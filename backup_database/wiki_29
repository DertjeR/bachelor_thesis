{"id": "8449", "revid": "40156", "url": "https://nl.wikipedia.org/wiki?curid=8449", "title": "Forth (programmeertaal)", "text": "Forth is een programmeertaal die nogal afwijkt van de meeste andere programmeertalen. LISP is misschien nog het meest verwant maar mist de in Forth centraal aanwezige parameter- en return-stacks. Forth is door Charles Moore bedacht toen hij rond 1968 computerprogramma's schreef om radiotelescopen te bedienen. De interactieve natuur van de taal maakt deze zeer geschikt voor dit soort besturingen.\nDe naam \"Forth\" is een variant op het woord \"fourth\" (vierde), aangevend dat het een zogenaamde vierdegeneratietaal betreft. Het systeem waarop de eerste \"Forth\"-interpreter werd geschreven kende slechts bestandsnamen van maximaal vijf tekens, daarom werd de \"u\" uit de naam geschrapt.\nForth bestaat uit een basisset van commando's of subroutines (in Forth \"woorden\" genoemd) die altijd voorhanden zijn; de programmeur maakt met behulp van deze \"woorden\" nieuwe \"woorden\" die daarna meteen volwaardig deel uitmaken van de taal. De voor de programmeur vrij toegankelijke parameter-stack, waar de te bewerken waarden worden klaargezet en waar de uitkomsten van berekeningen verschijnen, maakt het gebruik van globale variabelen vrijwel onnodig. Woorden in Forth mogen alle ASCII-tekens bevatten, met uitzondering van de spatie: deze laatste vormt de scheiding tussen de woorden. Dat is dan meteen de complete definitie van de taal, want alle andere zaken (operatoren, condities, enzovoort) worden door normale Forth-woorden afgehandeld. Dit betekent onder meer dat een programmeur de werking van de taal compleet kan veranderen door deze woorden te herdefini\u00ebren (zie het voorbeeld verderop met het woord \"1\").\nIeder Forth-programma is eigenlijk een applicatie-specifieke uitbreiding van de taal. Forth levert extreem compacte programma's af met een heel goede executiesnelheid omdat het aanroepen van een subroutine in hoge mate geoptimaliseerd is. Een simpele Forth, met de circa 50 minimaal benodigde \"woorden\" waarmee alle andere commando's kunnen worden gemaakt, kan al in 2 of 3 kilobyte worden geprogrammeerd. Omdat de implementatie zo eenvoudig gaat, is Forth dan ook meestal een van de eerste hogere talen die voor een nieuwe microprocessor beschikbaar komt.\nHet belangrijkste nadeel van Forth is dat via het beschreven uitbreidingsmechanisme het aantal mogelijkheden van de taal zo groot wordt. Een niet uitvoerig documenterende programmeur zal zijn werk moeilijk aan een ander kunnen overdragen \u2014 programma's dragen sterk het stempel van hun maker. Een standaard Forth-\"stijl\" bestaat niet.\nForth werkt interactief, en het verschil tussen interpreteren en compileren bedraagt slechts twee leestekens (\":\" en \";\"). Omdat Forth bestaat uit zeer veel kleine incrementeel opgebouwde en direct testbare subroutines, en omdat bij een goede programmeerstijl zonder variabelen de data verborgen blijft, beschouwen sommige programmeurs Forth als een object-geori\u00ebnteerde programmeertaal avant la lettre.\nForth is vrij gemakkelijk op een chip te implementeren en er zijn dan ook speciale RISC-microprocessoren die Forth-instructies als machinetaal hebben.\nDe in veel printers gebruikte pagina-opmaaktaal PostScript is gebaseerd op Forth.\nEen vocabulaire.\nForth bestaat uit een set \"woorden\" die als ze worden uitgevoerd bepaalde eerder gedefinieerde handelingen verrichten. Om een \"woord\" uit te voeren toets je de naam ervan in en drukt op Enter. Het \"woord\" codice_1 geeft een opsomming van alle op dat moment in die Forth beschikbare woorden. Een \"woord\" kan opnieuw worden gedefinieerd; dit heeft geen effect op eerdere definities van het \"woord\" maar het betekent wel dat latere aanroepen de nieuwere definitie zullen gebruiken.\nVoorbeelden.\nInterpreteren.\nAls je in Forth intypt:\n1 3 + .\ndan wordt op het scherm getoond:\n4\nHet getal 1 wordt door het te noemen (in te typen) op de stack gezet, daarna het getal 3, de operator '+' (plus) telt de bovenste stackwaarde op bij het getal dat als tweede op de stack staat, waarna '.' (dot) het printcommando is dat de bovenste stackwaarde afdrukt en daarna verwijdert.\nCompileren.\nAls je intypt:\ndan wordt het woord hello op de volgende wijze gecompileerd:\nhello is de naam van het nieuwe woord\ncr (\"carriage return\") wil zeggen \"druk een nieuwe regel af\"\n.\" betekent \"druk de tekens af tot aan de volgende\" \" \"behalve de eerste spatie (delimiter)\"\nAls nu wordt ingetypt:\nhello &lt;cr&gt;\ndan wordt er afgedrukt:\nHello, world!\nHerdefinities.\nDoor herdefini\u00ebren van standaardwoorden kan een zeer verwarrende Forth variant worden gemaakt. Zo kan bijvoorbeeld worden gedefinieerd:\nWaarna intypen van het getal 1 het getal 2 op de stack zet, met de te verwachten rampzalige gevolgen voor later te defini\u00ebren woorden:\n1 1 + .\nZal dan 4 afdrukken. Aan de positieve kant maakt deze mogelijkheid, wanneer ze met beleid wordt gebruikt, de taal flexibel.\nDaarom is het van groot belang dat alle Forth-routines worden toegelicht in een stackdiagram, tussen de ( ) achter de definitie. (Het teken \"(\" is ook een Forth-woord, maar het teken \")\" is dat niet)."}
{"id": "8453", "revid": "785898", "url": "https://nl.wikipedia.org/wiki?curid=8453", "title": "Lijst van astronomen", "text": "Dit is een lijst van astronomen en personen die actief zijn (of waren) in de sterrenkunde of astronomie. Deze alfabetische lijst is onvolledig, en vraagt dan ook om regelmatig aangevuld te worden. Een bijkomende beknopte beschrijving van de specifieke activiteit van betreffende astronoom of astronome is wenselijk."}
{"id": "8454", "revid": "79705", "url": "https://nl.wikipedia.org/wiki?curid=8454", "title": "Natuurkundige constante", "text": "In de wetenschap is een natuurkundige constante een fysische grootheid waarvan de waarde niet verandert. Dit in tegenstelling tot andere fysische grootheden, zoals de variabelen temperatuur, druk, elektrische veldsterkte, die in tijd en plaats kunnen vari\u00ebren.\nEen natuurkundige constante is dimensieloos of heeft een 'dimensie', dat wil zeggen zij wordt uitgedrukt in een of meer fysische grootheden. Zo stelt de plancklengte een afstand voor en is de lichtsnelheid in vacu\u00fcm een verhouding tussen een afstand en de tijd die licht nodig heeft om die afstand af te leggen.\nOverzicht van natuurkundige constanten.\nOnderstaand een overzicht van natuurkundige constanten. De datum in de kolom \"Bron\" refereert aan de laatste datum dat deze referentie gecontroleerd is. Over een aantal constanten zijn in november 2018, tijdens de 26e \"Conf\u00e9rence G\u00e9n\u00e9rale des Poids et Mesures\", nieuwe afspraken gemaakt, die ingaan op 20 mei 2019. In die gevallen staan twee waarden vermeld: de waarde tot 20 mei 2019 en de waarde vanaf die datum."}
{"id": "8455", "revid": "67298642", "url": "https://nl.wikipedia.org/wiki?curid=8455", "title": "Amber (potvis)", "text": "Amber, ook wel ambergrijs of ambergris, is een overwegend grijskleurig, hard wasachtig product uit het darmstelsel van potvissen. Het woord is afgeleid van het Arabische \"anbar\" (\u0639\u0646\u0628\u0631).\nEen theorie is dat amber wordt gevormd uit de verteerde rugschilden van inktvissen, het hoofdvoedsel van potvissen. Omdat soms delen van de harde, snavelachtige bek van inktvissen in amberklompen worden gevonden, is een verklaring dat amber wordt gevormd om deze harde onverteerbare delen makkelijker het darmstelsel van de potvis te laten passeren. Ambergris spoelt aan op stranden en drijft soms in klompen tot 45 kg op zee rond, en wordt dan weleens door vissers opgepikt. Daarnaast wordt bij het slachten van potvissen de eventueel aanwezige amber gewonnen.\nDe grootste klomp ooit gevonden, woog 455 kg en werd in 1914 in Londen verkocht voor 23.000 pond, wat in april 2013 (gezien de inflatie) ongeveer 1,6 miljoen pond zou zijn.\nAmbergris wordt gebruikt als geurstof bij de productie van parfum. Door de hoge prijs en de onzekere aanvoer en kwaliteit wordt het weinig gebruikt. Om de geur van ambergris na te bootsen zijn er diverse synthetische geurstoffen ontwikkeld, zoals Grisalva, Ambreine en Ambroxan.\nAls plantaardig alternatief kan de geurstof labdanum worden gebruikt, de hars van de cistusroos (\"Cistus ladanifer\"), deze komt in bepaalde geuraspecten overeen. Ook ambrettezaad en engelwortelextracten worden hiervoor gebruikt.\nBenamingen.\nDe naam ambergris betekent: grijze amber. Er zijn namelijk andere stoffen die (ten onrechte) ook amber worden genoemd:\nHet woord amber voor barnsteen bestaat sinds de 16e eeuw en staat in de Van Dale als gangbaar synoniem. In het Engels is amber het gewone woord voor barnsteen en het komt dan ook veel voor in vertalingen uit het Engels."}
{"id": "8456", "revid": "231402", "url": "https://nl.wikipedia.org/wiki?curid=8456", "title": "54", "text": "Het jaar 54 is het 54e jaar in de 1e eeuw volgens de christelijke jaartelling."}
{"id": "8457", "revid": "1138382", "url": "https://nl.wikipedia.org/wiki?curid=8457", "title": "Nero (keizer)", "text": "Nero (Antium, 15 december 37 \u2013 bij Rome, 9 juni 68) was de vijfde Romeinse keizer, van 13 oktober 54 tot 9 juni 68.\nNero was de zoon van Gnaeus Domitius Ahenobarbus en Agrippina de jongere en via haar verwant aan Gaius Julius Caesar Octavianus (Augustus). Hij beriep zich erop een bet-achterkleinzoon van keizer Augustus te zijn.\nNamen.\nZijn oorspronkelijke naam was Lucius Domitius Ahenobarbus. Bij zijn adoptie door keizer Claudius veranderde zijn naam in Nero Claudius Caesar Drusus Germanicus. Toen hij keizer werd, werd zijn offici\u00eble naam Nero Claudius Caesar Augustus Germanicus en vanaf 66 Imperator Nero Claudius Caesar Augustus Germanicus.\nOpvolging van Claudius.\nIn 50 wist Nero's moeder Agrippina, die met keizer Claudius was gehuwd, te bewerkstelligen dat Claudius de jonge Nero adopteerde en als opvolger aan te wijzen. De filosoof Seneca werd uit ballingschap teruggeroepen om als zijn leermeester te fungeren. In 53 trouwde Nero met de dochter van de keizer, Claudia Octavia. In oktober 54, toen Claudius overwoog Britannicus als opvolger aan te wijzen, werd Claudius door Agrippina vergiftigd met paddenstoelen. Zijn zoon Britannicus werd vastgezet, zodat Nero zonder enige concurrentie tot keizer kon worden uitgeroepen.\nMoord op Britannicus.\nBritannicus stierf aan tafel op 11 februari 55, vergiftigd door Nero.\nTacitus schrijft in zijn \"Annales\" dat eerst een traagwerkend gif werd toegediend, maar dat Britannicus daar slechts diarree van kreeg. Daarop besloot Nero aan Locusta te vragen een nieuw, snelwerkend gif te maken. Vervolgens werd Britannicus een drankje aangeboden dat veel te heet was. De voorproever van Britannicus had van die hete drank geproefd, maar het gif zat in het water dat bedoeld was om de drank af te koelen. Het lijk van Britannicus werd verbrand in de regen en op het marsveld begraven. \nHistorici vermoeden dat hij vermoord werd met een gif dat uit de monnikskap gemaakt werd.\nInvloed van Agrippina.\nGedurende de eerste paar maanden van zijn keizerschap had Agrippina een aanzienlijke invloed, maar na de dood van Britannicus werd zij uit het paleis verstoten, zodat Nero, op 18-jarige leeftijd, alle macht in handen kreeg. Zijn belangrijkste adviseurs werden Seneca en de prefect van de pretoriaanse garde, Burrus, die zich op het juiste moment van Agrippina hadden afgekeerd. Vier jaar later (in 59) werd zij uiteindelijk in opdracht van haar eigen zoon vermoord.\nVrede en welvaart.\nDe eerste vijf jaren van zijn keizerschap waren een gouden tijd voor Rome en het Rijk, er heerste vrede en welvaart onder het kundig advies van Seneca en Burrus. De vergelijking ging zelfs op met het bestuur van Augustus (die tot dan als de beste keizer ooit gezien werd; het verschafte hem zelfs een godenstatus). Daarna echter hield Nero zich steeds minder bezig met het landsbestuur en gaf zich over aan zijn passies voor de Griekse cultuur, kunst, vooral toneel en muziek, maar ook drank en seks (waaronder een avontuur met een volksmeisje, Acte, maar ook perversiteiten). Hij liet het bestuur van het rijk feitelijk alleen nog maar over aan Seneca en Burrus.\nIn 62 kwam Burrus om het leven (volgens geruchten vermoord door Nero), Seneca diende zijn ontslag in nadat hij over de dood van Burrus had gehoord. Zijn ontslag werd door Nero geweigerd. Nero liet zich van Claudia Octavia scheiden en zij werd verbannen en vermoord. Nero verving haar door zijn ma\u00eetresse Poppaea, ex-vrouw van zijn vroegere vriend Otho die hij eerder als gouverneur naar Lusitania (tegenwoordig Portugal) had gestuurd.\nVeldtocht in het oosten.\nOndertussen werd generaal Corbulo erop uitgestuurd om de Parthen een lesje te leren. Hij trok Armeni\u00eb binnen en nam Artaxata en Tigranocerta in, maar uiteindelijk zette hij toch Tiridates I van Armeni\u00eb, de broer van de Parthische koning Vologases I weer terug op de troon, ondanks opdrachten uit Rome om de Parthen voorgoed uit dit betwiste gebied te verdrijven. Daarop werd Paetus naar het oosten gestuurd om het over te nemen, maar deze leed een smadelijke nederlaag tegen de Parthen. Daarna kreeg Corbulo het bevel weer terug en streed een succesvolle campagne. Toch was de uiteindelijke uitkomst dat Tiridates weer op de Armeense troon bevestigd zou worden door Rome.\nNero liet Tiridates in 66 persoonlijk naar Rome komen - wettelijk was dat niet nodig - om zijn bevestiging uit handen van de keizer te ontvangen. Zo werd alle moeite die Corbulo gedaan had weer ongedaan gemaakt.\nGrote brand van Rome en Domus Aurea.\nVanaf de grote brand van Rome en Domus Aurea ging het alleen maar bergafwaarts. Nero hield zich vrijwel alleen nog maar bezig met zijn passies en trad zelfs op als dichter, zanger en acteur, maar met zijn middelmatige talenten had dat een averechts effect op zowel de senaat als het volk. In de ogen van Romeinse patrici\u00ebrs ondermijnde dit artistieke aspect zijn waardigheid en zijn gezag. Bovendien was hij er niet in ge\u00efnteresseerd om gebied te veroveren, wat men wel van een keizer verwachtte.\nEr werden verschillende samenzweringen tegen hem ontdekt. Meestal kwam het initiatief van zijn hovelingen. De leiders van deze complotten werden terechtgesteld.\nBovendien verwoestte een grote brand in 64 een groot deel van Rome. Hoewel Nero niet in Rome was en veel deed om het leed te verzachten en de wederopbouw ter hand te nemen, deden geruchten de ronde dat hij zelf tot de brand opdracht had gegeven - vanwege het mooie schouwspel, of om plaats te maken voor een groot paleis. Ook deed het verhaal de ronde dat Nero tijdens de brand een gedicht over het brandende Troje aan het voordragen was op het balkon van zijn paleis. Deze geruchten kwamen onder andere tot stand doordat hij op het vrijgekomen terrein een fabelachtig paleis, de Domus Aurea, liet bouwen. Hij wentelde de verdenking van zichzelf af door de christenen de schuld te geven van de grote brand.\nHet grote en luxueuze paleis dat Nero liet bouwen in het verwoeste deel van de stad (de Domus Aurea (Gouden Huis), die zich uitstrekte van de Palatijn tot de Esquilijn), vergrootte de haat die tegen hem bestond. Er kwam een standbeeld van Nero van 35 meter hoog, later de Colossus genoemd. Het paleis verhinderde niet alleen een groot deel van de oorspronkelijke bewoners terug te keren naar hun woonplaats, maar verergerde ook de financi\u00eble crisis die ontstaan was door de wederopbouw van de rest van de verwoeste gedeeltes van de stad. Het is dan ook niet verwonderlijk dat in 65 door Piso een complot tegen Nero werd gesmeed. Het lekte echter uit en Nero nam harde maatregelen. Piso, Seneca en zijn neef Lucanus werden gedwongen zelfmoord te plegen.\nJoden- en christenvervolgingen.\nNa het verlies van de Slag bij Beth Horon in 66 in Judea, begon de Joodse Oorlog. Vanaf toen werden joden en christenen vervolgd. Nero is bekend om zijn fanatieke christenvervolging en de wreedheden die hij tegen hen beging. Zo zou hij bijvoorbeeld gevangen christenen in teer hebben laten dopen en in brand laten steken, om ze als verlichting te laten dienen tijdens zijn feesten.\nDood van Nero.\nUiteindelijk betekende een op zich niet zo belangrijke opstand in 68 in Gallia, die door Verginius Rufus werd neergeslagen, het einde voor Nero (zie het vierkeizerjaar). Deze gebeurtenis was echter de aanleiding voor verschillende andere opstanden van Galba en Otho (Spanje en Portugal), Rufus (die Vindex had verslagen) en Lucius Clodius Macer in Noord-Afrika. Uiteindelijk zette de Senaat Nero af. Toen men hem kwam arresteren dreef hij na lang aarzelen een dolk in zijn keel, onder het spreken van de woorden \"Qualis artifex pereo (Welk een kunstenaar sterft er met mij...)\". Waarschijnlijk was de steek niet dodelijk en heeft Epaphroditus, een vrijgelatene van Nero en een van de weinigen die hem tot het einde toe trouw waren gebleven, hem uiteindelijk de fatale steek toegediend. Hij liet het Rijk bankroet en in totale chaos achter. De senaat vervloekte zijn nagedachtenis met de \"damnatio memoriae\".\nBetrouwbaarheid van de bronnen.\nDit beeld van Nero is gebaseerd op de voornaamste overgeleverde bronnen over Nero's keizerschap: Tacitus, Suetonius en Cassius Dio. Maar weinig bronnen geven een gunstig beeld over Nero: het gaat om onder meer Lucanus \"Pharsalia (Bellum civile, Burgeroorlog)\", Seneca \"De Clementia (Over genade)\" en Dio Chrysostomus \"Redevoeringen\". Toch tonen deze en nog enkele andere bronnen (Tacitus en andere) hem als een keizer die vooral in het Oosten populair was bij het gewone Romeinse volk. Onderzoek naar Nero is problematisch. Sommige historici zetten vraagtekens bij de betrouwbaarheid van de antieke bronnen die melding maken van Nero als tiran."}
{"id": "8458", "revid": "785898", "url": "https://nl.wikipedia.org/wiki?curid=8458", "title": "Lijst van geschiedkundigen", "text": "Deze lijst van geschiedkundigen bevat een aantal belangrijke en meer bekende historici. Ze staan ingedeeld naar de periode waarin ze leefden of leven.\nOudheid.\n\"Geordend op tijd\"\nMiddeleeuwen en Renaissance.\n\"Geordend op tijd\""}
{"id": "8459", "revid": "247399", "url": "https://nl.wikipedia.org/wiki?curid=8459", "title": "Theodor Mommsen", "text": "Christian Matthias Theodor Mommsen (Garding, 30 november 1817 \u2013 Charlottenburg, 1 november 1903) was een Duits geschiedkundige en winnaar van de Nobelprijs voor Literatuur in 1902.\nMommsen studeerde rechten in Kiel, waar hij ook promoveerde. Hij werd hoogleraar in Leipzig, maar moest in 1848 wegens zijn 'revolutionaire' idee\u00ebn zijn zetel opgeven. Hij was daarnaast namelijk ook actief als journalist en politicus. Daarna begon hij aan zijn boeken te werken. Uiteindelijk verkreeg hij een professoraat bij de Pruisische Academie van Wetenschappen in Berlijn. Hij was een van de grootste kenners van de Romeinse oudheid en schreef een \"Geschiedenis van Rome\". Daarvan bleven de laatste delen echter ongepubliceerd. De delen 1, 2 en 3 werden tussen 1854 en 1856 uitgegeven onder de titel \"R\u00f6mische Geschichte\" en handelden over Rome tot 46 v.Chr., dat wil zeggen tot de overgang van Republiek naar keizerrijk. In 1874 overwoog hij om het hernieuwde aanbod van een leerstoel in Leipzig aan te nemen om daar zijn boek af te maken. In 1877 gaf hij zelfs een aantal korte stukken aan een aantal vrienden, maar het werk kwam nooit af.\nIn 1992 werd echter een boek gepubliceerd onder de titel \"Een geschiedenis van Rome onder de keizers\", dat gebaseerd was op twee wel-uitgewerkte collegedictaten uit de jaren tussen 1863 en 1886 die twee studenten van Mommsen uit die tijd hadden nagelaten. De publicatie veroorzaakte in de kringen van Duitse historici een kleine sensatie.\nMommsens verdere bijdragen op het gebied van de geschiedenis van de klassieke Oudheid laten zich nauwelijks samenvatten. Een van zijn initiatieven was het opzetten van een systematische verzameling van Latijnse inscripties, het \"Corpus Inscriptionum Latinarum\". Hiermee droeg hij in hoge mate bij aan de opbloei van de epigrafie als historische hulpwetenschap. Op het gebied van de rechtsgeschiedenis zijn Mommsens bronnenuitgaven van belang. Hij verzorgde een kritische editie van de Digesten, een van de belangrijkste kenbronnen van het Romeins recht. Ook gaf hij de \"Variae\" van de historicus Cassiodorus en het Liber Pontificalis uit. De huidige kennis van en visie op de Romeinse staatsvorm wordt nog steeds in aanzienlijke mate bepaald door Mommsens \"R\u00f6misches Staatsrecht\" waarin hij de werking van de senaat en de verschillende Romeinse volksvergaderingen als de comitia tributa en comitia centuriata uiteenzet. Zijn eigen politieke inzichten en standpunten klinken hierin duidelijk door.\nMet Leopold von Ranke en Barthold Georg Niebuhr vormde Mommsen het boegbeeld van de Duitse geschiedschrijving in de 19e eeuw. Mede door Mommsens werkkracht, brede werkterrein en grote eruditie verkreeg de Duitse wetenschap in die jaren het aura van diepzinnige en grondige geleerdheid. Mommsen ontving vele eerbewijzen, waaronder opneming in de orde Pour le M\u00e9rite."}
{"id": "8460", "revid": "6224", "url": "https://nl.wikipedia.org/wiki?curid=8460", "title": "Gemeente", "text": ""}
{"id": "8461", "revid": "1097200", "url": "https://nl.wikipedia.org/wiki?curid=8461", "title": "Belasting (fiscaal)", "text": "Belasting is een rechtsband tussen de overheid en een rechtssubject (de belastingplichtige) waarbij een heffing of prestatie wordt opgelegd ten behoeve van een overheid met als doel in de overheidsuitgaven te voorzien. Belastingen worden geheven op grond van een wet. Wanneer tegenover de betaling wel een individuele prestatie van de overheid aan het rechtssubject staat, dan spreekt men over een retributie. Meer algemeen spreekt men ook over een heffing.\nEr is een onderscheid tussen directe en indirecte belastingen.\nFuncties belastingheffing.\nBudgettaire functie.\nDe belangrijkste functie van belasting is de budgettaire functie. Deze functie houdt in dat de opbrengst van de belasting, is bedoeld voor het financieren van voorzieningen waarvan de wetgever bepaalt dat zij algemeen toegankelijk en beschikbaar moeten zijn. Deze voorzieningen worden voor het overgrote deel, bekostigd uit de opbrengsten van belastingen. Deze voorzieningen betreffen het Koninklijk Huis, defensie, politie, rechtspraak, infrastructuur, sociale zekerheid, gezondheidszorg, onderwijs, kunst en cultuur.\nInstrumentele functie.\nBelastingheffing heeft daarnaast een instrumentele functie. Dit houdt in dat de overheid met de belastingheffing nevendoeleinden voor ogen heeft. Bijvoorbeeld:\nDe instrumentele functie van belastingheffing is in de tweede helft van de twintigste eeuw sterk toegenomen. Zij veronderstelt overigens de mogelijkheid voor de overheid om de gevolgen van de belastingheffing te analyseren en dat er een sterke correlatie is tussen gewenste ontwikkeling en instrument.\nRealisatie.\nOm het belastingrecht te handhaven is er een recht nodig dat de oplegging van aanslagen, boetes, maatregelen en de invordering van belastingen regelt. Hier wordt door een geheel van wetten en delen van wetten in voorzien, het formeel belastingrecht.\nMogelijkheden om belasting te onderscheiden.\nHeffingen versus dienstbaarheden.\nHeffingen kunnen onder meer worden onderscheiden in transitieve heffingen en intransitieve heffingen. Bij transitieve heffingen vindt een overgang plaats van het eigendomsrecht over een goed (waaronder begrepen geld) van de belastingplichtige naar de overheid. Voorbeelden daarvan zijn de inkomstenbelasting, vennootschapsbelasting, en omzetbelasting. Bij intransitieve heffingen wordt een deel van het eigendomsrecht van een belastingplichtige vernietigd, zonder dat het bij de overheid terechtkomt. Voorbeelden daarvan zijn de boekverbrandingen in het Derde Rijk, het omsmelten van in beslag genomen wapens en de vernietiging van huizen tijdens een oorlog. Intransitieve heffingen vallen niet onder het gangbare belastingbegrip.\nDienstbaarheden zijn verplichtingen die de overheid oplegt, zonder dat daarbij geheven wordt.\nMen onderscheidt individuele en sociale dienstbaarheden. Individuele dienstbaarheden zijn door de overheid uitgevaardigde algemeen verbindende voorschriften, waarin de bevolking wordt voorgeschreven hoe zij zich moeten gedragen. Voorbeelden zijn kledingvoorschriften en bouwvoorschriften. Sociale dienstbaarheden zijn dienstbaarheden die op meer dan \u00e9\u00e9n persoon tegelijk drukken. Het betreft hier voorschriften van dwingend recht, waarvan niet kan worden afgeweken door contractanten (doorbreking contractsvrijheid). Ook dienstbaarheden vallen niet onder het gangbare, meer enge belastingbegrip.\nDirecte en indirecte belastingen.\nDirecte belastingen zijn belastingen op inkomen, winst en vermogen. Deze belastingen draagt de belastingplichtige zelf af aan de belastingdienst of deze worden door een inhoudingsplichtige (bijvoorbeeld de werkgever) bij de belastingplichtige ingehouden. Voorbeelden hiervan zijn de loonbelasting en de vennootschapsbelasting.\nIndirecte belastingen of kostprijsverhogende belastingen worden door een ander aan de belastingdienst afgedragen. Die belasting is in de prijs van de goederen en de diensten verwerkt. De bekendste voorbeelden zijn de btw en accijnzen. De consument betaalt de belasting bij de koop, maar de leverancier draagt het belastingbedrag af aan de belastingdienst.\nEen minder zichtbare vorm van indirecte belastingheffing is inflatie, wanneer dit plaatsvind door verruiming van de geldhoeveelheid bij gelijkblijvende productie door een centrale bank.\nWijze van betalen.\nBelasting kan ook worden onderverdeeld naar de wijze waarop zij worden voldaan. Men onderscheidt (a) heffingen in geld, waarbij hetgeen wettelijk is verschuldigd wordt voldaan in geld, (b) heffingen in natura, waarbij het wettelijk verschuldigde wordt voldaan op een andere wijze dan in geld (bijvoorbeeld successierechten die worden betaald door de overdracht van aandelen of obligaties) en (c) heffingen in arbeidskracht, wat feitelijk een corvee inhoudt (bijvoorbeeld militaire dienstplicht en juryplicht in Common Law-landen).\nHeffingen.\nHet bedrag van een heffing is vaak afhankelijk van een heffingsgrondslag, die afhankelijk is van de heffingssoort. De heffingsgrondslag is bijvoorbeeld de waarde van het \"object van heffing\". Bij de vennootschapsbelasting bestaat de grondslag uit de fiscale winst. Bij de heffing van douanerechten bestaat de grondslag veelal uit de waarde van een ingevoerd goed (ad-valorembelasting).\n\"Tarieven\" kunnen constant, proportioneel, progressief en degressief (regressief) zijn:\nSoms is een heffing niet hierin in te delen. Bijvoorbeeld de totale heffing in Nederland in box 1 van inkomstenbelasting, premies volksverzekeringen en inkomensafhankelijke bijdrage van de zorgverzekering gaat eerst omhoog tot meer dan 42%, dan omlaag naar 42% bij het bereiken van de maximale premie zorgverzekering, en dan weer omhoog naar 52%.\nFiscale transparantie.\nFiscale transparantie van een entiteit, meestal een onderneming, betekent dat de belasting wordt geheven alsof de entiteit niet bestond. Zo wordt bijvoorbeeld in Nederland bij een vennootschap onder firma de activiteit gezien als verricht door de vennoten, en een afgezonderd particulier vermogen wordt gezien als vermogen van de inbrengers of erfgenamen.\nFiscale transparantie hangt derhalve samen met het begrip rechtspersoonlijkheid: indien een entiteit fiscaal transparant is, wordt deze fiscaal niet als rechtspersoon gezien. Overigens staat dit los van het civielrechtelijke rechtspersonenbegrip. De fiscale transparantie kan tussen landen verschillen, waardoor het voor de betrokkenen mogelijk kan zijn belastingvoordeel te doen.\nBelasting in Nederland.\nBelastingen vormen het grootste deel van de inkomsten van de overheid. Daarnaast ontvangt de staat inkomsten aan de verkoop van aardgas uit de Nederlandse bodem. Ook krijgt de overheid inkomsten uit de winst van bedrijven waarvan de overheid (voor een deel) eigenaar is, zoals KLM en KPN. De inkomsten van de rijksoverheid over het jaar 2002 worden begroot op 129,6 miljard euro.\nTraditioneel nemen de omzetbelasting en de loonbelasting de grootste moten voor hun rekening. Tezamen zijn zij goed voor zo'n 70% van de belastinginkomsten. Daarna volgt de vennootschapsbelasting met ongeveer 15%. De inkomstenbelasting telt met enkele procenten nauwelijks mee, maar is wel een eindheffing op de loonbelasting. Andere, kleinere belastingen, zoals de dividendbelasting en de accijnzen, leveren voor de overheid verhoudingsgewijs nauwelijks wat op. Absoluut praten we natuurlijk nog wel over miljardenbedragen. De voormalige kapitaalbelasting kostte eerder geld dan dat ze wat opleverde en deze zogenoemde belasting van het rechtsverkeer is dan ook met ingang van 2006 afgeschaft.\nHet ministerie van Financi\u00ebn is verantwoordelijk voor de uitvoering van rijksbelastingwetgeving. De feitelijke uitvoering vindt plaats door de Belastingdienst. Binnen de belastingdienst is de belastinginspecteur verantwoordelijk voor heffingsaangelegenheden zoals de aanslagregeling en de behandeling van bezwaar- en verzoekschriften. De ontvanger is verantwoordelijk voor invorderingsaangelegenheden. De inspecteur werkt voornamelijk op basis van de Algemene wet inzake rijksbelastingen (AWR) terwijl de ontvanger voornamelijk de Invorderingswet 1990 hanteert.\nDe belastingdruk in Nederland in 2007 was 38,9% van het bruto binnenlands product.\nBelasting in Belgi\u00eb.\nIn Belgi\u00eb vormen de belastingen de grootste inkomstenbron van de overheid. Alle Belgische regeringen hebben een eigen minister van Financi\u00ebn. Het federale ministerie van Financi\u00ebn heeft de uitvoering van de belastingdienst toegewezen aan de Federale Overheidsdienst Financi\u00ebn. Deze int ook veel belastingen voor de andere overheden. Een kleine maar bekende afdeling is de Bijzondere Belastinginspectie, die de fraude opspoort van alle federale belastingen. Vlaanderen van zijn kant laat de eigen Vlaamse belastingen, bijvoorbeeld de onroerende voorheffing, innen door een eigen Vlaamse Belastingdienst.\nVanwege de federale staatsstructuur in Belgi\u00eb wordt het Rijk omschreven als de federale staat. Deze deelt zijn bevoegdheden met de gewesten en gemeenschappen. De drie gewesten, Vlaanderen, Walloni\u00eb en Brussel heffen eigen belastingen. De Vlaamse, Franse en Duitstalige gemeenschappen heffen geen eigen belastingen, maar kennen wel toegewezen belastingen. Dat zijn belastingen die door de federale staat geheven worden, maar dan toegewezen worden aan de gemeenschappen. Het kijk- en luistergeld is daar een voorbeeld van, maar wordt niet ge\u00efnd in Vlaanderen. Dat alles maakt het Belgische belastingsysteem behoorlijk onoverzichtelijk en complex. Gemeenten en provincies kunnen een eigen belasting heffen (niet-inkomsten gebonden, maar ze bepalen wel de opcentiemen, als toeslag bovenop de federale inkomstenbelasting).\nVoor personen is er de personenbelasting, voor bedrijven is er de vennootschapsbelasting. Voor buitenlanders of Belgen in het buitenland is de belasting niet-inwoners.\nDe belastingdruk in Belgi\u00eb in 2007 was 44,0% van het Bruto binnenlands product.\nBelastingen vanwege de Europese Gemeenschap.\nDe voor Belgi\u00eb en Nederland belangrijkste belastingverdragen zijn met de andere landen van de Europese Gemeenschap EG. In- en uitvoerrechten, geheven vanwege de EG door de nationale douaneautoriteiten, laten zich volgens de douanewetgeving in de navolgende heffingen onderscheiden:"}
{"id": "8462", "revid": "5049", "url": "https://nl.wikipedia.org/wiki?curid=8462", "title": "Grammofoonplaat", "text": "Een grammofoonplaat is een geluidsdrager die op een grammofoon wordt afgedraaid. Het is een platte schijf waarbij aan beide kanten (aanvankelijk slechts aan \u00e9\u00e9n kant) een spiraalvormige groef is geperst die van de rand naar dicht bij het midden loopt of van het midden naar de rand en waarin geluidsinformatie is opgenomen in de vorm van kleine horizontale (vroeger verticale, en thans bij stereo horizontale \u00e9n verticale) afwijkingen. Deze uitslagen naar links en rechts kunnen met een naald op de ronddraaiende plaat worden afgetast en hoorbaar worden gemaakt. Om te zorgen dat een plaat op de juiste wijze op een speler gelegd wordt, wordt er een gaatje exact in het midden van een plaat gemaakt.\nHet centrale deel van de grammofoonplaat bevat het label, waarop de inhoudsopgave wordt aangegeven.\nGeschiedenis.\nDe grammofoonplaat werd ontwikkeld door Emile Berliner (1858-1929). Voordien werd gebruikgemaakt van cilinders (wasrollen) als geluidsdragers.\nV\u00f3\u00f3r de uitvinding van de cd was de grammofoonplaat de populairste geluidsdrager. Na de komst van de cd daalde de populariteit van de grammofoonplaat, alhoewel in discotheken de lp en singles nog in gebruik bleven, omdat het voor diskjockeys een voordeel was dat een plaat direct te manipuleren is. Veel moderne dansmuziek, maar ook rock en metalmuziek worden behalve op cd ook als grammofoonplaat uitgebracht, soms zelfs uitsluitend op vinyl.\nSinds 2012 is de grammofoonplaat weer meer gevraagd. Liefhebbers kunnen bij sommige winkelketens terecht voor platenspelers en langspeelplaten.\nVarianten.\nDraaisnelheden en formaten.\nIn bovenstaande tabel zijn de meestvoorkomende combinaties, sinds 1960, gekleurd. Het zijn: 30\u00a0cm 33\u2153 toeren en 17,5\u00a0cm 45 toeren. Sommige platenspelers tasten de grootte van de plaat af (nodig om de naald op de juiste plek neer te zetten) en er zijn er die dan ook nog zelf de snelheid instellen (tenzij de gebruiker een andere snelheid kiest).\n78 toeren.\nDe oudste grammofoonplaten hebben een diameter van 30\u00a0cm (12\"), 25\u00a0cm (10\") of 20\u00a0cm (8\") en worden afgespeeld op een toerental van 75 tot 82 per minuut. Later werd dit gestandaardiseerd op 78 toeren. De meeste zijn gemaakt van schellak. Door gebruik van betere materialen en elektronische versterking kon in de jaren veertig de groef worden versmald, waardoor meer muziek op \u00e9\u00e9n plaatkant mogelijk werd. Aanvankelijk werd op een 12\"-plaatkant maximaal vijf minuten muziek geperst, rond 1950 werd acht minuten op \u00e9\u00e9n kant mogelijk.\nDe 78 toerenplaat bleef tot het einde van de jaren vijftig in productie en in sommige landen, met name in Afrika en India tot diep in de jaren zestig.\nMicrogroefplaat.\nDe verbeterde techniek maakte experimenten met een lagere draaisnelheid mogelijk. In de Verenigde Staten experimenteerde Columbia Records met een toerental van 33\u2153, terwijl RCA-Victor 45 toerenplaten ontwikkelde.\nDe nieuwe platen hebben een smallere groef en moeten dan ook met een kleinere naald worden afgespeeld. Deze groef heet \"microgroef\". Veel grammofoons bezaten dan ook twee naalden, gemerkt met een M (van \"microgroef\") en met een N (van \"normale groef\"). Een microgroefplaat wordt vernield met een N-naald en een M-naald slijt onnodig hard bij gebruik op een normale plaat.\nLangspeelplaat.\nDe langspeelplaat (ook wel lp of album), werd officieel ge\u00efntroduceerd in 1948 in de Verenigde Staten en werd gemaakt van vinyl. Vanaf het begin waren er twee formaten in de handel: 30 en 25\u00a0cm (12 en 10\"). Door de lagere snelheid en kleinere groefafstand kon er op een langspeelplaat veel meer muziek worden geplaatst: de 12\"-platen konden maximaal een halfuur muziek per kant weergeven, de 10\"-platen maximaal twintig minuten.\nSingles.\nDaarnaast kwam RCA met een 45 toerenplaat van 17,5\u00a0cm (7\"), die als singles bekend werden. Ze waren oorspronkelijk bedoeld voor gebruik met een platenwisselaar. Ze hebben een groter gat in het midden, zodat er ruimte is voor het wisselmechaniek. Deze platen werden oorspronkelijk geleverd met een uitneembaar inzetstukje zodat ze ook afgespeeld konden worden op een platenspeler met een kleine as. Later kon een voorgestanst deel worden uitgebroken voor gebruik met een platenwisselaar. In de beginperiode werd dit formaat ook gebruikt voor langere muziekstukken, die dan, net als voorheen bij de 78 toerenplaten het geval was, over meer plaatzijden verdeeld werden.\nVarianten van de single:\n10-inch.\nDe 25\u00a0cm-plaat was aanvankelijk populair, zowel in de klassieke als de populaire muziek. Hoewel de speelduur iets korter was dan van een 30\u00a0cm-plaat lagen de productiekosten lager, waardoor deze platen goedkoper op de markt kwamen, terwijl er toch relatief veel muziek op kon worden geperst, zeker in verhouding tot de oude 78 toerenplaat.\nStereofonie.\nEen vernieuwing die tijdens de ontwikkeling van de grammofoonplaat in 1958 werd doorgevoerd was de weergave in stereo.\nDe groef waarin de naald loopt, werd toen niet alleen horizontaal maar ook verticaal gemoduleerd. De naald beweegt vanaf dat moment (stereoplaat) dus niet alleen heen en weer maar tevens op een neer. Omdat horizontale modulatie beter werkt en men geen van de stereokanalen wilde bevoordelen werd voor een mix gekozen: zowel linker als rechter kanaal moduleerden horizontaal \u00e9n verticaal maar onder een hoek van 90 graden ten opzichte van elkaar. De som van beide signalen ligt nog steeds in het horizontale vlak, zodat een stereoplaat ook op monoapparatuur afgespeeld kan worden. De monoplatenspeler negeert de verticale bewegingen van de naald.\nDe stereoplaat heeft een iets smallere groef dan de monoplaat, zodat een smallere naald nodig is. Deze naald is ook bruikbaar voor de monoplaat. Bovendien moet de naald in het verticale vlak kunnen bewegen. Een stereoplaat wordt vernield door het gebruik van een mononaald of een opnemer die geen verticale bewegingen toelaat.\nQuadrafonie.\nEind jaren zestig kwam een vierkanaalsversie, quadrafonie genoemd, op de markt. Er werd gedacht aan twee groeven en twee naalden, maar de daarvoor vereiste nauwkeurigheid in de afstand tussen de naalden bleek niet haalbaar te zijn. In plaats daarvan werden twee kanalen op een draaggolf gemoduleerd. Hiervoor was een speciale platenspeler nodig. Bands als Pink Floyd zijn experimenteel bezig geweest met het uitbrengen van quadrafonische lp's. Echter, de hoge kosten van apparatuur, en het feit dat het grootste deel van de consumenten geen meerwaarde zag in het extra paar boxen, maakten dat het quadrafonie-tijdperk slechts tot begin jaren tachtig geduurd heeft. De dvd bracht een herleving met surround sound.\nToerental.\nHet toerental van een grammofoonplaat is constant. Daardoor neemt de lineaire snelheid van de naald in de groef van buiten naar binnen toe af. Hierdoor kunnen hoge tonen aan het eind van een muziekstuk minder goed worden weergegeven dan aan het begin. Onder operaliefhebbers is bekend dat de hoge gezongen muzieknoot aan het eind van veel opera's niet goed wordt gereproduceerd. Ook popliefhebbers zien de frisse en dynamische hoge tonen aan het begin van een plaat afnemen tot slissende bekkens en vervormde vocale s-klanken aan het einde ervan, al is dit effect mede afhankelijk van de kwaliteit van de platenspeler.\nFrequentiekarakteristiek.\nDoordat de energie van een geluidsgolf evenredig is met het kwadraat van de frequentie is bij gelijk vermogen de amplitude van hoge tonen lager dan van lage tonen. Hoge tonen hebben in muziek daardoor over het algemeen een kleinere amplitude. Daarom worden hoge tonen versterkt op een grammofoonplaat gezet zonder dat dit tot overmatige groefbeweging leidt. De voorversterker verzwakt de hoge tonen weer in dezelfde mate. Dit heeft tot gevolg dat met het afzwakken van de hoge tonen ook de ruis van het plaatmateriaal wordt onderdrukt. Deze techniek werd al op de oude 78 toerenplaten toegepast, maar er was geen standaard voor het filter. Verschillende maatschappijen gebruikten verschillende filterkarakteristieken. Met het ontwerp van de vinylplaat is ook het filter gestandaardiseerd. De specificaties van het filter werden oorspronkelijk ontworpen door de RIAA, en het filter wordt vaak aangeduid met de naam RIAA-filter.\nSlijtage en geluidsvervorming.\nHoewel onder optimale omstandigheden een zeer goede geluidsweergave mogelijk is, is de aanvankelijk van was, later van schellak en weer later van vinyl gemaakte plaat als opslagmedium erg kwetsbaar en zeer gevoelig voor krassen en stof, die leiden tot tikken en ruis bij het afspelen. Het afspelen zelf werkt door een mechanisch contact van de naald met de plaat, en dit zorgt voor slijtage die de geluidskwaliteit doet afnemen; vooral wanneer naalden van slechte kwaliteit worden gebruikt. Men spreekt bij een veel gespeelde grammofoonplaat van \"grijsgedraaid\", omdat een versleten plaat daadwerkelijk een grijzige indruk kan maken. Ook de voor het afspelen gebruikte draaitafel, het pick-upelement en de naald hebben grote invloed op de kwaliteit van het geluidssignaal. De motor kan aanleiding geven tot wow en flutter. Ook het op de plaat zetten van de naald kan deze beschadigen. De oude schellakgrammofoonplaten waren bovendien erg breekbaar."}
{"id": "8463", "revid": "1195212", "url": "https://nl.wikipedia.org/wiki?curid=8463", "title": "Prinsjesdag", "text": "Prinsjesdag is een jaarlijkse Nederlandse traditie op de derde dinsdag van september. Na een ceremoni\u00eble rijtoer door Den Haag spreekt het staatshoofd in een verenigde vergadering van de Staten-Generaal de troonrede uit. Na terugkomst op Paleis Noordeinde is er de zogenoemde balkonsc\u00e8ne.\nIn de troonrede geeft de regering in algemene bewoordingen aan wat het regeringsbeleid zal zijn voor het komende jaar. Tegelijkertijd wordt op die dag de miljoenennota en de rijksbegroting voor het volgende jaar gepresenteerd.\nWetgeving.\nArtikel 65 van de Grondwet bepaalt dat \"op de derde dinsdag van september (...) door of namens de Koning in een verenigde vergadering van de Staten-Generaal een uiteenzetting van het door de regering te voeren beleid wordt gegeven.\" Artikel 105 lid 2 van de Grondwet voegt daaraan toe dat dit samenvalt met de indiening van de begroting.\nHierop volgen in de Tweede Kamer de algemene beschouwingen, waarna ook de rijksbegroting wordt besproken.\nGeschiedenis.\nDe benaming 'Prinsjesdag' werd al in de zeventiende en achttiende eeuw gebruikt voor de viering van de verjaardagen van de prinsen van Oranje. Na het Tweede Stadhouderloze Tijdperk en de geboorte van de latere Willem V van Oranje-Nassau op 8 maart 1748 en vooral in de patriottentijd werd zijn verjaardag aangegrepen om demonstraties van Oranjegezindheid te houden.\nDe eerste 'Prinsjesdag' in de betekenis waarin wij die nu kennen, vond plaats op 2 mei 1814. Hoewel de staatkundige verhoudingen sindsdien sterk veranderd zijn, is het principe van deze dag gelijk gebleven: Prinsjesdag is de dag waarop de vorst ten overstaan van het parlement de troonrede uitspreekt. Tot de grondwetsherziening van 1848 was de inhoud van de troonrede officieel een zaak van de vorst; na 1848 bepaalden de ministers wat de koning zou zeggen. Het duurde echter tot na de Eerste Wereldoorlog voordat de troonrede zijn huidige karakter kreeg, een schets van de stand van zaken en een presentatie van de plannen voor het volgende parlementaire jaar. Het voorlezen van de troonrede is gelieerd aan de opening van de zitting van de Staten-Generaal, die sinds 1888 plaatsvindt op de derde dinsdag van september. Om die reden wordt Prinsjesdag ook wel de \"Derde Dinsdag\" genoemd.\nVanouds is in de Grondwet bepaald op welke dag Prinsjesdag valt. In de eerste helft van de negentiende eeuw werd de zitting van de Staten-Generaal aanvankelijk op de eerste maandag in november geopend, en later op de derde maandag in oktober. Toen in 1848 een jaarlijkse begroting werd ingevoerd, wilde de Tweede Kamer meer tijd hebben om die te behandelen. Daarom werd het zittingsjaar van het parlement verlengd door de openingsdatum nog een maand te vervroegen, naar september.\nDe maandag werd niet als een ideale dag beschouwd. Voor parlementsleden uit afgelegen delen van het land was het als ze op die dag van huis vertrokken niet mogelijk tijdig in Den Haag te zijn. Om te voorkomen dat zij op zondag moesten reizen, (zondagsrust), werd bij de grondwetswijziging van 1887 de maandag vervangen door de dinsdag.\nDe benaming 'Prinsjesdag' voor de opening van de zitting der Staten-Generaal raakte rond 1930 in zwang. In 1931 werd het uitspreken van de troonrede voor het eerst gefilmd. De microfoon stond naast de troon van koningin Wilhelmina.\nDe jaarlijkse zitting van het volledige parlement werd niet alleen verlengd door haar vroeger te openen, maar ook door haar later te sluiten. Uiteindelijk reed op maandag, daags voor Prinsjesdag, de minister van Binnenlandse Zaken in een hofrijtuig naar de Ridderzaal om de zitting te sluiten. Minister De Gaay Fortman ging gewoon in zijn dienstauto, maar zijn opvolger Hans Wiegel herstelde de koets in ere en trok zelfs een negentiende-eeuws uniform aan, compleet met steek.\nSinds 1983 spreekt de Grondwet niet meer over de zitting van de Staten-Generaal. Deze hoeft dus ook niet meer geopend en gesloten te worden. Sindsdien is deze dag in de Grondwet gehandhaafd als de dag waarop de troonrede wordt uitgesproken.\nIn 2017 werd de begroting gepresenteerd met een demissionair kabinet. In verband met de vergevorderde formatieonderhandelingen en de veranderingen die het nieuwe regeerakkoord voor de begroting zouden hebben, waren er aansluitend aan het aanbieden van de miljoenennota in de Tweede Kamer geen algemene beschouwingen.\nCeremonie.\nVoorafgaand aan de troonrede trekt er een koninklijke stoet door Den Haag. Bij het vertrek vanaf Paleis Noordeinde groet de koning het vaandel van het krijgsmachtonderdeel dat bij het paleis is opgesteld en wordt het Wilhelmus gespeeld. Vervolgens stapt hij in een koets. De koning en de belangrijkste leden van het Koninklijk Huis rijden dan naar de plek waar de troonrede wordt uitgesproken (normaliter de Ridderzaal), waarna het voorlezen van de troonrede begint. Na afloop begeeft de stoet zich weer naar Paleis Noordeinde.\nTussen 1912 en 2015 - met een onderbreking in de oorlogsjaren 1940-1944 - verplaatste de Koning zich daarbij standaard in de Gouden Koets. Eerder werd gebruikgemaakt van de Glazen Koets. Sinds 2016 rijdt de koning weer in de Glazen Koets. In 2020 en 2021 werd, wegens de coronamaatregelen, een auto gebruikt.\nRoute.\nDe route gaat niet langs de kortste weg van Paleis Noordeinde naar het Binnenhof. De gebruikelijke route is: Noordeinde, Heulstraat, Kneuterdijk, Lange Voorhout, Tournooiveld, Korte Vijverberg, Binnenhof, bij elkaar ruim een kilometer. Deze route is in gebruik sinds 1925, toen door een verhoging van de straat het niet langer mogelijk was om onder de Stadhouderspoort aan de voorzijde van het Binnenhof door te gaan - de Gouden Koets kwam sindsdien via de Mauritspoort en de Binnenpoort het Binnenhof op.\nKoninklijke stoet.\nDe koninklijke stoet gaat vergezeld van veel militair vertoon en bestaat achtereenvolgens uit:\nIn 2018 had de stalmeester van de koning te paard een vrije plaats binnen de stoet. Er liepen 68 paarden mee. Een klein deel was afkomstig van de Koninklijke Stallen, maar omdat het Nederlandse leger geen paarden meer heeft werd een groot deel tijdelijk afgestaan door particulieren en bereden door de Cavalerie Ere-Escorte.\nErewacht.\nLangs de route staan erewachten en orkesten van alle delen van de krijgsmacht. Voor Paleis Noordeinde staat de Koninklijke Luchtmacht, met de Kapel van de Koninklijke Luchtmacht en voor de Ridderzaal het Korps Mariniers met de Marinierskapel. Deze muziekkorpsen spelen het Wilhelmus wanneer de koning het paleis verlaat en wanneer hij bij de Ridderzaal arriveert. Verspreid over de route staan verscheidene detachementen van het Korps Nationale Reserve en andere parate eenheden, zoals de Luchtmobiele brigade.\nDe burgerbevolking wordt in de erewacht vertegenwoordigd door groepen van verschillende studentenweerbaarheden. Tevens is er ieder jaar een burgerdeputatie uit een van de provincies.\nMinuutschoten.\nVanaf het vertrek van de koning van Paleis Noordeinde tot het moment van zijn terugkeer worden minuutschoten afgegeven vanaf het Malieveld door het Korps Rijdende Artillerie.\nTroonrede.\nBij aankomst van de koning groet hij het vaandel van het krijgsmachtonderdeel dat is opgesteld en wordt het Wilhelmus gespeeld. Vervolgens wordt hij ontvangen door de commissie van in- en uitgeleide, die het koninklijke gezelschap naar hun zitplaatsen begeleidt. De voorzitter van de Verenigde Vergadering maakt de komst van het staatshoofd bekend door het roepen van de woorden \"De koning!\" Alle aanwezigen gaan hierop staan. Zodra de koning op de troon heeft plaatsgenomen, gaat iedereen zitten. De koning leest vervolgens de troonrede voor, die traditioneel begint met de woorden: \"Leden van de Staten Generaal...\" Na het voorlezen van de troonrede roept de voorzitter van de Verenigde Vergadering: \"Leve de koning!\", waarop alle aanwezigen dienen te antwoorden met \"Hoera! Hoera! Hoera!\" Vervolgens vertrekt de koning met zijn gevolg naar de naastgelegen Koninginnekamer. Om circa 13.50 uur vertrekt de stoet weer naar het Paleis Noordeinde.\nMuzikale omlijsting.\nSinds 1980 is het gebruikelijk dat bij de binnenkomst van de koning in de Verenigde Vergadering der Staten-Generaal door een blazersensemble van het Residentieorkest het muziekstuk \u2019Entrada della Regina\u2019 van de componist Jurriaan Andriessen ten gehore wordt gebracht. Het stuk is gecomponeerd bij gelegenheid van de inhuldiging van koningin Beatrix in Amsterdam. Na haar abdicatie is het gebruik onder koning Willem-Alexander voortgezet. Na afloop van de Verenigde Vergadering wordt bij het verlaten van de Ridderzaal door de voorzitter en de leden van de Staten-Generaal sinds 2015 het muziekstuk \u2018Hymne voor de Staten-Generaal\u2019, een compositie van Johan de Meij, ten gehore gebracht. Dit stuk is in dat jaar gecomponeerd bij gelegenheid van het tweehonderdjarig bestaan van de Staten-Generaal als bicameraal parlement.\nBalkonsc\u00e8ne.\nNa terugkomst in Paleis Noordeinde volgt om 14.00 uur de balkonsc\u00e8ne, waarbij de aanwezige leden van het Koninklijk Huis op het balkon van het paleis door het volk werden toegejuicht. Deze balkonsc\u00e8ne werd om veiligheidsredenen in de jaren zestig ingevoerd. Voordien stapte de familie, als het weer het toeliet, na terugkomst in het paleis van de Gouden Koets over in een open koets die met dravende paarden door Den Haag reed. In 2020 en 2021 was er vanwege de coronapandemie geen balkonsc\u00e8ne.\nDe hele ceremonie rond Prinsjesdag wordt traditiegetrouw rechtstreeks op de televisie uitgezonden door de NOS en op Omroep West. Tegelijkertijd wordt de ceremonie ook op NPO Radio 1 uitgezonden.\nPrinsjesdagstukken.\nDe Prinsjesdagstukken bestaan uit de miljoenennota, de rijksbegroting en het Belastingplan-pakket, bestaande uit het wetsvoorstel Belastingplan zelf en vaak nog andere fiscale wetsvoorstellen (de voorafgaande laatste ronde van overleg binnen het kabinet is in de laatste twee weken van augustus, het is de zogeheten 'augustusbesluitvorming'. Hierin worden eventueel nog parameters bijgesteld op basis van recente koopkrachtramingen).\nDe minister van Financi\u00ebn draagt een koffertje met het opschrift \"Derde dinsdag in september\", met - naar men zegt - de miljoenennota. In werkelijkheid is de miljoenennota op papier veel te volumineus om in het koffertje te passen, maar tegenwoordig staat de miljoenennota op een cd. De miljoenennota wordt officieel tot Prinsjesdag geheimgehouden (maar eventueel wel onder embargo verstrekt aan de media), al lekken delen ervan doorgaans uit. In 2008 werd de miljoenennota al op de voorafgaande zaterdag in \"NRC Handelsblad\" gepubliceerd.\nRol van het staatshoofd.\nPrinsjesdag ontleent een groot deel van zijn luister aan de rol van de koning en zijn Huis. Maar onomstreden is die rol nooit geweest. Al in 1872 uitte Abraham Kuyper in De Standaard kritiek op het voorlezen van de troonrede door de koning. Gezien de in 1848 ingevoerde ministeri\u00eble verantwoordelijkheid diende volgens hem een der ministers deze taak uit te voeren; zij hebben de troonrede geschreven. In zijn regeerjaren heeft Kuyper de traditie echter in ere gelaten.\nHonderd jaar na Kuyper kwam Tweede Kamervoorzitter Anne Vondeling met een voorstel tot wijziging van het scenario: de koning zou voortaan bij het uitspreken van de troonrede niet worden omringd door de leden van zijn Huis, maar door de leden van zijn regering.\nIncidenten.\n1932.\nIn de grimmige crisissfeer van de jaren dertig waren twee communistische Kamerleden, David Wijnkoop en Louis de Visser, toch bij de opening van de Staten-Generaal, achter in de zaal. Ze riepen tijdens het \"Leve de koningin\" andere leuzen. Onduidelijk is of het \"Weg met de koningin\" of \"Weg met het hongerprogram van Welter en Ruys\" was.\n1963.\nOp Prinsjesdag 1963 sloeg tijdens de rijtoer naar de Ridderzaal een van de paarden van de Cr\u00e8me Cal\u00e8che met de prinsessen op het Lange Voorhout op hol. Het rijtuig kwam tegen een boom tot stilstand. Niemand raakte gewond en de schade aan het rijtuig was beperkt. De prinsessen Beatrix, Irene en Margriet konden echter hun rit in de cal\u00e8che niet voortzetten en stapten bij hun ouders in de Gouden Koets.\n1974.\nIn 1974 vond er geen rijtour plaats i.v.m. een Gijzelingsactie in de Franse ambassade aan het Korte Voorhout door het Japanse Rode Leger.\n2001.\nIn 2001 viel Prinsjesdag een week na de aanslag van 11 september in de Verenigde Staten. Als gevolg hiervan werd besloten geen muziek te spelen tijdens de rijtoer. De Gouden Koets stond bij het passeren van de Amerikaanse ambassade aan het Lange Voorhout enkele ogenblikken stil om een groet aan de Amerikanen te brengen. Dat was zeer ongebruikelijk, want volgens het protocol hoeft het staatshoofd nooit te wachten.\n2010.\nOp 21 september 2010 werd tijdens Prinsjesdag de koninklijke stoet verstoord. Een 29-jarige man wierp vanuit het publiek een 625,9 gram wegende massief glazen waxinelichthouder tegen de onderkant van de houten deur van de Gouden Koets, resulterend in een gesplinterde deuk in het hout.\nHij werd vrijwel meteen door omstanders overmeesterd en overgedragen aan de politie. Onderzoek in het Pieter Baan Centrum wees uit dat de man aan een waanstoornis leed. De rechtbank achtte hem op grond daarvan volledig ontoerekeningsvatbaar en legde hem op 16 september 2011 de maatregel op van plaatsing in een psychiatrisch ziekenhuis voor de duur van maximaal een jaar. In hoger beroep werd hij door het Gerechtshof op 1 februari 2013 veroordeeld tot vijf maanden gevangenisstraf. Het Hof verwierp de ontoerekeningsvatbaarheid van de man, die daarmee niet hoefde te worden opgenomen in een psychiatrische kliniek.\n2022.\nEr was een betoging tijdens onder andere de balkonsc\u00e8ne. Er waren betogers met omgekeerde Nederlandse vlaggen en de demonstranten riepen \"landverrader\" tegen de koning. Ook was er gejoel en boegeroep. Er waren tractoren met boeren, die protesteerden vanwege de geplande maatregelen door de stikstofcrisis. Er werden vijf mensen opgepakt voor onder meer belediging."}
{"id": "8464", "revid": "339577", "url": "https://nl.wikipedia.org/wiki?curid=8464", "title": "Troonrede", "text": "De troonrede is een regeringsverklaring van een koning of koningin.\nBelgi\u00eb.\nDe Belgische koningen Leopold I en Leopold II hielden een troonrede op de tweede dinsdag van november voor de Verenigde Kamers, bij de opening van de parlementaire zitting. De eerste keer was op 21 juli 1831 voor het Nationaal Congres. Aan dat nagenoeg jaarlijkse gebruik kwam in 1892 een einde. In dat jaar werd de koninklijke stoet onderweg naar het parlement bestookt met pamfletten voor algemeen enkelvoudig stemrecht. In het halfrond werd Leopolds toespraak onderbroken door liberale parlementsleden die \"Vive le suffrage universel\" riepen, terwijl vanaf de publiekstribune socialistische vlugschriften naar beneden kwamen. Een woedende Leopold II besloot voortaan geen troonredes meer te geven.\nKoning Albert I sprak slechts uit, maar wel een heel beroemde. Op 22 november 1918 kondigde hij voor de verenigde kamers de in Loppem overeengekomen hervormingen aan: enkelvoudig stemrecht voor mannen, syndicale gelijkheid, Nederlands als bestuurstaal, een Vlaamse universiteit in Gent. Sindsdien zijn geen troonredes meer gehouden. \nOnder invloed van kamervoorzitter Charles-Ferdinand Nothomb opent de premier sinds 1993 het parlementaire jaar met een beleidsverklaring. Van de zijde van de koning is er sinds 1975 de jaarlijkse Kersttoespraak.\nNederland.\nIn Nederland wordt er jaarlijks een troonrede gehouden door de koning, uitgesproken door de Koning der Nederlanden op Prinsjesdag tijdens de Verenigde Vergadering van de Eerste Kamer en de Tweede Kamer in de Ridderzaal. In de troonrede zijn traditioneel twee elementen te onderscheiden:\nGeschiedenis.\nKoningin Wilhelmina heeft niet ieder jaar een troonrede uitgesproken, soms uit angst voor republikeinse rellen binnen of buiten de Ridderzaal, uit onvrede met het optreden van de voorzitter van de Eerste Kamer of om gezondheidsredenen. Ook tijdens de 19e eeuw werd de troonrede vaak door de in de grondwet voorziene commissie \"namens de Koning\" uitgesproken.\nDe opening vond niet altijd op de derde dinsdag van september plaats. In de 19e eeuw viel de opening van de Staten-Generaal eerst op de eerste maandag in november en later op de derde maandag in oktober.\nIn 1848 werd een jaarlijkse begroting ingevoerd. Om de Kamers meer tijd te geven voor de behandeling, werd de opening van de Staten-Generaal vervroegd naar de derde maandag in september. Een grondwetswijziging in 1887 verplaatste Prinsjesdag van maandag naar dinsdag. Kamerleden uit afgelegen gebieden, er waren nog niet overal spoorlijnen aangelegd, hoefden dan niet meer op zondag van huis te vertrekken om op tijd bij de opening te zijn.\nTot aan de grondwetsherziening van 1983 werd de zitting van de Staten-Generaal jaarlijks door de koning(in) geopend, en werd bij die gelegenheid de troonrede uitgesproken. Dit gebruik gaat terug op de middeleeuwse praktijk waarbij een koning een parlement bijeen riep om belastingen en bedes goed te keuren. Nu het parlement een constante constitutionele rol heeft was het begrip \"openen\" verouderd.\nIn 1983 is de zittingsduur van de Staten-Generaal gewijzigd van \u00e9\u00e9n jaar naar vier jaar. Sindsdien is Prinsjesdag niet meer de offici\u00eble opening van de zitting van de Staten-Generaal, maar van het parlementaire jaar. Toch bleef de derde dinsdag van september in de Grondwet staan als de dag waarop de troonrede wordt uitgesproken.\nDe Grondwet, artikel 65, stelt het duidelijk: 'Jaarlijks op de derde dinsdag van september of op een bij de wet te bepalen eerder tijdstip wordt door of namens de Koning(in) in een verenigde vergadering van de Staten-Generaal een uiteenzetting van het door de regering te voeren beleid gegeven'. De term 'troonrede' komt echter niet in de grondwet voor. Nederland heeft ook geen troon al kan men de grote zetel waarin de koning plaatsneemt als een troon zien.\nIn de 19e eeuw richtte de Tweede Kamer direct na Prinsjesdag een \"Adres van Antwoord\" aan de koning. Daarin werd gereageerd op de inhoud van de troonrede. Omdat na 1848 het debat over de inhoud feitelijk plaatsvond in de Kamer zelf met de verantwoordelijke ministers, werd het Adres van Antwoord steeds meer een formaliteit. In 1906 werd het gebruik afgeschaft.\nDe troonrede wordt sinds 1904 in de Ridderzaal gehouden. Hierdoor was de versie van 2004 bijzonder, omdat koningin Beatrix toen de honderdste troonrede in de Ridderzaal hield en voor haarzelf was het de vijfentwintigste. De troonrede werd in 1907 en 1911 niet in de Ridderzaal gehouden, omdat de zaal in 1907 gebruikt werd door een internationale conferentie en in 1911 koningin Wilhelmina verhinderd was. Ook gedurende de Tweede Wereldoorlog werd er geen troonreden gehouden. In de naoorlogse jaren 1945, 1946 en 1947 werd er weinig ceremonieel vertoon toegepast. In 2020 en 2021 werd vanwege de coronacrisis gebruik gemaakt van de Grote Kerk. Sinds 2022 wordt vanwege de verbouwing van het Binnenhof de troonrede in de Koninklijke Schouwburg gehouden.\nTotstandkoming.\nDe troonrede wordt in hoofdzaak geschreven door de ministers en wordt uitgesproken onder politieke verantwoordelijkheid van het kabinet. Dit is het geval sinds de grondwetsherziening van 1848, waarbij de ministers verantwoordelijk werden voor al het doen en laten van de Koning.\nToenmalig minister-president Ruud Lubbers zei rond 1992 dat het een misverstand was te denken dat de koningin de troonrede alleen voorleest. Lubbers noemde de troonrede een coproductie, waar hij en de koningin \"vele tientallen uren samen op zaten te werken\". Zijn opvolger minister-president Wim Kok zei hierover in 1996: \"de Koningin heeft een eigen rol, die bestaat uit het stellen van vragen en het geven van adviezen\".\nDe ministers krijgen 42 dagen voor Prinsjesdag het verzoek hun aandeel in de troonrede te leveren. Op dat moment liggen intern al ambtelijke tekstvoorstellen klaar. Elk departement moet een plaats krijgen in de opsomming van beleid, en departementen streven naar maximalisatie van hun inbreng.\nDe tekst van de troonrede wordt door velen bewerkt voordat deze wordt uitgesproken. De minister-president heeft daarbij de regie: hij moet ervoor zorgen dat het een alomvattend en samenhangend verhaal is met een logische lijn. Een eerste concept wordt in de ministerraad behandeld.\nTaalgebruik.\nEr is vaak kritiek geweest op het taalgebruik van de troonrede. Sinds 1987 worden elk jaar medewerkers van het Genootschap Onze Taal ingeschakeld om dubbelzinnigheden, stijl- en taalfouten uit de tekst te halen, maar zij hebben geen zeggenschap over de stijl en begrijpelijkheid.\nIn 1988 ontstond een rel rond een formulering in de troonrede. Het kabinet-Lubbers liet Koningin Beatrix zeggen: \"Het land is de afgelopen jaren schoner geworden. Dat geldt met name voor lucht en water\". In de Tweede Kamer en in de pers kreeg premier Lubbers het verwijt dat hij de Koningin een tekst had laten uitspreken die niet in overeenstemming was met de feiten. Hierop ontstond in de Tweede Kamer een discussie over de vraag of \"met name\" als een beperking of als een toespitsing moest worden gelezen. Lubbers beriep zich erop dat hij zich op een oudere editie van de Van Dale had gebaseerd.\nIn 2010 werd in de troonrede een acrostichon verwerkt: de beginletters van de eerste vijftien regels vormen de naam Willem van Nassov, net zoals bij het Wilhelmus.\nBede.\nIn 2002, onder verantwoordelijkheid van CDA-premier Jan Peter Balkenende, keerde de bede terug aan het eind van de troonrede: \"Moge u vanuit uw persoonlijke overtuiging inspiratie en kracht vinden voor uw verantwoordelijke werk. Ik wens u daarbij Gods zegen toe.\" In de tijd van de paarse kabinetten (1994-2002) kwam deze in de troonrede niet voor, en sloot de Koningin de troonrede af met \"Van harte spreek ik de wens uit dat u uw verantwoordelijke taken met toewijding en grote inzet zult vervullen, in het vertrouwen dat velen met mij u wijsheid toewensen en om zegen voor u bidden.\"\nDe bede is in het verleden regelmatig aangepast of weggelaten, en is onderwerp geweest van politiek debat. Met de bede uit 2002 gebeurde dit eveneens. Omdat sommigen vonden dat te direct Gods zegen werd toegewenst, wordt sinds 2003 weer een andere variant uitgesproken, namelijk: \"U mag zich daarbij gesteund weten door het besef dat velen u wijsheid toewensen en met mij om kracht en Gods zegen voor u bidden.\"\nAanwezigen.\nNaast de Kamerleden zijn de leden van het Koninklijk Huis, het kabinet, de Raad van State en de hofhouding aanwezig. Daar buiten is plaats voor de andere Hoge Colleges van Staat, hoge ambtenaren, vlag- en opperofficieren, leden van de hoge rechterlijke macht, de commissaris van de Koning in de provincie Zuid-Holland, de burgemeester van Den Haag, ambassadeurs, bijzondere vertegenwoordigers en speciale genodigden. Er zijn enkele plaatsen voor de pers en voor burgers. Hoewel het ambtelijk kostuum na de Tweede Wereldoorlog niet meer gedragen wordt is vanaf 1977 onder de vrouwelijke aanwezigen een traditie ontstaan van het dragen van bijzondere hoeden.\nUitzending.\nDe troonrede wordt live op radio uitgezonden. Sinds 1952 wordt zowel de stoet als de troonrede live uitgezonden op televisie. In 2014 heeft een experiment plaatsgevonden met 360\u00b0 beeldregistratie die via internet live werd uitgezonden.\nPrinsjesdag en Miljoenennota.\nDe troonrede wordt uitgesproken op Prinsjesdag en gaat met veel ceremonieel gepaard: bijvoorbeeld de rijtoer met de Gouden Koets door Den Haag en het koffertje van de minister van Financi\u00ebn. In het koffertje zit de Miljoenennota, een politieke samenvatting van de ontwerp-Rijksbegroting, die het kabinet na de troonrede aan de Tweede Kamer presenteert.\nAndere landen.\nNiet alleen de Nederlandse koning(in) spreekt of sprak troonredes uit, ook de Britse koning(in) opent het parlement met een rede vanaf de troon. In Canada en Australi\u00eb doet de Gouverneur-Generaal dat, gezeten op de troon, namens het staatshoofd. In Japan, Noorwegen en Liechtenstein is ook sprake van een troonrede. In Zweden en Denemarken woont de koning(in) de opening van het parlementaire jaar bij, maar spreekt zelf geen troonrede uit, dat doet de minister-president."}
{"id": "8465", "revid": "17", "url": "https://nl.wikipedia.org/wiki?curid=8465", "title": "Baghdad", "text": ""}
{"id": "8466", "revid": "475045", "url": "https://nl.wikipedia.org/wiki?curid=8466", "title": "Fran\u00e7ois Van Campenhout", "text": "Fran\u00e7ois Van Campenhout (Brussel, 5 februari 1779 - aldaar, 24 april 1848) was een Belgisch operazanger, dirigent en componist, vooral bekend door het componeren van de muziek voor het Belgisch volkslied, de Braban\u00e7onne. \nVan Campenhout studeerde viool. Hij werkte aanvankelijk op een kantoor, maar koos al gauw voor een loopbaan als musicus. Na een tijd violist in de Brusselse Muntschouwburg te zijn geweest, begon hij als tenor aan de opera in Gent. Dat was het begin van een succesvolle operacarri\u00e8re, die hem voerde op de planken van onder andere Brussel, Antwerpen, Parijs, Amsterdam, Den Haag, Lyon en Bordeaux.\nIn 1828 sloot hij zijn carri\u00e8re als zanger af en werd dirigent in Brussel.\nVan Campenhout schreef een groot aantal werken: opera's als \"Grotius ou le Ch\u00e2teau de Lovesteyn\" en \"Passe-Partout\", die nogal wat succes hadden, en ook balletmuziek, symfonie\u00ebn en koormuziek. \nDe muziek van de Braban\u00e7onne schreef hij in september 1830 op een tekst die enkele dagen eerder door de operazanger Jenneval was geschreven.\nHij was ridder in de Leopoldsorde."}
{"id": "8467", "revid": "60522", "url": "https://nl.wikipedia.org/wiki?curid=8467", "title": "Wet", "text": "Wetten zijn geschreven rechtsregels. Elke wet is onderdeel van het recht, maar het recht is breder dan enkel wetten. Ook de rechtspraak (jurisprudentie), de rechtsleer, verdragen en gewoonten zijn rechtsbronnen. De aankondiging van een wet wordt soms een edict genoemd.\nWet als juridisch begrip.\nSoorten wetten.\nHet generieke begrip wet kan twee betekenissen hebben:\nWetten kunnen zowel materieel als formeel zijn, maar dit hoeft niet. Het onderscheid is tweeledig:\nHoewel dit onderscheid eerder theoretisch lijkt, zijn er in de alledaagse praktijk toch duidelijke verschillen.\nHet strafrecht is een wet in formele zin, tevens wet in materi\u00eble zin (zowel in Belgi\u00eb door het Strafwetboek als in Nederland door het Wetboek van Strafrecht). De wet is opgesteld en kenbaar gemaakt door de formele wetgever en houdt voorschriften in, die o.a. voor iedereen gelden die zich binnen op het grondgebied bevindt.\nEen voorbeeld dat het onderscheid tussen formele en materi\u00eble wet illustreert en dat zowel in Nederland als in Belgi\u00eb toepasbaar is, is de toestemmingswet voor het huwelijk van een lid van het Koninklijk Huis. Het parlement beslist over deze vraag en neemt die beslissing door het uitvaardigen van een wet, die door de minister van binnenlandse zaken wordt bekendgemaakt. Dat is een formele wet maar geen materi\u00eble wet, omdat ze geen betrekking op iedereen heeft. Een AMvB (Algemene Maatregel van Bestuur) is een regel opgelegd door de regering zonder medewerking van de Staten-Generaal, dus dit is geen wet in formele zin. Als deze algemeen verbindend is kan het echter wel een wet in materi\u00eble zin zijn.\nFormele wetgever.\nDe formele wetgever is het bevoegde orgaan dat wetten mag opstellen en goedkeuren, ook als bij de kenbaarmaking andere organen moeten optreden. De bevoegdheid tot het vaststellen van wetten in materi\u00eble zin volgt altijd uit een wet in formele zin.\nBevoegdheid.\nWaar de bevoegdheid tot het opstellen in de formele zin en het uitvaardigen van wetten in materi\u00eble zin, direct wordt toegekend aan een zeker orgaan heet dat attributie. Wanneer de aldus verkregen wetgevende bevoegdheid door dat orgaan weer (gedeeltelijk) wordt overgedragen aan een ander (lager) orgaan heet dat delegatie. Dit laatste is alleen toegestaan wanneer de formele wet waaraan de wetgevende bevoegdheid wordt ontleend, dat uitdrukkelijk toestaat. \nZowel in Belgi\u00eb als in Nederland stelt de grondwet dat het opstellen van wetten het voorrecht is van de wetgevende macht, en dat hoogste wetgevende orgaan het parlement is. In beide landen is het uitvaardigen een taak van de uitvoerende macht. Er is buiten het territorium van Belgi\u00eb en Nederland nog geen supra-nationale eenheid met wetgevende bevoegdheid. Het Europees Parlement vaardigt echter wel richtlijnen uit die door de nationale wetgever in (formele en materi\u00eble) wetgeving moet worden omgezet, krachtens de door Belgi\u00eb en Nederland ondertekende verdragen.\nVerdeling der machten en getrapte bevoegdheden.\nIn Belgi\u00eb en Nederland hanteert men het principe van de scheiding der machten: er is een wetgevende, uitvoerende en rechterlijke macht. De wetgevende en uitvoerende macht is geografisch getrapt georganiseerd.\nDe machtenverdeling in Nederland:\nRechtsgeldigheid.\nEen eigenlijke wet dient te worden vastgesteld en uitgevaardigd door een legitieme overheid, een autoriteit die daartoe gerechtigd is. Bijvoorbeeld door een democratisch gekozen parlement in een parlementaire democratie, of een absolutistisch vorst in een absolute monarchie. Een wet die door een illegitieme overheid werd uitgevaardigd, dat wil zeggen niet in overeenstemming met de heersende regels voor het invoeren en wijzigen van wetten, bijvoorbeeld door geweld, revolutie, enz., is een oneigenlijke wet.\nEen wet geldt territoriaal, voor een gebied waarover de autoriteit die een wet uitvaardigt gezag uitoefent; personeel, voor bepaalde groepen van personen die onder het gezag van de autoriteit die een wet uitvaardigt vallen.\nMeestal regelt een hogere rechtsnorm volgens welke procedure een wet tot stand komt. In Belgi\u00eb en Nederland is dit de Belgische, respectievelijk de Nederlandse Grondwet. In een democratische rechtsstaat komt een wet tot stand door samenwerking van de wetgevende en uitvoerende macht. Nieuwe wetten of wetswijzigingen kunnen tot stand komen op voorstel van de wetgevende of de uitvoerende macht. Belangrijk is dat de voorgestelde wet steeds door de wetgevende overheid wordt goedgekeurd, met een meerderheid die vereist is hiervoor.\nNa goedkeuring moet een wet nog worden afgekondigd. Dit gebeurt door de uitvoerende macht. Een wet is slechts afdwingbaar nadat deze werd openbaar gemaakt in een publicatieblad dat hiertoe werd ingericht door de overheid. Het beginsel \"elke burger wordt geacht de wet te kennen\" houdt niet in dat alle burgers zouden te weten wat er in alle wetten staat maar het is de juridische fictie dat na de reguliere afkondiging van de wet eenieder geacht wordt daarvan kennis te hebben kunnen nemen. Onbekendheid met het bestaan of de inhoud van de wet vormt dus nooit een verontschuldiging voor overtreding van die wet en kan in geval van strafbepalingen dus ook niet leiden tot straffeloosheid.\nTenzij de wet zelf voorziet in een specifieke regeling, heeft de wet na publicatie onmiddellijke gelding en blijft van kracht totdat hij ofwel formeel wordt afgeschaft, ofwel materieel wordt vervangen door een andere regeling. Wetten verliezen niet hun rechtskracht door langdurig ontbreken van toepassing.\nConflicterende wetten.\nSoms kunnen wetten conflicterende normen inhouden, bijvoorbeeld wanneer de ene wet iets verbiedt dat door een andere wet geboden wordt. Welke norm dient nu gevolgd te worden? Hier is op twee manieren een oplossing mogelijk. Bij expliciete derogatie wordt door een derde wettelijke bepaling bepaald welke wet voorrang heeft. Een andere mogelijkheid is te bepalen welke wet voorrang heeft aan de hand van hun onderlinge rangorde: een hogere wet van een hoger orgaan gaat boven die van een lager orgaan (superioriteitsregel), een specifieke wet boven een algemene (specialiteitsregel) en een jongere wet boven een oudere (posterioriteitsregel). Dit worden ook wel de drie conflictregels genoemd.\nIn Nederland kan men voor het toepassen van de superioriteitsregel deze rangorde (de zogenoemde \"normenhierarchie\") aanhouden:\nDe laagste vorm is de beleidsregel, vaak uitwerkingen van de regelgeving.\nWordingsproces.\nIn Nederland.\nEen wet in formele zin is een wet die wordt vastgesteld door de Staten-Generaal en de uitvoerende macht. Zie ook Kamerstuk. Het wetgevingsproces is nagenoeg continu, wetten worden steeds gewijzigd. Voor een tekst van de wet met alle verwerkte wijzigingen heeft men de geconsolideerde versie nodig, in Nederland gepubliceerd in wetten.overheid.nl. Ook worden voor veel wetten papieren edities bijgehouden, bekend waren de edities van Schuurman &amp; Jordens.\nIn Belgi\u00eb.\nEen wet in formele zin sensu stricto wordt goedgekeurd door het parlement, enkel in de Kamer van volksvertegenwoordigers ofwel samen met de Senaat (= de federale wetgevende macht) , door de Koning bekrachtigd, \u00e9n door de zittende regering (de federale uitvoerende macht) gepubliceerd in het Belgisch Staatsblad.\nVoorbeelden.\nBelgi\u00eb.\nVoorbeelden van Belgische wetten zijn te vinden in de lijst van Belgische wetten, bijvoorbeeld:\nNederland.\nVoorbeelden van Nederlandse wetten zijn te vinden in Voorbeelden van Nederlandse wetten.\nBenelux-wetten.\nVoorbeelden van een Benelux-wet:\nEuropese wetten.\nVoorbeelden van Europese wetten zijn:\nBelangrijk qua uitwerking is het onderscheid tussen een richtlijn (resultaatsgebonden) en een verordening (verbindend in al haar onderdelen), beide uitgevaardigd door de Europese instellingen volgens de verdragsrechtelijk vastgestelde procedures (o.a. medebeslissingsprocedure, samenwerkingsprocedure en adviesprocedure).\nAmerikaanse wetten.\nVoorbeelden van Amerikaanse wetten zijn:\nReligieuze wetten.\nNaast seculiere wetten bestaan er ook kerkelijke wetten. In een seculiere samenleving (waarin kerk en staat van elkaar gescheiden zijn), gaan de seculiere wetten echter altijd boven die van de kerk. Thomas van Aquino was de eerste theoloog die onderscheid maakte tussen het goddelijke en menselijke recht, tussen geestelijk en wereldse macht. Zie ook: rechtsfilosofie.\nDe meeste religies defini\u00ebren hun eigen morele wetten. Voorbeelden hiervan zijn:\nEigen regels.\nEen bedrijf of instelling kan eigen regels hebben voor bijvoorbeeld personeel, vrijwilligers en gasten/klanten/bewoners/pati\u00ebnten/gedetineerden/bezoekers. Op scholen en in schoolklassen gelden vaak regels die op een zichtbare plaats zijn opgehangen. Ook kunnen de bewoners van een huis regels afspreken, of ouders regels stellen voor een gezin; ook hier kunnen er ook regels zijn voor bezoekers. \nDe sterkste en meest bindende vorm van huisregels zijn policies en SOPs. Dit zijn interne richtlijnen waarmee een bedrijf zijn personeel verplicht bepaalde zaken volgens een vaste procedure af te handelen. Het personeel is hiertoe in principe verplicht uit hoofde van hun arbeidsovereenkomst; het is een uitwerking van het recht van de werkgever tot het geven van instructies. Dergelijke richtlijnen worden vastgelegd en door het bestuur goedgekeurd. Policies zijn vaak directe uitwerkingen van wettelijke voorschriften (bijvoorbeeld een verbod op diefstal, marktmisbruik, seksuele intimidatie, etc.), terwijl een SOP meer het karakter van een praktische werkinstructie heeft (bijvoorbeeld de afhandeling van een klacht). Daaruit volgt dat overtreding van een policy meestal ernstiger gevolgen voor de werknemer heeft dan overtreding van een SOP, in het eerste geval schendt de werknemer immers uit hoofde van de werkgever direct een wettelijke norm. Verder kan een manager op meer informele wijze regels in een team stellen, ook dit is een uitwerking van het instructierecht. Het niet opvolgen van deze regels kan leiden tot disciplinaire sancties, in het ergste geval ontslag op staande voet.\nHuisregels betreffen meestal regels voor personeel, klanten of bezoekers. Een bibliotheek is een voorbeeld van een organisatie met zeer uitgebreide huisregels, dit ter bescherming van de boekencollectie. Men kan denken aan verboden op eten, drinken, zakken, tassen en dassen, lawaai, agressief gedrag en gebruik van telefoons. Maar men kan ook denken aan andere plaatsen met veel bezoekers, zoals winkels, discotheken, scholen, overheidsinstellingen, stations, casino\u00b4s. Deze huisregels zijn gebaseerd op het gebruiksrecht van de gebruiker (eigenaar of huurder) van een pand: hij of zij heeft naar goeddunken het recht om personen binnen te laten of de toegang te weigeren. Niet-naleving kan dan ook leiden tot verwijdering, eventueel met een huisverbod voor een bepaalde periode, terwijl dit bij personeel tot disciplinaire sancties of ontslag kan leiden. Wanneer iemand nadien het pand opnieuw betreedt of weigert zich te verwijderen, kan de politie worden ingeschakeld en pleegt deze persoon in principe huisvredebreuk. \nFlats met meerdere huurunits met gedeelde faciliteiten (voornamelijk onder een enkele eigenaar, bijvoorbeeld sociale woningbouw) hebben vaak ook huisregels teneinde het leven voor alle huurders aangenaam te houden. Men kan denken aan het schoonhouden van gezamenlijke ruimtes, onderling gedrag, limitering van lawaai. Niet-naleving is dan in principe een schending van de huurovereenkomst en kan in het uiterste geval leiden tot be\u00ebindiging van de huur. Het probleem bij dit soort huisregels is dat ze slechts tussen de verhuurder en diens eigen huurders afdwingbaar zijn. Wanneer een huurder een klacht heeft over gedrag van een huurder van een andere verhuurder of een bewoner die zelf eigenaar is, kan hier in principe vrij weinig tegen worden ondernomen. Hooguit kan de verhuurder of eigenaar hier in de VVE op worden aangesproken.\nStudentenverenigingen hanteren ook eigen regels en zelfs een eigen rechtspraak. Dit betreft vaak gedragsregels tegen onder andere seksueel wangedrag, drugsgebruik, excessen bij ontgroeningen, agressie, lawaai in de nabijheid van de societeit, betaling van de contributie, verrichten van corveediensten, etcetera. In principe gelden deze regels slechts voor leden maar omdat studentenverenigingen besloten zijn worden niet-leden in principe slechts toegelaten op introductie van een lid, dat verantwoordelijk is voor diens gedrag. Disciplinaire sancties varieren van boetes en schorsing tot royering.\nMores zijn ongeschreven regels en hebben daarnaast meer het karakter van gewoontes hebben. Overtreding van een mos leidt dan ook niet tot sancties; hooguit tot gefronste wenkbrauwen. Een soortgelijk karakter hebben informele regels binnen een huis of gezin."}
{"id": "8468", "revid": "663656", "url": "https://nl.wikipedia.org/wiki?curid=8468", "title": "Nederlandse wet", "text": "Een Nederlandse wet in formele zin is een besluit dat tot stand komt volgens de procedure van artikelen 82 tot en met 86 van de Grondwet, wat betekent dat het een besluit is van de regering en de Staten-Generaal samen. De regering wordt gevormd door de Koning en de ministers (art. 42 Grondwet), terwijl de Staten-Generaal (het parlement) bestaat uit de Tweede en de Eerste Kamer. Gezamenlijk worden die de formele wetgever genoemd. Er is dus geen strikte scheiding tussen wetgevende en uitvoerende macht.\nHet Statuut voor het Koninkrijk der Nederlanden geeft regels omtrent het proces van de totstandkoming en afkondiging van rijksregelgeving. Aangenomen wetten (in formele zin) worden gepubliceerd in het Staatsblad van het Koninkrijk der Nederlanden.\nWetten in formele zin zijn te onderscheiden in:\nDe term \"wet in materi\u00eble zin\" betekent, afhankelijk van de gehanteerde definities, min of meer hetzelfde als algemeen verbindend voorschrift. Hieronder wordt met \"wet\" een wet in formele zin bedoeld.\nVorm.\nEen kenmerkende eigenschap aan Nederlandse wetten is dat ze altijd uitgaan van de Koning, zelfs als het initiatief van de wet vanuit de Tweede Kamer komt. Hoewel artikel 81 van de Grondwet bepaalt dat wetten worden vastgesteld door de regering en Staten-Generaal gezamenlijk, gaat het afkondigingsformulier, zoals bepaald in artikel XIX, uit van een Koning die wetten goedvindt en verstaat met gemeen overleg der Staten-Generaal.\nDaarom wordt in Nederlandse wetten aan de Koning gerefereerd met \"Ons\" of \"Wij\" in plaats van \"de Koning\", zoals in Belgi\u00eb of \"Her Majesty\", zoals in het Verenigd Koninkrijk. Tegenwoordig wordt deze praktijk minder consequent toegepast. Zo is in de Provinciewet \"onze commissaris\" gewijzigd in \"de commissaris van de koning\", ook worden personen steeds vaker \"bij koninklijk besluit\" benoemd in plaats van \"door Ons\". \"Onze minister\" daarentegen wordt nog altijd wel in nieuwe wetten gebruikt.\nAfkondigingsformulier.\nHoofdstuk 4 (Bijzondere bestanddelen van regelingen) van de Aanwijzingen voor de regelgeving bepaalt onder meer:\nWetten worden voorzien van een opschrift:\nof\nmet op de puntjes aan het eind het opschrift van het wets\"voorstel\", waarbij de eerste letter van dat opschrift, als het eerste woord geen eigennaam is, een kleine letter wordt. Indien aan een regeling een citeertitel wordt gegeven, wordt deze aan het slot van het opschrift tussen haakjes vermeld. Het opschrift van een wetsvoorstel is bijvoorbeeld \"Regels omtrent de instelling van de Autoriteit Consument en Markt (Instellingswet Autoriteit Consument en Markt)\", en het opschrift in het Staatsblad van de uiteindelijke wet \"Wet van 28 februari 2013, houdende regels omtrent de instelling van de Autoriteit Consument en Markt (Instellingswet Autoriteit Consument en Markt)\" ('regels' in plaats van 'Regels').\nVoor de aanhef van een wet wordt het volgende model gebruikt:\n\"Wij Willem-Alexander, bij de gratie Gods, Koning der Nederlanden, Prins van Oranje-Nassau, enz. enz. enz.\"\n\"Allen, die deze zullen zien of horen lezen, saluut! doen te weten:Alzo Wij in overweging genomen hebben, dat ... (considerans);Zo is het, dat Wij, de Afdeling advisering van de Raad van State gehoord, en met gemeen overleg der Staten-Generaal, hebben goedgevonden en verstaan, gelijk Wij goedvinden en verstaan bij deze:\"\n(zie ook preambule).\nHet \"slotformulier\" luidt:\n\"Lasten en bevelen dat deze in het Staatsblad zal worden geplaatst en dat alle ministeries, autoriteiten, colleges en ambtenaren wie zulks aangaat, aan de nauwkeurige uitvoering de hand zullen houden.\"\nen de ondertekening bij een wetsvoorstel:\n\"Gegeven\" (datum) \"De Minister/Staatssecretaris van\" ... (departement), ... (naam).\nen bij een wet:\n\"Gegeven te\" (plaats), (datum)\n\"De Minister/Staatssecretaris van\" ... (departement)... (naam).\nVergelijk het model van een Koninklijk Besluit.\nWetboek en boek.\nSoms wordt een wet een \"wetboek\" genoemd:\nVerder is er het Burgerlijk Wetboek, dat bestaat uit tien \"boeken\" (1 t/m 7, 7a, 8 en 10), die elk de vorm van een wet hebben.\nDe Grondwet bepaalt hierover \"De wet regelt het burgerlijk recht, het strafrecht en het burgerlijk en strafprocesrecht in algemene wetboeken, behoudens de bevoegdheid tot regeling van bepaalde onderwerpen in afzonderlijke wetten.\"\nTotstandkoming.\nDe meeste wetten worden gemaakt omdat er een probleem is dat om een oplossing van de overheid vraagt. Allerlei personen en instanties kunnen ertoe bijdragen dat een onderwerp zoals dat heet 'op de politieke agenda wordt geplaatst'. Bijvoorbeeld politieke partijen, burgers, belangengroepen, media, deskundigen binnen of buiten de overheid, alsmede de bewindslieden zelf. In toenemende mate (2003) verplichten richtlijnen en verordeningen van de Europese Unie tot nieuw beleid.\nOp sommige beleidsterreinen speelt wetgeving geen grote rol (bijvoorbeeld buitenlandse betrekkingen) op andere beleidsterreinen juist wel (belastingen, sociale zekerheid). Bij belangrijke beleidswijzigingen waarover geen wetgeving nodig is wordt een beleidsnota opgesteld ten behoeve van de Tweede Kamer.\nIn artikel 15, eerste lid, van het Statuut is bepaald dat de Koning een ontwerp van rijkswet gelijktijdig met de indiening bij de Staten-Generaal aan de vertegenwoordigende lichamen van Aruba, Cura\u00e7ao en Sint Maarten zendt. Artikel 22, eerste lid, van het Statuut geeft regels voor de afkondiging van rijkswetten en algemene maatregelen van rijksbestuur. Een nadere uitwerking van artikel 22 van het Statuut is gegeven in de Reglementen voor de Gouverneurs.\nWetsvoorstel en initiatief-wetsvoorstel.\nVoordat een wetsvoorstel wordt geschreven wordt vaak nagegaan wat er aan kennis en opvattingen over het te formuleren beleid in de maatschappij leeft. Zo kan aan onderzoeksinstellingen binnen of buiten de overheid onderzoek worden opgedragen. De betreffende minister of staatssecretaris geeft dan aan een of meer wetgevingsjuristen opdracht het wetsvoorstel te schrijven.\nAan vaste of tijdelijke adviescolleges kan advies worden gevraagd (zij kunnen ook ongevraagd advies uitbrengen). Er kan overleg worden gevoerd met bepaalde belangengroepen (waarvoor soms vaste overlegorganen bestaan) en er kan een meer algemene publieke discussie plaatsvinden.\nSoms is er een internetconsultatie. Dan wordt een concept van een wetsvoorstel, AMvB of ministeri\u00eble regeling op internet gepubliceerd, waarna organisaties en individuen via internet kunnen reageren. De reacties zijn openbaar, voor zover men bij het reageren heeft aangegeven hier geen bezwaar tegen te hebben. Vervolgens wordt er een rapport gepubliceerd over de consultatie, met een samenvatting van de bijdragen en een reactie daarop. Als er een wetsvoorstel komt is dit rapport een paragraaf in de Memorie van toelichting.\nHet initiatief voor een wetsvoorstel gaat meestal uit van de regering (afhankelijk van de reikwijdte van het onderwerp \u00e9\u00e9n of meer ministers). Het kan echter ook uitgaan van de Tweede Kamer. Als een wetsvoorstel door een of meer leden van de Tweede Kamer wordt ingediend, wordt gesproken van een initiatiefwetsvoorstel. Het Bureau Wetgeving van de Tweede Kamer ondersteunt het initiatief door te kijken of de teksten juridisch juist zijn en of er ook staat wat met het initiatief bedoeld wordt. Vaak schrijven de medewerkers van het Bureau Wetgeving de tekst zelf of - mits met toestemming van de betrokken minister - wordt het opgesteld door de wetgevingsjuristen van het ministerie dat het onderwerp in het pakket heeft. Het betrokken Kamerlid verdedigt in dat geval zelf het wetsvoorstel.\nOntwerp.\nAls een minister een bepaald onderwerp wil regelen, geeft hij de ambtenaren op zijn departement opdracht om een wetsvoorstel te maken. (Duur: weken, maanden en soms zelfs jaren). Het begint met overleg met het \"veld\", allerlei instanties en betrokkenen bij het onderwerp. Dan gaat een wetgevingsjurist een tekst schrijven met behulp van de Aanwijzingen voor de regelgeving. In sommige gevallen, bijvoorbeeld bij onderwerpen die technisch of gecompliceerd zijn, wordt dat ontwerp wetsvoorstel gepubliceerd en worden burgers en organisaties uitgenodigd een reactie te geven. Als er verplichte adviesorganen zijn wordt daar overleg mee gepleegd en hun advies gevraagd. Dan worden ook de uitvoeringstoetsen gedaan. De hele procedure van wetgeving is beschreven in het Draaiboek voor de regelgeving.\nNa deze voorbereidingen overlegt de verantwoordelijke minister met zijn collega's. Dit interdepartementaal overleg moet in elk geval met Justitie en Financi\u00ebn (Duur: meestal een paar maanden).\nMinisterraad.\nHet wetsvoorstel wordt besproken in de ministerraad (Duur: als alles meezit, in totaal circa een maand). Er zijn drie stadia:\nAfdeling advisering van de Raad van State.\nGaat de ministerraad akkoord, dan volgt de volgende fase. Het wetsvoorstel gaat voor advies via de Koning naar de Afdeling advisering van de Raad van State (AARvS). Als voorzitter van dit orgaan verzoekt hij daarbij om het advies niet aan hem uit te brengen, maar gelijk aan de minister die het aangaat. (Duur: gemiddeld 2,5 maand.) Elk advies krijgt een dictum, zie bij AARvS. Het antwoord van de minister op het advies van de Raad van State, het Nader rapport, gaat naar de Koning met het verzoek het wetsvoorstel in te dienen bij de Tweede Kamer. (Duur: afhankelijk van onder meer het dictum van het advies van de Raad.) Het advies van de Raad van State wordt vaak opgevolgd en verwerkt in het voorstel. Als het dictum negatief is en het voorstel wordt aangepast, moet het aangepaste voorstel eerst weer naar de ministerraad alvorens het naar de Koning te mogen sturen. De Koning stuurt het (eventueel bijgestelde) voorstel met een aanbiedingsbrief, de zogenaamde Koninklijke boodschap, naar de Tweede Kamer. (Duur: meestal een paar dagen na het verzoek.)\nVoor de jaarlijkse voorstellen van algemene begrotingswetten gelden ingevolge artikel 105 van de Grondwet, uitgewerkt in artikel 2.23 van de Comptabiliteitswet 2016, aparte procedurele voorschriften. Formeel worden ook de voorstellen van algemene begrotingswetten door of vanwege de Koning ingediend, jaarlijks op het in artikel 65 van de Grondwet bedoelde tijdstip. (Prinsjesdag, of een bij wet te bepalen eerder tijdstip). Momenteel is alleen voor de indiening van begrotingswetsvoorstellen een algemene machtiging verleend (bij besluit van 6 maart 1992, dit besluit is niet gepubliceerd). Staande praktijk is, dat dit de enige wetsvoorstellen zijn, die niet formeel door, maar vanwege de Koning worden ingediend. Dat wil zeggen dat bij begrotingswetsvoorstellen geen sprake is van een Koninklijke boodschap voorafgaand aan het wetsvoorstel (de gebruikelijke nrs. 1 en 2). Deze wetsvoorstellen worden rechtstreeks door een minister ingediend en niet via de gebruikelijke (vertragende en dure) omweg via de koning. Die hoeft dus niet vooraf een begeleidende brief, de \"Koninklijke boodschap\", te tekenen. In de Kamerstukken zit bij de begrotingsstukken ook geen brief van de minister.\nKoninklijke boodschap.\nDe Koninklijke boodschap heeft een vaste en formele tekst, die als volgt luidt:\n\"Wij bieden U hiernevens ter overweging aan een voorstel van wet (titel)\".&lt;br&gt;\n\"De memorie van toelichting die het Wetsvoorstel vergezelt, bevat de gronden waarop het rust\".&lt;br&gt;\n\"En hiermede bevelen Wij U in Godes heilige bescherming.\"\n\"\u2019s-Gravenhage, datum\" en daarnaast, na een aantal spaties: \"Willem-Alexander\"\nAls de koning het stuk ergens anders tekent staat die plaatsnaam vermeld, bijvoorbeeld de plaats van zijn huis-/vakantieadres of staatsbezoek.Voorbeelden:\nVoor de inhoud van het wetsvoorstel is de tekst niet van betekenis. Tegelijk met de Koninklijke boodschap worden aan de Tweede Kamer aangeboden:\nNummering.\nHet wetsvoorstel krijgt van het Bureau Wetgeving formeel een kamerstuknummer van vijf cijfers (vaak geschreven met een spatie na de eerste twee). Bijvoorbeeld 24 226 Winkeltijdenwet.\nEr worden standaard vier stukken ingediend:\nDeze nummers 1, 2, 3 en 4 worden ondernummers genoemd. Vervolgens worden verdere Kamerstukken van opvolgende ondernummers voorzien.\nDe Eerste Kamer gebruikt hetzelfde Kamerstuknummer, maar gebruikt in plaats van volgnummers volgletters: A, B, enz.\nBij begrotingswetten (zie ook boven):\nTweede Kamer.\nAls een voorstel de Tweede Kamer bereikt zegt men dat het \"aanhangig\" is.\nEerst wordt het voorstel schriftelijk behandeld in een procedurevergadering van de vaste Kamercommissie die over het onderwerp gaat. (Duur: veelal een paar weken na indiening.) Eerst schrijft deze commissie een verslag met schriftelijke vragen en opmerkingen, meestal binnen een paar weken na de procedurevergadering. Naar aanleiding hiervan schrijft de indiener een \"nota naar aanleiding van het verslag\", met eventueel daarbij een nota van wijziging. (Duur: afhankelijk van het aantal en de zwaarte van de vragen en opmerkingen. Soms binnen een week, het kan ook vele maanden vergen.) Nog een procedurevergadering van de vaste kamercommissie, in principe een paar weken na de Nota naar aanleiding van het verslag. Daar wordt beslist of de antwoorden voldoende zijn of dat een tweede schriftelijke ronde nodig wordt geacht.\nSoms is er eerst wetgevingsoverleg, in kleiner verband met ministers en ambtenaren, afhankelijk van het presidium van de tweede kamer. Dat overleg kan over verscheidene dagen verspreid plaatsvinden. Afhankelijk van de beslissing van het presidium wordt het voorstel behandeld in een algemene (openbare) vergadering, waar er over gedebatteerd wordt, of wordt het voorstel aan de kamer voorgelegd als \"hamerstuk\", dan kan het zonder bespreking worden \"afgehamerd\". Naar aanleiding van de plenaire discussie kan de minister weer een of meer malen komen met een nota van wijziging. Is de Kamer het nog niet helemaal eens met het uiteindelijke voorstel, dan kan zij amendementen indienen (nadere wijzigingsvoorstellen). Ook daarbij worden de Kamerleden geholpen door het Bureau Wetgeving, dat ervoor zorgt dat de amendementen juridisch inhoudelijk passen in het systeem. Meestal wordt er een week na de plenaire vergadering gestemd. Eerst over de amendementen, daarna over de artikelen en tot slot over de hele wet.\nNaar aanleiding van een aangenomen amendement verzoekt de regering de Tweede Kamer soms v\u00f3\u00f3r de stemming over het wetsvoorstel om er nog een wijziging in aan te brengen, bijvoorbeeld voor de consistentie ervan. Hierover kan de Tweede Kamer dan beslissen, en vervolgens stemmen over het zo opnieuw herziene wetsvoorstel.\nEen wetsvoorstel komt alleen door de Tweede Kamer als de meerderheid v\u00f3\u00f3r stemt.\nEerste Kamer.\nNa de Tweede Kamer volgt de Eerste Kamer. De voorzitter van de Tweede Kamer biedt de geconsolideerde versie van het wetsvoorstel (\"gewijzigd voorstel van wet\", de bijgewerkte versie, waar de nota's van wijziging en de aangenomen amendementen in zijn verwerkt) aan aan de Eerste Kamer. Deze wordt ook gepubliceerd als kamerstuk van de Eerste Kamer (hier meestal het eerste stuk van het dossier, dus met volgletter A; als er geen wijzigingen zijn geweest dan is er geen apart kamerstuk, en krijgt bijvoorbeeld het eerste commissieverslag volgletter A). Dat gebeurt meestal op dezelfde dag als de aanvaarding door de Tweede Kamer, tenzij er veel wijzigingen in het voorstel zijn aangebracht via amendementen. In dat geval wordt eerst het betreffende departement gevraagd in te stemmen met de eindtekst, zoals die door het Bureau Wetgeving van de Tweede Kamer is geredigeerd. Dat kan een paar dagen duren. Eerst wordt het voorstel schriftelijk behandeld in een procedurevergadering van de vaste Eerste Kamercommissie die over het onderwerp gaat. (Duur: veelal een paar weken na indiening.) Ook de Eerste Kamer heeft vele commissies, elk met een eigen onderwerp. Van de schriftelijke vragen en opmerkingen wordt een verslag gemaakt, meestal binnen een paar weken na de procedurevergadering. Als de Tweede Kamer het wetsvoorstel als hamerstuk heeft behandeld is het verslag vaak blanco en kan het sneller. De minister stuurt een Memorie van antwoord naar de Eerste Kamer, tenzij er een blanco verslag ligt. (Duur: afhankelijk van het aantal en zwaarte van de vragen en opmerkingen.) Daarna volgt nog een procedurevergadering van de vaste kamercommissie, in principe een paar weken na de Memorie van antwoord. Daar wordt beslist of de antwoorden voldoende zijn of dat een tweede schriftelijke ronde nodig wordt geacht. Het voorstel wordt behandeld in een algemene (openbare) vergadering of het voorstel wordt aan de kamer voorgelegd als \"hamerstuk\", dan kan het zonder bespreking worden \"afgehamerd\". Meestal wordt er een week na de plenaire behandeling gestemd.\nNovelle.\nEen wetsvoorstel komt alleen door de Eerste Kamer als de meerderheid v\u00f3\u00f3r stemt. De Eerste Kamer kan geen veranderingen aanbrengen in het voorstel, het is alles-of-niets: goedkeuren of verwerpen. De Eerste Kamer kan een wetsvoorstel wel ophouden als ze vindt dat de tekst moet worden aangepast. In zo'n geval wordt met de minister afgesproken dat er een spoedprocedure met een nieuw gerelateerd wetsvoorstel wordt gevolgd, een novelle.\nStemmingen.\nBij de stemmingen zijn soms maar enkele leden per fractie aanwezig. Omdat de stemmingen meestal gegroepeerd zijn zitten daarbij vaak alleen de Kamerleden die de betreffende materie in hun pakket hebben en/of de fractievoorzitter in de kamerbankjes.\nGebruikelijk is dat de dienstdoend voorzitter kijkt naar de opgestoken handen - of bij stemmen bij zitten en opstaan de staande leden - en per fractie aangeeft welke fracties voor of tegen zijn en welke zich onthouden. Dan telt het aantal gekozen leden van de fractie. In de Handelingen komt te staan \"De voorzitter: Ik constateer dat de aanwezige leden van de fracties van ... voor deze motie hebben gestemd en die van de overige fracties ertegen, zodat zij is aangenomen/verworpen\".\nPas als er een hoofdelijke stemming gevraagd wordt is van belang hoeveel er van die leden er in de zaal zitten. Dat komt bijvoorbeeld voor als er in een fractie verschil van mening is. Dan kunnen leden van de fractie een stemverklaring uitbrengen en kan het niet anders dan dat er hoofdelijk wordt gestemd. Stemverklaringen kunnen ook per fractie worden gegeven en dan is hoofdelijke stemming weer niet nodig.\nBij een hoofdelijke stemming wordt de volgorde bepaald door het alfabet. Het lot beslist bij welk nummer van de presentielijst begonnen wordt, om te voorkomen dat een stemming steeds bij dezelfde persoon een aanvang neemt. In de Eerste Kamer brengt de voorzitter als laatste zijn stem uit.\nHet is politiek soms handig om interne verdeeldheid in een andere fractie aan het licht te brengen. In zo'n geval wordt er een hoofdelijke stemming aangevraagd en blijkt daarbij hoe sterk de fractiediscipline is.\nBekrachtiging.\nWat volgt is de afronding. Het aanvaarde wetsvoorstel gaat naar de Koning, die het bekrachtigt door zijn handtekening te zetten. Daarna moet(en) de betrokken minister(s) hun handtekening zetten, het contraseign. Daarmee is het voorstel een wet geworden. De wet wordt gepubliceerd in het Staatsblad, meestal een maand na de aanvaarding door de Eerste Kamer.\nHet wetsvoorstel \"\"omschrijving\" (\"citeertitel\")\" krijgt nu bijvoorbeeld de naam \"Wet van \"datum\", houdende \"omschrijving\" (\"citeertitel\")\".\nHet wetsvoorstel \"Wijziging van de \"naam_wet\" \"omschrijving_wijziging\" (\"citeertitel_of_omschrijving_wijzigingswet\")\" krijgt de naam \"Wet van \"datum\" tot wijziging van \"naam_wet\" \"omschrijving_wijziging\" (\"citeertitel_of_omschrijving_wijzigingswet\")\". Bij een initiatiefwet vervalt de vermelding van de initiatiefnemers.\nIn het eerste geval wordt er een wet toegevoegd aan de verzameling van kracht zijnde, geconsolideerde wetten, in het tweede geval \"veranderen\" er \u00e9\u00e9n of meer geconsolideerde wetten. Zo'n wijzigingswet als in het tweede geval wordt na aanvaarding zelf meestal niet meer gewijzigd. Een latere nieuwe wijzigingswet kan natuurlijk wel de gewijzigde wet opnieuw wijzigen.\nBekendmaking.\nDe bekendmaking is geregeld in de Bekendmakingswet. Wetten worden bekendgemaakt in het Staatsblad. Het Staatsblad vanaf 1995 staat op officielebekendmakingen.nl. Sinds 1 juli 2009 is dit de authentieke bron.\nSoms is een wet bekend onder een andere naam dan de formele naam. Zo'n wet is dan vaak alleen een \"wijzigingswet\", die niet meer regelt dan het wijzigen van artikelen in andere wetten. Een goed voorbeeld is de Wet ketenaansprakelijkheid. De tekst is geformuleerd in artikel 35 van de Invorderingswet 1990 en de uitvoeringsbepalingen zijn opgenomen in de uitvoeringsregeling inleners-, keten- en opdrachtgeversaansprakelijkheid 2004. De wettekst van die inlenersaansprakelijkheid staat weer in artikel 34 van de invorderingswet 1990.\nEr loopt een geschil tussen een belanghebbende en de Staat over de vraag of wetten enz. mogen verwijzen naar niet gratis verkrijgbare NEN normen, zie onder.\nDatering.\nDe volledige titel van een wet bevat een datum (zoals \"Wet van 12 juli 2012 ..\") die ook onderaan staat bij de ondertekening door de koning. Daaronder staat de publicatiedatum, die enkele dagen later is, zoals in \"Uitgegeven de zeventiende juli 2012, De Minister van Veiligheid en Justitie\". Naar de laatstgenoemde datum kan verwezen worden bij een bepaling over de inwerkingtreding, bijvoorbeeld \"Deze wet treedt in werking met ingang van de dag na de datum van uitgifte van het Staatsblad waarin zij wordt geplaatst.\", soms de tweede dag, de eerste dag van de derde kalendermaand na de datum van uitgifte, enz. Ook een overgangsregeling kan naar de publicatiedatum verwijzen, bijvoorbeeld \"tussen 26 april 2012 en 2 maanden na publicatie van de Wet afschaffing huishoudinkomenstoets in het Staatsblad\".\nInwerkingtreding.\nDe dag waarop een wet daadwerkelijk van kracht wordt, verschilt. Van oudsher treden wetten en regels vaak in werking op de dag na publicatie of op een andere in de wet aangegeven dag. Ook komt vaak voor dat de inwerkingtreding wordt geregeld in een apart Koninklijk Besluit. Soms staat in een wet dat de inwerkingtreding nader bij wet wordt geregeld. Er komt dan een aparte \"invoeringswet\", soms al op dezelfde dag aangenomen. Deze bevat vaak tevens overgangsregelingen en/of gerelateerde aanpassingen in andere wetten of regelingen.\nIn 2009 werd een systeem ingevoerd van \"vaste verandermomenten\", aanvankelijk alleen voor wetten en Algemene Maatregelen van Bestuur (AMvB\u2019s) met directe relevantie voor bedrijven en instellingen. De vaste verandermomenten zijn 1 januari of 1 juli van een jaar voor wetten en AMvB\u2019s en 1 januari, 1 april, 1 juli of 1 oktober voor ministeri\u00eble regelingen. Hier zijn verschillende uitzonderingen op. Gelijktijdig werd beloofd dat er voortaan een redelijke voorbereidingstermijn zou zijn tussen publicatie en inwerkingtreding van relevante wetten.\nLos van de inwerkingtreding van de wet als geheel kan het voorkomen dat bepaalde onderdelen (een artikel of lid) pas in werking treedt op een latere datum, in dezelfde wet, een invoeringswet of koninklijk besluit bepaald.\nVerwijzingen naar externe normen.\nHet komt regelmatig voor dat de wettekst verwijst naar een NEN-norm, bijvoorbeeld in de Wet pleziervaartuigen. Door het opnemen van zo'n norm in de tekst van de wet wordt zo'n norm echter nog geen wet. Men hoeft dus niet te handelen volgens deze normen. Dit wordt in veel gevallen ook door de wetgever zelf verklaard.\nIn het Bouwbesluit wordt naar veel NEN-normen verwezen, die bovendien vaak worden gewijzigd. Zelfs deze NEN-normen zijn echter niet vrij te gebruiken, in tegenstelling tot gewone wetten rust er auteursrecht op en voor het gebruik ervan moet betaald worden aan het Nederlands Normalisatie Instituut. Het telkens weer aanschaffen van nieuwe versies is een kostbare zaak. Bezwaren hiertegen zijn echter verworpen, zoals hieronder uiteengezet.\nAan Knooble, een adviesbureau dat berekeningen maakt op grond van het Bouwbesluit, weigerde het NNI een alternatief te bieden, waarna het bureau de zaak voor de rechter bracht. Op 31 december 2008 heeft de rechter een uitspraak gedaan over het gebruik van Nederlandse Normen in de Nederlandse wetgeving. Uit het vonnis blijkt dat de Haagse rechtbank met het bureau van mening is dat NEN-normen, waarnaar verwezen wordt in het Bouwbesluit, niet verbindend zijn, omdat ze niet volgens de Bekendmakingswet zijn bekendgemaakt.\nDe Staat heeft besloten om in hoger beroep te gaan tegen de uitspraak. De ministers Hirsch Ballin (Justitie), Van der Hoeven (Economische Zaken) en Van der Laan (Wonen) zagen in het vonnis geen aanleiding om tot wijziging van het huidige systeem over te gaan: \u201cHet huidige systeem van verwijzen in wetgeving naar normen en andere private documenten is deugdelijk en in lijn met Europese aanpak.\u201d Toch wordt er, in lijn met het onderzoek van 2004 inzake de Kenbaarheid van Normen en Normalisatie, wederom een onderzoek gestart naar de beschikbaarheid van NEN-normen bij gebruik in wet- en regelgeving.\nIn het hoger beroep heeft het gerechtshof te Den Haag op 16 november 2010 de uitspraak van de rechtbank vernietigd en de eis van Knooble afgewezen. Hierop ging Knooble in cassatie bij de Hoge Raad, die in een uitspraak van 22 juni 2012 het oordeel van het gerechtshof bevestigde.\nNationale NEN-normen waarnaar dwingend wordt verwezen in wet- en regelgeving zijn per 1 januari 2016 kosteloos inzichtelijk via de website van het NEN.\nPublicatie van de parlementaire geschiedenis.\nDe wetteksten zijn vanaf de indiening bij de Tweede Kamer terug te vinden, samen met de parlementaire geschiedenis: alles wat er in beide kamers over het onderwerp gezegd en geschreven is. Daarvoor kan Parlando gebruikt worden.\nDit is een belangrijke mogelijkheid voor procespartijen om die te kunnen vinden en de rechter te kunnen laten zien wat de volksvertegenwoordiging met die wet bedoelde.\nVoorbeeld.\nUitgaande van het feit dat een wijziging van de openingsuren van winkels vrijwel alle Nederlanders aangaat wordt de gang van een wetsontwerp ge\u00efllustreerd aan de hand van de in 1996 aangenomen Winkeltijdenwet.\nZie aldaar.\nVerzamelwet.\nEen verzamelwet is een wet over diverse onderwerpen. Technische verzamelwetten (ook wel herstel- veeg- of reparatiewetten genoemd) worden gebruikt om technische aanpassingen te doen of om omissies in wetgeving te herstellen. Voor de rest wordt, niet alleen om redenen van overzichtelijkheid, maar ook om de Eerste Kamer de mogelijkheid te geven om een voorstel over \u00e9\u00e9n onderwerp te verwerpen en een voorstel over een ander onderwerp aan te nemen, terughoudend gebruikgemaakt van een verzamelwet. De verschillende onderdelen van een verzamelwet dienen voldoende samenhang te hebben.\nVan samenhang is volgens de regering in ieder geval sprake in elk van de volgende gevallen:\nOok de politieke gevoeligheid van een onderdeel kan reden zijn dit niet in een verzamelwet op te nemen. De Eerste Kamer heeft meermaals te kennen gegeven beleidsonderwerpen die geen samenhang vertonen, niet in \u00e9\u00e9n wet samengebracht te willen zien.\nWetswijzigingen.\nIndien hogere regelgeving daartoe een grondslag bevat, kan hogere regelgeving door lagere regelgeving worden gewijzigd. Vaak maakt de hogere regelgeving de wijziging niet alleen mogelijk, maar schrijft deze ook de wijziging voor, inclusief de specifieke inhoud. De nieuwe wetstekst kan dan:\nAls het een wijziging betreft van bedragen of percentages, en de grondslagbepaling gebruikt de term \"wijzigen\" of \"vervangen\", dan wijzigt de lagere regelgeving daadwerkelijk de tekst van de hogere. In de Wet inkomstenbelasting 2001 bijvoorbeeld staan alleen de actuele bedragen. Deze wet bepaalt dat de bedragen bij ministeri\u00eble regeling worden \"vervangen\" door andere. Dit wordt gedaan door een \"besluit\" van de staatssecretaris om de wet te \"wijzigen\". Soms schrijft de wet over een mogelijke wijziging voor dat deze bij algemene maatregel van bestuur vastgesteld wordt, bijvoorbeeld voor de aanpassing van de AOW-leeftijd vanaf 2023 op basis van de gewijzigde levensverwachting.\nAlle overige termen of formuleringen in de grondslagbepalingen leiden niet tot een formele \"wijziging\" van de hogere regeling. Over een bedrag zegt de wet bijvoorbeeld dat het wordt \"herzien\" met de procentuele stijging van de consumentenprijsindex, en dat van het herziene bedrag door \"Onze Minister\" mededeling gedaan wordt in de Staatscourant. Er komt dan in de Staatscourant inderdaad een \"mededeling\" van de staatssecretaris betreffende \"herziening\". Een wet kan niet worden \"gewijzigd\" op basis van een \"mededeling\". Zie ook verwerking op wetten.overheid.nl van een \"herziening\" in een geconsolideerde wetstekst. Inhoudelijk is het onderscheid en de oude tekst niet van belang.\nVoor sommige veranderingen hoeft de wet niet gewijzigd te worden, omdat de wet regels stelt afhankelijk van jaartallen of data. De AOW-leeftijd in elk van de jaren tot en met 2023 staat bijvoorbeeld in de huidige wet (bijv. \"De pensioengerechtigde leeftijd en de aanvangsleeftijd zijn .. in 2019: 66 jaar en vier maanden, respectievelijk 16 jaar en vier maanden\"), zodat voor deze wijzigingen van de AOW-leeftijd geen wetswijziging meer nodig is (geweest), zelfs niet een \"herziening\". Verder kan een wet verwijzen naar een andere wet, bijvoorbeeld \"het minimumloon per maand, bedoeld in artikel 8, eerste lid, onderdeel a, van de Wet minimumloon en minimumvakantiebijslag\", en \"de pensioengerechtigde leeftijd, bedoeld in artikel 7a, eerste lid, van de Algemene Ouderdomswet\". Zo kan een wet als het ware inhoudelijk wijzigen zonder dat de tekst van diezelfde wet wijzigt.\nSoms gaat een wijzigingsvoorschrift dat \"bij het begin van het kalenderjaar\" een wijziging voorschrijft zelf ook in bij het begin van een kalenderjaar. Het wordt dan op dat moment gelijk al toegepast. In de Wet inkomstenbelasting 2001 is bijvoorbeeld met ingang van 1 januari 2010 ingevoegd artikel 10.6a (Jaarlijkse verlaging percentage in regeling gecombineerde heffingskorting bij minstverdienende partner) dat het in artikel 8.9 vermelde percentage (in 2009 93 1/3%) verlaagt met 6 2/3%-punt. Hier wordt bedoeld dat de eerste verlaging gelijk al met ingang van dezelfde dag plaatsvindt.\nSoms worden in een wijzigingswet ook wijzigingen in een wet vastgesteld die pas jaren later ingaan.\nArtikel 5.2 IB met forfaitaire rendementpercentages wordt op grond van artikel 10.6ter IB na afloop van elk kalenderjaar met terugwerkende kracht tot het begin van dat kalenderjaar gewijzigd. Als eerste wordt artikel 5.2 na afloop van 2023 met terugwerkende kracht tot het begin van 2023 gewijzigd.\nEen wet die geheel of gedeeltelijk bestaat uit wetswijzigingen wordt vaak onderverdeeld in onderdelen met nummering in Romeinse cijfers. Een onderdeel bestaat dan bijvoorbeeld uit de wijzigingen in \u00e9\u00e9n wet op \u00e9\u00e9n datum. Bij een nota van wijziging van een voorstel voor een dergelijke wet worden soms bij invoeging van onderdelen een gewone hoofdletter zonder scheidingsteken aan een Romeins cijfer toegevoegd, zelfs als die letter ook in Romeinse cijfers wordt gebruikt, zodat er bijvoorbeeld een onderdeel VIIC is.\nBeschikbaarstelling van teksten in geconsolideerde vorm.\nDe website wetten.overheid.nl bevat de wetsteksten in geconsolideerde vorm. Geconsolideerd wil zeggen dat alle in de loop van de tijd aangebrachte wijzigingen in de tekst van de wet zelf zijn doorgevoerd.\nDe Tweede Kamer publiceert ook bijgewerkte versies van daar aanhangige wetsvoorstellen. Nadat de Tweede Kamer een wetsvoorstel heeft aangenomen wordt de uiteindelijke versie van het wetsvoorstel (waar niet alleen de nota's van wijziging maar ook de aangenomen amendementen in zijn verwerkt) gepubliceerd als kamerstuk van de Eerste Kamer (zie ook boven).\nDe wetteksten worden ook, al dan niet voorzien van juridisch commentaar en/of wetsgeschiedenis, gepubliceerd door juridische uitgevers. Bijvoorbeeld de editie Schuurman &amp; Jordens en de serie Tekst &amp; Commentaar.\nVoor geconsolideerde verdragsteksten zie Tractatenblad.\nAanwijzing gericht tegen het in een hogere regeling toestaan dat daarvan bij lagere regeling wordt afgeweken.\nAanwijzing 33a van de Aanwijzingen voor de regelgeving bepaalt dat in principe in een hogere regeling niet wordt toegestaan dat daarvan bij lagere regeling wordt afgeweken. Met de term afwijken wordt gedoeld op de situatie dat de lagere regelgeving bepalingen bevat die niet slechts uitwerking of invulling inhouden van formeelwettelijke bepalingen, maar daarmee als het ware \u2018strijdig\u2019 zijn.\nVan de hier bedoelde gevallen dient overigens te worden onderscheiden dat wordt toegestaan dat bij lagere regeling uitzonderingen op een voorschrift in een hogere regeling worden gemaakt onder het stellen van voorwaarden of eisen en onder aanwijzing van een bepaalde groep of situatie of een tijdsperiode. Dit betreft in het bijzonder de figuur van de vrijstelling of ontheffing. Een dergelijke opzet is volgens de toelichting zeker aanvaardbaar en soms zelf de meest voor de hand liggende.\nDe aanwijzing dateert uit 2008 en vloeide voort uit de aangenomen \"motie Jurgens\". De aanwijzing schrijft niet voor dat toen al bestaande wetsbepalingen worden aangepast. Deels gebeurt dit wel. Zo is er de \"Wet van 27 september 2012 tot wijziging van een aantal wetten op het terrein van het Ministerie van Sociale Zaken en Werkgelegenheid teneinde deze in overeenstemming te brengen met de motie van het voormalige Eerstekamerlid Jurgens c.s.\" Daarin wordt bijvoorbeeld in de AOW \"Bij of krachtens algemene maatregel van bestuur kunnen ten aanzien van het eerste lid afwijkende regels worden gesteld ten gunste van\" vervangen door \"Bij of krachtens algemene maatregel van bestuur kan worden bepaald dat recht heeft op toeslag\".\nIntrekking van een wetsvoorstel.\nDe regering kan een wetsvoorstel v\u00f3\u00f3r of tijdens de behandeling intrekken. Dit gebeurt door middel van een brief van de indiener aan de Kamer waar de wet aanhangig is. Deze is onderdeel van het dossier van het wetsvoorstel, en heeft naast de dossiertitel vaak de stuktitel \"Brief houdende intrekking van het wetsvoorstel\" of \"Brief houdende intrekking van ..\". Hier staat dan in \"Daartoe gemachtigd door de Koning trek ik het voorstel van wet hierbij in.\", met toelichting. Soms gebeurt dit bij de behandeling in de Eerste Kamer, dus als de Tweede Kamer de wet al heeft aangenomen.\nSoms stuurt de premier hieraan voorafgaand een overzicht van wetsvoorstellen die zullen worden ingetrokken.\nIntrekking van een wet; wijziging citeertitel.\nBij wet kan een wet worden ingetrokken (de term \"vervallen\" wordt niet gebruikt voor wetten, maar onder meer voor hoofdstukken, artikelen en zinsneden in wetten). Meestal is dit een artikel in een wet die een nieuwe versie of alternatief vormt. Soms is er echter een speciale intrekkingswet, zoals de \"Intrekkingswet Beleggingswet\". Als een wet wordt vervangen door een andere (wat onderscheiden moet worden van het wijzigen van een wet) heeft de nieuwe soms een heel andere naam; soms wordt een jaartal in de titel toegevoegd of aangepast. Soms is er een miniem verschil tussen de oude en de nieuwe naam, zoals \"Algemene Bijstandswet\", dat \"Algemene bijstandswet\" met een kleine b werd.\nEen wijzigingswet wijzigt een of meer wetten, en bevat soms overgangsbepalingen. Wanneer deze overgangsbepalingen zijn uitgewerkt kan de wijzigingswet worden ingetrokken. Dit betekent niet dat de wijzigingen worden teruggedraaid. Zo is er bijvoorbeeld de \"Wet van 13 april 2006 tot intrekking en wijziging van diverse wetten en een besluit op het terrein van het Ministerie van Sociale Zaken en Werkgelegenheid\".\nEen tussenvorm tussen het intrekken van een wet en de inwerkingtreding van een nieuwe enerzijds, en een wetswijziging anderzijds, is een wijziging van de wet met tevens een wijziging van zijn citeertitel. Dit is per 2010 gebeurd bij de Wajong.\nCaribisch Nederland.\nDe Invoeringswet openbare lichamen Bonaire, Sint Eustatius en Saba bepaalt dat Nederlandse wettelijke regelingen niet van toepassing zijn in Caribisch Nederland, tenzij uitdrukkelijk bepaald is dat dit wel het geval is. Bij deze wetten wordt er vaak een artikel aan toegevoegd met de tekst: \"Deze wet is mede van toepassing in de openbare lichamen Bonaire, Sint Eustatius en Saba.\" De Aanpassingswet openbare lichamen Bonaire, Sint Eustatius en Saba heeft per 10 oktober 2010 aan 7 wetten een artikel met deze tekst toegevoegd, bijvoorbeeld aan de Bekendmakingswet. Aan een aantal andere wetten is een geclausuleerde versie toegevoegd, zoals \"Deze wet is mede van toepassing in de openbare lichamen Bonaire, Sint Eustatius en Saba met inachtneming van het in dit hoofdstuk bepaalde.\"\nVan veel wetten is er voor Caribisch Nederland een aparte versie, met in de titel de toevoeging BES, zoals het Wetboek van Strafrecht BES."}
{"id": "8471", "revid": "68142246", "url": "https://nl.wikipedia.org/wiki?curid=8471", "title": "Voorbereidend middelbaar beroepsonderwijs", "text": "Voorbereidend middelbaar beroepsonderwijs, meestal afgekort tot vmbo, is een periode van onderwijs in Nederland en Caribisch Nederland. In Nederland volgt het vmbo, net als de havo en het vwo, op de basisschool en duurt vier jaar. In Caribisch Nederland volgt het vmbo na het tweede leerjaar aan scholen voor mavo en vbo, betiteld als \u2019periode van vmbo\u2019 (vmbo). Dit is een parallel met vwo en havo, waarbij er na het derde leerjaar een periode van \u2018voorbereidend hoger onderwijs\u2019 (vho) is. Het begrip wordt genoemd in artikel 21 van de Wet op het voortgezet onderwijs en de Wet voortgezet onderwijs BES (art. 44), nadat het onderwijsbouwwerk is beschreven, en heeft in laatstgenoemde alleen een \u2018afgeleide\u2019 betekenis: scholen kunnen zich \u2018school voor vmbo\u2019 noemen. Het begrip \u201cvmbo\u201d heeft hiermee een duidelijke plaats in de wet gekregen. Scholen voor mavo en vbo mogen zich vmbo-school noemen, maar blijven voor de toepassing van de wet formeel scholen voor mavo of vbo. Ze reiken een diploma vmbo uit, met vermelding van de leerweg die aan de school voor mavo of vbo is gevolgd. Het vmbo kent vier leerwegen: de theoretische leerweg, de basisberoepsgerichte leerweg, de kaderberoepsgerichte leerweg en de gemengde leerweg. Zowel scholen voor mavo als scholen voor vbo worden samen aangeduid als scholen voor vmbo. De scholieren op deze scholen worden wel vmbo'ers of vmbo-leerlingen genoemd.\nHet vmbo sluit, net als het havo en het vwo, aan op de basisschool, en duurt vier jaar (leeftijd: 12-16 jaar). Van alle scholieren in het voortgezet onderwijs in Nederland zit meer dan 60 procent op het vmbo. Daarbij zijn inbegrepen de leerlingen die leerwegondersteunend onderwijs volgen. Zo'n 20 procent van alle scholieren gaat naar het vwo (voorbereidend wetenschappelijk onderwijs), ongeveer 20 procent naar het havo (hoger algemeen voortgezet onderwijs) en een klein percentage naar het praktijkonderwijs.\nVso-scholen (voortgezet speciaal onderwijs) kunnen ook dit soort onderwijs geven, dat dan 4 of 5 jaar duurt (leeftijd: 12-17, 18, 19 of 20 jaar). De leerlingen moeten dan of staatsexamen doen, of examen doen op een school voor voortgezet onderwijs waar ze tot het eindexamen worden toegelaten, ook al staan ze er niet ingeschreven. (Vergelijkbaar met extraneus.)\nDe Vlaamse pendant van het vmbo is het beroepssecundair onderwijs (bso).\nOntstaansgeschiedenis.\nVoorheen had men het voorbereidend beroepsonderwijs (vbo), het \"lager beroepsonderwijs\" (lbo), het \"middelbaar algemeen voortgezet onderwijs\" (mavo) en sommige vormen van voortgezet speciaal onderwijs.\nHet vmbo is een samenvoegsel van deze leervormen.\nDe plannen voor het vmbo werden ontwikkeld door PvdA-staatssecretaris Netelenbos, tijdens het kabinet-Kok I. In 1999 voerde het kabinet-Kok II de onderwijsvorm daadwerkelijk in, onder het VVD-ministerschap van Loek Hermans.\nIn Caribisch Nederland werd het vmbo ge\u00efntroduceerd in 2011. Dit onderwijstype vervangt het vsbo (voorbereidend secundair beroepsonderwijs) dat in 2002 door de Nederlandse Antillen werd opgericht en de mavo en het bvo (beroepsvoorbereidend onderwijs) verving.\nLeerwegen.\nHet vmbo biedt vier leerwegen in het voortgezet onderwijs die toeleiden naar het middelbaar beroepsonderwijs (mbo). Deze hebben de oude differentiatie van onderwijsvormen vervangen. De leerwegen binnen het vmbo verschillen vooral in de mate waarin de praktijk een plaats heeft in het onderwijs. Van meest praktisch naar meest theoretisch gerangschikt zijn de volgende leerwegen te onderscheiden:\nProfielen.\nHet vmbo is onderverdeeld in profielen. Er zijn vier verschillende profielen: Economie, Techniek, Zorg en Welzijn, Landbouw (de groene sector).\nHet onderwijs in de theoretische leerweg bestaat voor elk profiel uit:\nHet gemeenschappelijk deel van de theoretische leerweg omvat:\nHet profieldeel van de theoretische leerweg omvat wat betreft:\nHet vrije deel van de theoretische leerweg\nAfdelingen/programma\u2019s.\nBinnen de leerwegen vmbo (Basisberoepsgerichte, Kaderberoepsgerichte en Gemengde Leerwegen) bestonden tot 2016 sectoren, die weer onderverdeeld waren in afdelingen en programma\u2019s, zoals:\nDe theoretische leerweg lijkt het meest op de oude mavo-D. Evenals de oude mavo kent de theoretische leerweg geen praktische vakken. De basis- en kaderberoepsgerichte leerwegen lijken op het oude vbo (voorbereidend beroepsonderwijs), maar heeft in vergelijking met het vbo meer theoretische vakken. Het vmbo is geen eindopleiding. Het vmbo bereidt leerlingen voor op een vervolgopleiding (mbo).\nEen groter praktijkgehalte betekent niet automatisch een lager niveau. Zo leiden de kaderberoepsgerichte, de gemengde en de theoretische leerweg in principe op naar hetzelfde niveau van vervolgopleidingen in het mbo. In de praktijk komen leerlingen uit de kaderberoepsgerichte leerweg wel vaker op een lager niveau terecht. Tussen de gemengde en de theoretische leerweg is er geen enkel niveauverschil.\nVernieuwde beroepsgerichte profielen.\nVanaf augustus 2016 werken de scholen in het derde en vierde leerjaar met de vernieuwde beroepsgerichte profielen (programma's). Er zijn in totaal 10 verschillende profielen:\nAfhankelijk van de school kunnen zij een of meer van deze profielen aanbieden. De oude programma's komen hierbij te vervallen.\nEindexamen.\nAfhankelijk van de gekozen vakrichting zijn de volgende examenvakken verplicht:\nTevens is voor elke leerling zonder wiskunde als examenvak een schoolexamen rekenen verplicht.\nLeerlingaantallen.\nAantallen leerlingen en verdeling naar geslacht in 2010\nAantal leerjaren.\nIn de eerste twee leerjaren volgen de leerlingen de basisvorming.\nIn het derde en vierde leerjaar van het vmbo maken de leerlingen toetsen en praktische opdrachten, die meetellen voor het schoolexamen. Welk gedeelte van de stof wanneer en hoe getoetst wordt en de weging van die toetsen wordt van tevoren vastgelegd in het \"programma van toetsing en afsluiting\", PTA. Dit PTA moet elk jaar voor 1 oktober bij de Onderwijsinspectie zijn ingeleverd.\nAan het einde van het vierde jaar zijn er praktische en schiftelijke eindexamens. De BB en KB-leerlingen krijgen voor de beroepsgerichte vakken het zogenaamde cspe (centraal schriftelijk en praktisch examen). Het examen voor de avo-vakken (algemeen vormend onderwijs) worden voor BB-leerlingen met de computer afgenomen. Voor de KB-leerlingen wordt het examen nog schriftelijk afgenomen. In 2010 zijn scholen in de gelegenheid gesteld om aan een pilotproject mee te doen, waarbij voor de kaderberoepsgerichte leerweg de avo-vakken met behulp van een computer worden afgenomen.\nBegeleiding.\nVoor leerlingen die extra begeleiding nodig hebben voor het behalen van een diploma in een van de leerwegen van het vmbo is er het leerwegondersteunend onderwijs (lwoo).\nLeerlingen die veel moeite hebben met de theorievakken, maar toch graag een diploma willen halen, volgen het leerwerktraject. Een opleiding in het vmbo waarbij de leerling veel buiten de school leert (bij een bedrijf of instelling). De leerling dient aan het einde van zijn opleiding maar een gedeelte van het examen te doen (minimaal Nederlands en het beroepsgerichte vak). De leerling ontvangt dan wel een volwaardig BB-diploma, maar kan alleen doorstromen in dezelfde sector, niveau 2.\nHet nieuwe leren.\nHoewel scholen vrij zijn in het kiezen en vormgeven van hun eigen onderwijs, promootte de overheid in 1998 onder de naam studiehuis een (facultatieve) didactische vernieuwing, die een decennium later een vervolg kreeg in Het nieuwe leren. Hierbij wordt van de leerling meer zelfstandigheid verwacht in het schoolwerk en in het leren, en is er minder directe aansturing door de docent. Deze didactische benaderingen worden geassocieerd met minder klassikaal lesgegeven en met zelfstandig werkende leerlingen op grote open leerpleinen, waar leerlingen individueel of groepsgewijs werken aan hun ontwikkeling. De docent wordt hier vaak begeleider, coach, werkmeester of leermeester genoemd. Menige vmbo-school voerde een of meer veranderingen in de onderwijsorganisatie in in de lijn van studiehuis of Het nieuwe leren; andere scholen hielden hun aanpak bij het oude."}
{"id": "8477", "revid": "480612", "url": "https://nl.wikipedia.org/wiki?curid=8477", "title": "Lightrail", "text": "Lightrail (Engels: \"light rail\", Frans: \"m\u00e9tro leger\" via het Italiaans: \"metropolitana leggere\") is een vorm van openbaar spoorvervoer binnen en tussen stedelijke gebieden. Lightrail wordt ge\u00ebxploiteerd met tramvoertuigen. Het is een systeem dat zich ergens tussen metro en tram in bevindt, maar technisch voortborduurt op de techniek van tramvoertuigen.\nDe Engelse term \"light\" refereert aan de lagere capaciteit van een lightraillijn ten opzichte van een volwaardige metrolijn; in de VS valt de term metro onder \"Heavy Rail\" (HR). Het is een parapluterm voor de lijnen of systemen met een lagere capaciteit (en goedkoper te bouwen) dan een metro, maar die sneller dan een stadstramlijn zijn.\nNaam.\nDe kwalificatie \"light\" (licht) staat tegenover \"heavy\" (zwaar), het betreft hier niet de materialen van de infrastructuur of het gewicht van de voertuigen. Dit verschil ligt in de context van \"light-capacity rail transit\" tegenover \"heavy-capacity rail transit\". Zo is er ook de term \"light metro\": ook hier verwijst \"light\" niet naar het gewicht maar naar de lagere capaciteit ten opzichte van een volwaardige metro. Heeft dan een lichte metrolijn kruisend verkeer, dan valt deze vaak binnen de subcategorie semimetro als onderdeel van lightrail.\nIn de praktijk hebben lightrailvoertuigen wel een lager gewicht. Dit volgt niet uit de ontwerpeisen van gebruikers, maar is een gevolg van wettelijke eisen. Deze eisen betreffen de botsveiligheid en zijn voor lightrail (inclusief trams) lager gesteld dan voor veel andere railvoertuigen. Door de lagere eisen voor botsveiligeheid kan de constructie lichter worden uitgevoerd. De wettelijke grens ligt in de VS wel hoger dan in Europa.\nKenmerken.\nLightrailsystemen hebben kenmerken van zowel tram als metro. Varianten kunnen verschillende kenmerken missen.\nNetwerktype.\nEen railnetwerk wordt in de eerste plaats gedefinieerd door de mate van vrije doorgang op de eigen infrastructuur en in de tweede plaats door aanvullende eigenschappen zoals stroomvoorziening en exploitatiesnelheid. Er zijn drie niveaus van vrije doorgang te onderscheiden, deze zijn gelabeld met \"A\", \"B\" en \"C\". Categorie A: onafhankelijke baan, zonder wegkruisingen of voetgangersoversteekplaatsen, wat resulteert in conflictvrije lijnen. Categorie B: vrije baan, maar met wegkruisingen of voetgangersoversteekplaatsen. Categorie C: rails in de weg met overig verkeer. Meestal heeft een klassieke tramlijn voornamelijk categorie C, een lightraillijn voornamelijk categorie B en een semi-metrolijn heeft een deel van categorie A (gecombineerd met categorie B en soms C). Wanneer lightrailvoertuigen alleen met categorie A rijden, wordt het netwerk gedefinieerd als \"Light Rail Rapid Transit\" (LRRT) en valt het onder het type lichte metro.\nSoorten.\nDe term lightrail wordt te pas en te onpas gebruikt voor verschillende soorten modern railvervoer. Hoewel er vele uitzonderingen voorkomen, kunnen lightrailnetwerken worden onderverdeeld in drie groepen:\nSneltram.\nSneltrams (begin twintigste eeuw vormden interurbans een soort voorloper) zijn vaak lange tramverbindingen voor regionaal of voorstedelijk vervoer. Nederlandse voorbeelden waren de Utrechtse sneltram en metro/sneltramlijn 51. Trajecten van de Rotterdamse metro in de wijken Ommoord en Zevenkamp hebben sneltramkenmerken, dit geldt ook voor delen van lijnen van het project RandstadRail. Dit project heeft de voormalige Zoetermeerlijn en de Hofpleinlijn overgenomen. Zo rijden de sneltrams hier op een voormalige treinbedding. Regulier treinverkeer vindt hier niet meer plaats en is zelfs niet meer mogelijk doordat het profiel van de rails afwijkt, al is de spoorwijdte hetzelfde gebleven.\nModerne lagevloerstadstrams zoals de Citadis en de Combino worden op enkele plekken (zoals GVB lijn 26) ingezet op sneltramachtige lijnen. Vooral nieuwe tramnetwerken waar veel vrije baan is toegepast, noemen beleidsmakers sneltram of lightrail, hoewel dit soort netwerken technisch als tram worden aangeduid.\nSemimetro.\nBij de term semimetro gaat het om tramnetten waarbij tramvoertuigen over viaducten en/of door tunnels in stadscentra rijden. Onder semimetro vallen premetro en Stadtbahn, ze overlappen met slechts kleine nuanceverschillen:\nTramtrein.\nWanneer spoorvoertuigen op zowel tram- als treinsporen kunnen rijden noemt men dit een tramtrein. De term is oorspronkelijk afkomstig uit Frankrijk maar het concept is vaker toegepast binnen Europa, zoals in het Duitse Karlsruhe. Dit wordt het \"Karlsruher Modell\" genoemd. Ook in Kassel, Saarbr\u00fccken en Zwickau zijn inmiddels soortgelijke systemen ontstaan. Specifiek voor Zwickau geldt dat het systeem werd ontworpen als een regionale trein (lighttrain) die de stad binnenrijdt (op tramsporen). Dit zogeheten \"Zwickauer Modell\" staat tegenover de tram die zich buiten de stad op de treinsporen begeeft (\"Karlsruher Modell\").\nOverzicht.\nDe term ontstond in 1972 in de Verenigde Staten, de overheid koos \"light rail\" als vrije vertaling van de Duitse term Stadtbahn. In Duitsland gaat het sinds de jaren 1960 om netwerken van sneltrams (meestal 2,65 m breed) die deels in tunnel en op viaducten (in Keulen) rijden. De geleidelijke opwaardering van het tramnet in Frankfurt heeft een sleutelrol gespeeld in de internationale ontwikkeling van lightrail. In de VS gaat het om alle tramnetwerken met materieel van 2,65 m breed. In veruit de meeste gevallen worden de tramstellen gekoppeld om zo een grotere capaciteit te verkrijgen. Meestal gaat het om twee voertuigen, maar drie of zelfs vier komen ook voor in reizigersdienst.\nDe term wordt ook wel (foutief) gebruikt voor metrolijnen met korte en lichte voertuigen zoals de VAL-metro in diverse steden in Frankrijk. In sommige landen wordt ook wel de term LRT (Light Rapid Transit) gebruikt, waarmee meestal een \"lichte\" metro wordt bedoeld. De planontwikkelingen van lightrailprojecten lopen vele jaren. De \"Jonge Veranderaars\" startten in 2008 een project om versnelling in dit proces te krijgen: zeven Nederlandse lightrailprojecten zijn beoordeeld.\nOverige gemengde systemen.\nHoewel de term doet vermoeden dat het een compleet nieuw vervoersysteem is, bestonden er eerder al railvoertuigen met gemengde kenmerken. Voorbeelden zijn interlokale trams (bijvoorbeeld de Blauwe Tram), lokaalspoorwegen en interurbans in de Verenigde Staten van Amerika. Geleidelijk zijn de meeste hiervan verdwenen. In Zwitserland zijn nog meerdere spoorlijnen te vinden met het karakter van een interlokale tramlijn of lokaalspoorweg. Dit soort netwerken is weer in opkomst, vooral in stedelijke gebieden. Het wordt vaker met \"lightrail\" aangeduid, maar dat is het niet altijd. In Zwitserland rijden bijvoorbeeld in Le Prese en Chur treinen met een locomotief van de Rh\u00e4tische Bahn als \"tram\" door de bebouwde kom, op straat, ook tegen het autoverkeer in. \nLichtgewichttrein.\nDe nieuwste generatie lichte en goedkope treinstellen worden ook wel lichtgewichttrein of lighttrain genoemd. Een Belgisch voorbeeld zijn de Desiro-treinen die op het GEN zijn gaan rijden. Omdat dit in feite reguliere treinen zijn, plaatst men zelden deze vervoersvorm onder de benaming \"lightrail\".\nLight Railway.\nOok de Britse wettelijke term \"Light Railway\" beschrijft reguliere treinen. Hierbij gaat het om regels van de overheid waar spoorlijnen aan moeten voldoen. Een speciale classificatie met minder zware regels dan voor het hoofdspoornet, enigszins vergelijkbaar met de buurtspoorwegen. Doordat de Docklands Light Railway geheel kruisingsvrij opereert (met veelal viaducten en korte tunnels), wordt dit vervoersysteem qua concept gerekend tot lichte metro.\nVery Light Rail.\nEr zijn ook systemen in ontwikkeling die Very Light Rail genoemd worden. Hierbij gaat om de ontwikkeling van voertuigen met een laag gewicht. Ze zijn ook kort, dus de capaciteit is ook laag. Zij zijn bedoeld voor korte trajecten of trajecten die nu niet meer in gebruik zijn. Ze zijn - op een uitzondering na - allemaal bestemd voor zijlijnen van het hoofdspoornet en zijn in te delen als motorrijtuig, railbus of rail-wegvoertuig. De uitzondering is de \"Urban VLR\" die in eerste instantie in Coventry moet gaan rijden en in feite een accutram is. "}
{"id": "8479", "revid": "487986", "url": "https://nl.wikipedia.org/wiki?curid=8479", "title": "Stoptrein", "text": "Stoptrein en Sprinter in Nederland, lokale trein en L-trein in Belgi\u00eb, zijn benamingen van een treinsoort ofwel treindienst die op alle, of vrijwel alle, stations stopt. Er is een verdere onderverdeling mogelijk in treindiensten op stadsspoorlijnen, zoals de Zoetermeerlijn (tot 2006) in Nederland, het GEN rond Brussel en de S-Bahn in Berlijn enerzijds en anderzijds treindiensten op regionale lijnen in landelijke gebieden.\nTrams en metro's worden niet als stoptreinen gezien.\nMaterieelkenmerken.\nVoor stoptreindiensten wordt vaak materieel ingezet dat is geoptimaliseerd voor verkeer voor relatief vaak stoppen over beperkte afstanden. Dit heeft in vergelijking tot materieel voor de langere afstand gewoonlijk meer en bredere buitendeuren, met in de nabijheid van deuren meer open ruimte, die bij drukte ook als ruimte voor staplaatsen dient. Het materieel kan snel optrekken en afremmen. Er is voor de reizigers minder comfort dan bij materieel voor lange afstanden: er zijn vaak geen binnendeuren, stoelen zijn eenvoudiger en er zijn geen voorzieningen voor het aanbieden van eten en drinken. Soms is er geen eerste klas en soms geen toilet.\nNederland.\nDe Nederlandse Spoorwegen (NS) gebruikt de aanduiding \"Sprinter\", en daarmee is dit de meest gebruikte aanduiding voor stoptrein in Nederland. Andere spoorvervoerders in Nederland, die uitsluitend regionale lijnen exploiteren, gebruiken de term \"stoptrein\". Arriva, Breng, Connexxion en Keolis Nederland gebruiken voor haar treinen de term \"Regionale Sprinter\" (RS).\nSprinter was oorspronkelijk de naam van een materieeltype dat voor stoptreindiensten werd gebruikt. Uit de naam blijkt dat het materieel snel kan optrekken en op korte afstanden wordt gebruikt. Dit materieel reed onder andere sinds de opening in 1977 op de Zoetermeerlijn en de Zoetermeerders spraken meestal niet van \u201cde Zoetermeerlijn\u201d maar van \u201cde Sprinter\u201d, ook toen er met ander materieel werd gereden. Pas later nam de NS deze naam over voor de aanduiding van de treinsoort. Vanaf het begin van de jaren tachtig werd dit bij NS de naam voor alle treindiensten die werden uitgevoerd door modern stoptreinmaterieel, dat wil zeggen stoptreinmaterieel dat na 1974 is gebouwd. Sinds 2011 gebruikt NS deze benaming voor alle stoptreindiensten, ongeacht het materieeltype dat wordt ingezet.\nBelgi\u00eb.\nDe Nationale Maatschappij der Belgische Spoorwegen (NMBS) gebruikt tegenwoordig de benaming \"lokale trein\" of L-trein voor verbindingen buiten de voorstadslijnen. Op het Gewestelijk ExpresNet (GEN) van Brussel rijden de treinen onder de noemer: S-trein. De S staat voor (voor-)stedelijk, stad, snel of het Franse suburbain. Eerder droeg deze treinsoort de naam CR-trein (CityRail trein). Sinds september 2018 worden ook de L-treinen rond de vier grote steden, Antwerpen, Charleroi, Gent en Luik aangeduid als S-trein.\nTot 1984 werd de benaming \"omnibus\" gebruikt. De NMBS heeft voorafgaand aan de dienstregeling van 2012 overwogen om de naam \"Omnirail\" te gaan gebruiken in de plaats van IR-, CR- en L-treinen.\nAndere landen.\nIn andere landen is vaak het woord \"regionaal\" herkenbaar in benamingen voor stoptreinen. In combinatie met \"inter\" of \"express\" wordt dan gewoonlijk gedoeld op treindiensten voor wat langere afstanden, maar in Frankrijk wordt \"Express\" gebruikt om deze treindienst van de metro te onderscheiden. In Engelstalige landen wordt ook wel het begrip \"commuter train\" gebruikt. Letterlijk betekent dit \"forensentrein\". Ook \"local train\" wordt daar wel gebruikt.\nTrivia.\nIn de volksmond wordt een stoptrein ook wel een \"boemeltrein\" genoemd."}
{"id": "8481", "revid": "231402", "url": "https://nl.wikipedia.org/wiki?curid=8481", "title": "Syri\u00eb", "text": "Syri\u00eb, officieel de Arabische Republiek Syri\u00eb (Arabisch: \u0627\u0644\u062c\u0645\u0647\u0648\u0631\u064a\u0629 \u0627\u0644\u0639\u0631\u0628\u064a\u0629 \u0627\u0644\u0633\u0648\u0631\u064a\u0629, \"al-Dzhumh\u016briyya al-\u02bfarabiyya as-s\u016briyya\"), is een land in Azi\u00eb. Het grenst in het westen aan de Middellandse Zee, in het noorden aan Turkije, in het oosten en zuidoosten aan Irak, in het zuiden aan Jordani\u00eb en in het zuidwesten aan Libanon en Isra\u00ebl. Een deel van Syri\u00eb, de Golanhoogvlakte, is door Isra\u00ebl geannexeerd. De Eufraat doorsnijdt het land van noordwest naar zuidoost. De hoofdstad is Damascus. Andere grote steden zijn Aleppo, Homs, Hama en Latakia.\nDe moderne Syrische staat werd opgericht na de Eerste Wereldoorlog als een Frans mandaatgebied. Het kreeg onafhankelijkheid in april 1946. De post-onafhankelijkheids-periode was tumultueus en een groot aantal militaire staatsgrepen en pogingen tot staatsgrepen in het land vond plaats tussen 1949 en 1971. Tussen 1958 en 1961 had Syri\u00eb een unie met Egypte, die be\u00ebindigd werd door een militaire coup.\nDe president van Syri\u00eb is Bashar al-Assad, die zijn vader Hafiz al-Assad na diens dood in 2000 opvolgde. Voorjaar 2011 begon een vreedzame opstand tegen de Syrische overheid, die uiteindelijk uitmondde in een burgeroorlog met meer dan 586.000 doden en 5,6 miljoen mensen het land heeft doen ontvluchten. Syri\u00eb is lid van de Arabische Liga, maar was, vanwege de burgeroorlog, geschorst van 16 november 2011 tot 7 mei 2023.\nNaam.\nDe naam Syri\u00eb is afgeleid van de oude Griekse naam voor Syri\u00ebrs, , of , die de Grieken toepasten op de oorspronkelijke inwoners van het gebied, de Aramee\u00ebrs. Vermoed wordt dat de naam is afgeleid van de Aramese koning Syros. De Aramee\u00ebrs zijn een van de eerste volkeren die zich tot het christendom bekeerden. Nadat ze zich bekeerden tot het christendom in de eerste eeuw namen de Aramee\u00ebrs de Griekse term \"Syri\u00ebrs\" (Suryoye) over als zelfaanduiding, omdat de oude naam in verband werd gebracht met hun heidense geloof waar ze afstand van gedaan hadden. De termen Syri\u00ebrs en Aramee\u00ebrs worden vaak als synoniemen gebruikt. In de NBG Bijbelvertaling spreekt men van de Aramee\u00ebrs, in de Statenvertaling van Syri\u00ebrs. Het Nederlandse woord \"Syrisch\" betreft, enigszins verwarrend, twee onderscheiden zaken: de ene, het \u2013\u00a0christelijk-Aramese\u00a0\u2013 geestelijk erfgoed dat verder reikt dan het land Syri\u00eb, en de andere, alles wat met het land Syri\u00eb te maken heeft. De naam Syri\u00eb werd van de oudheid tot de Eerste Wereldoorlog gebruikt voor het gebied tussen de hele oostkust van de Middellandse Zee (de Levant) en de Eufraat. Dit Groot-Syri\u00eb omvatte dus ook de huidige staten Libanon, Jordani\u00eb, Isra\u00ebl, Palestina plus aangrenzende streken in Turkije.\nGeschiedenis van Syri\u00eb.\nIn het Oude Testament werd Syri\u00eb Aram genoemd. Damascus werd dan ook Aram-Damascus genoemd. Diverse Aramese stadstaten domineerden het oude Syri\u00eb zoals B\u00eet-Agushi, Sam'al en Aram-Damascus. In 2 Sam. 8 lezen we hoe koning David de Aramee\u00ebrs versloeg. Maar lang heeft Isra\u00ebl Aram niet onder de duim kunnen houden. Benhadad, de koning van Aram (Syri\u00eb) deed telkens invallen in Isra\u00ebl. Hij belegerde zelfs een keer Samaria waardoor er een grote hongersnood in de stad ontstond. Ook de Aramese/Syrische koning Haza\u00ebl begint direct na zijn troonsbestijging invallen te doen in Isra\u00ebl.\nSyri\u00eb werd achtereenvolgens veroverd en bestuurd door de Perzische Achaemeniden, die in de 4e eeuw v. Chr. verslagen werden door Alexander de Grote. Zijn opvolgers, de Seleuciden, regeerden enkele eeuwen. In 63 v. Chr. veroverde de Romeinse generaal Pompeius Syri\u00eb. De Romeinen maakten het gebied tot een provincia van hun rijk: Syria.\nIn de late oudheid bleef het gebied een twistpunt tussen de Romeinen en de Perzische Sassaniden. Antiochi\u00eb was de traditionele uitvalsbasis van de Romeinse legers in hun veldtochten tegen de Perzen. De Limes Arabicus vormde de grens met de Perzen. Nisibis, nu net over de grens met Turkije gelegen, vormde de belangrijkste grensplaats tussen het Romeinse Rijk en het Perzische rijk.\nIn de 7e eeuw veroverden de Arabieren het land tijdens de Slag bij de Jarmuk in 636. De Arabische dynastie van de Omajjaden regeerde vanuit Damascus ruim een eeuw over het Arabische Rijk. De Omajjaden bouwden de beroemde Omajjadenmoskee in Damascus. In 749 werden de Omajjaden verslagen door de Abbasiden en verloor Damascus zijn belangrijke betekenis. Het centrum van de islamitische macht verschoof naar Mesopotami\u00eb.\nHet gebied wat nu Syri\u00eb is werd in de 11e eeuw veroverd door de Turkse Seltsjoeken, vervolgens door de tot de islam bekeerde Mongolen, de Egyptische mammelukken en in de zestiende eeuw door de Ottomanen. De Ottomanen zouden blijven regeren tot in de Eerste Wereldoorlog.\nIn de Eerste Wereldoorlog veroverden de geallieerden (Fransen en Engelsen), gesteund door Arabische opstandelingen, het gebied. Gedurende een korte tijd was Syri\u00eb een onafhankelijk koninkrijk, maar al snel werd het een mandaatgebied van de Fransen, die de afsplitsing van Libanon bewerkstelligden. Dit werd overeengekomen op de Conferentie van San Remo. Het Syrische leger werd de genadeklap toegebracht in de Slag bij Maysaloun op 24 juli 1920.\nHet oorspronkelijke Frans Mandaat Syri\u00eb bevatte naast het huidige Libanon, ook de Republiek Hatay, voorheen bekend als de Sandjak van Alexandretta. Dit gebied is de huidige Turkse provincie Hatay. Op dat laatste gebied maakte Syri\u00eb aanspraak tot na het overlijden van president Hafez al-Assad. De Fransen bleven in Syri\u00eb tot 1946.\nGeschiedenis van het christendom in Syri\u00eb.\nSyri\u00eb wordt wel de bakermat van het christelijk geloof genoemd, omdat de apostel Paulus hier zijn zendingstocht door Klein-Azi\u00eb begon. Bekend uit het Bijbelboek Handelingen van de apostelen is het verhaal dat Paulus, de joodse christenvervolger, op weg naar Damascus een visioen kreeg, zich bekeerde en vervolgens het christendom ging prediken. In Syri\u00eb vindt men de vroegste christelijke kerken, zoals de Huiskerk van Dura Europos. Thans is circa 10 procent van de bevolking christen.\nIn het bergstadje Ma'loula (50 kilometer van Damascus) spreken de christelijke inwoners nog de taal die Jezus gesproken zou hebben, het Aramees. In de rotskerkjes van de kloosters, gewijd aan de heiligen Sergius en Taqla, hangen oude iconen die regelmatig worden uitgeleend voor belangrijke tentoonstellingen in Europa.\nNa de islamitische verovering van Syri\u00eb in 636, baden moslims en christenen zij aan zij tot 705. In die tijd leefde ook de christelijke theoloog en laatste kerkvader Johannes Damascenus, die een belangrijke rol speelde aan het hof van de kalief. In 705 werd de Kerk van Johannes de Doper afgebroken en vervangen door de Omajjadenmoskee. Hier worden ook de relieken van Johannes de Doper vereerd. Voor moslims is Johannes - net als Jezus - een belangrijke profeet.\nDe volgende patriarchaten zijn in Damascus gevestigd: het oosters-orthodoxe Patriarchaat van Antiochi\u00eb, het oosters-katholieke patriarchaat van de Melkitische Grieks-Katholieke Kerk en het patriarchaat van de Syrisch-Orthodoxe Kerk.\nOnafhankelijke Syrische Republiek.\nIn 1946 werd de Syrische Republiek onafhankelijk. Onafhankelijk Syri\u00eb werd een republiek die, gesteund door de Sovjet-Unie, toenadering zocht tot andere Arabische landen. Van 1958 tot 1961 vormde Syri\u00eb een staatkundige eenheid met Egypte als de Verenigde Arabische Republiek (VAR). In 1961 maakte een militaire coup een einde aan de VAR.\n In 1963 kwam de Ba'ath-partij, via een nieuwe staatsgreep, aan de macht in Syri\u00eb en werd de noodtoestand uitgeroepen. In 1967 werd Syri\u00eb betrokken in de Zesdaagse Oorlog tussen een Arabische coalitie en Isra\u00ebl. Syri\u00eb verloor de Golanhoogten aan Isra\u00ebl.\nHafiz al-Assad.\nAan de politieke instabiliteit kwam een einde toen in 1970 Hafiz al-Assad een coup pleegde en president werd. Al-Assad behoorde tot een etnische en religieuze minderheid, de Alawieten. Hij bleef president tot zijn dood in 2000. Deelname aan de Jom Kipoeroorlog in 1973 en inmenging in de Libanese Burgeroorlog (1975-1990) leverden weinig tastbaar resultaat op, maar Syri\u00eb bleef wel een machtsfactor in de regio. Het terugkrijgen van de Golanhoogten van Isra\u00ebl, op welke manier dan ook, blijft een hoofddoelstelling van de buitenlandse politiek, naast een oplossing van het Arabisch-Isra\u00eblisch conflict en het vergroten van de invloed in Libanon.\nOp 2 februari 1982 had een van de zwartste pagina's van de moderne Syrische geschiedenis plaats in de stad Hama, een bolwerk van de Moslimbroederschap. Deze laatsten waren tegen de seculiere socialistische Ba'ath-regering. Zij konden rekruteren uit de soennitische meerderheid van de bevolking, terwijl de Syrische Ba'ath-regering steunde op een alawitische minderheid van ongeveer 10%. De Moslimbroederschap ging ook gewelddadig te werk. In februari 1982 kon zelfs van een gewapende opstand gesproken worden. President Assad ging de strijd met de Moslimbroederschap aan. Dit leidde tot een opstand, die bloedig de kop werd ingedrukt. Het leger maakte met artillerie en bulldozers een deel van Hama met de grond gelijk. Er werden ongeveer 20.000 mensen gedood. Sindsdien is er geen sprake meer geweest van enige serieuze oppositie.\nBashar al-Assad.\nNa de dood van Hafiz in 2000 nam zijn zoon Bashar al-Assad de macht over. Bashar volgde op dat ogenblik een specialisatie tot oogarts in Londen. Oorspronkelijk was zijn oudere broer, Bassel al-Assad, bestemd om vader Hafiz op te volgen, maar hij overleed v\u00f3\u00f3r zijn vader bij een auto-ongeluk, onderweg naar het vliegveld. Bashar al-Assad bleef in grote lijnen het beleid van zijn vader voortzetten.\nTen tijde van de Irakoorlog vluchtten Irakezen naar Syri\u00eb om het escalerende sektarische geweld tussen sjiieten en soennieten en het verzet tegen het nieuwe regime na de val van Saddam Hoessein te ontvluchten.\nNadat eind 2010 in Tunesi\u00eb demonstraties begonnen en daarbij Ben Ali werd verjaagd verspreidden de demonstraties zich door de hele regio waaronder in Syri\u00eb. Volgens de oppositie werd er door de regering op vreedzame demonstranten geschoten. In november 2011 dreigde de Arabische Liga Syri\u00eb met sancties vanwege het \"hardhandig neerslaan van de protesten\" De Turkse premier Erdo\u011fan en de Jordaanse koning Abdoellah maakten kenbaar dat zij willen dat Assad vertrekt. In reactie op de demonstraties kondigde Assad hervormingen aan, er werd een nieuwe grondwet aangenomen waarin niet langer stond dat de Ba'ath-partij, een Arabisch nationalistische en socialistische partij, de staat en de samenleving leidt en dat er ook andere politieke partijen mochten gevormd worden die niet lid zijn van het \"National Progressive Front\", wel mochten partijen niet gebaseerd zijn op religie of etnische basis. Vervolgens werden er in 2012 parlementsverkiezingen gehouden waarbij ook partijen die niet lid zijn van het NPF-zetels wonnen, door de rebellen werden deze verkiezingen als oneerlijk beschouwd. De demonstraties veranderde al snel in een burgeroorlog waarbij het Syrische Arabische Leger van president Assad en pro-Assad milities de rebellen, door de regering gezien als \"terroristen\", met grof geweld bestrijden. Volgens critici van Assad worden hierbij ook burgerdoelen in alle delen van het land, onder meer in de plaatsen Daraa en Hama, aangevallen. Syri\u00eb en zijn bondgenoten Rusland, Volksrepubliek China en Iran schrijven de opstand en het geweld toe aan een jihad door intolerante islamisten en salafistische terroristen, streng-wahabitische monarchie\u00ebn zoals Qatar en Saoedi-Arabi\u00eb, Frankrijk, en wapenleveringen vanuit de Verenigde Staten, de NAVO, Isra\u00ebl en Turkije. De Verenigde Naties heeft zowel de Syrische regering als de rebellen beschuldigd van misdaden tegen de menselijkheid.\nAssad verklaarde in november 2012 tegenover RT, dat er in Syri\u00eb geen sprake is van een Syrische Burgeroorlog, maar van pogingen tot buitenlandse inmenging door regionale en internationale grootmachten, salafistisch extremisme en van terrorisme tegen de staat. Hij verklaarde nooit onder buitenlandse druk afstand te zullen doen van het presidentschap tenzij via algemene vrije verkiezingen door de Syrische bevolking in 2014. President Assad verklaarde tegenover de Armeens-Russische journaliste in Syri\u00eb te willen blijven, leven en ook sterven. Tevens verklaarde hij de weg van onderhandelingen met geweldloze oppositiepartijen en geleidelijke democratische transitie te willen volgen om zo niet de weg vrij te laten voor islamistische extremisten en \u201eimperialistische\u201d plannen met het Midden-Oosten en de belangrijke en olierijke Arabische wereld. In 2014 werden er presidentsverkiezingen gehouden waarbij ook andere kandidaten dan Assad mochten meedoen, hij won die verkiezingen volgens de Syrische autoriteiten met 88,7% van de stemmen.\nStaatsinrichting en politiek.\nStaatsinrichting.\nSyri\u00eb is volgens de grondwet van 2012 een seculiere democratische staat. De Arabische Republiek Syri\u00eb maakt deel uit van de Federatie van Arabische Republieken en van het \"Arabisch Vaderland\". Weliswaar zijn vrijheid van meningsuiting, van godsdienst en persoonlijke vrijheid in de grondwet gegarandeerd, maar in de praktijk wordt Syri\u00eb sterk autocratisch geregeerd. De meedogenloze Syrische geheime politie en tevens militaire inlichtingendienst Mukhabarat (voluit \"Shu'bat al-Mukhabarat al-Askariya\") wordt alom gevreesd. Men heeft in de grondwet een clausule ingevoerd die bepaalt dat de president een moslim moet zijn, waarbij een imam moest verklaren dat een alawiet een moslim is. Hafez al-Assad was immers een alawiet.\nDe belangrijkste politieke partij van Syri\u00eb is de Arabische Socialistische Ba'ath-partij. Tot nu toe is de president van de republiek altijd ook secretaris-generaal van de Ba'ath-partij geweest. De Ba'ath-partij is een seculiere partij, die zich beroept op de Arabische tradities (islamitische, joodse en christelijke) en de Arabische eenheid. Voorheen streefde de Ba'ath-partij naar een socialistische maatschappij-opbouw. De Ba'ath-partij, de Arabische Socialistische Partij en andere nationalistische en sociaaldemocratische partijen maken deel uit van een alliantie, het Nationaal Progressief Front (NPF). Het NPF zou de massa verenigen en het Arabische ideaal, een Arabisch vaderland, dichterbij proberen te brengen. De alliantie wordt gedomineerd door de Ba'ath-partij.\nDe Volksraad, het parlement (of majlis), wordt om de vier jaar gekozen door alle volwassen Syri\u00ebrs.\nHet staatshoofd van Syri\u00eb is de president. Sinds 2000 is dit Bashar al-Assad. De president wordt om de zeven jaar gekozen en kon tot 2012 telkens herkozen worden. In dat jaar vond er een grondwetswijziging plaats waardoor er een termijnlimiet van twee keer zeven jaar van kracht werd. Bij het enige referendum over de huidige president en de vijf referenda over de vorige president, vader Hafez al-Assad, waren er geen tegenkandidaten. De president heeft voor een groot deel de uitvoerende macht in handen. Het kabinet werd tot 23 juni 2012 voorgezeten door een minister-president (Muhammad Naji al-Otari). In het voorjaar van 2011 nam het kabinet van de minister-president ontslag wegens aanhoudende betogingen voor meer democratie. Bashar al-Assad stelde Adel Safar (oud-minister van Landbouw) aan om een nieuwe ministerploeg te presenteren. Op 23 juni 2012 presenteerde Syri\u00eb een nieuw kabinet onder leiding van premier Riyad Farid Hijab. Hijab ontvluchtte het land echter op 6 augustus 2012. Hij werd op 9 augustus dat jaar opgevolgd door Wael al-Halki die in 2016 werd vervangen door Imad Khamis. In 2020 werd de huidige eerste-minister Hussein Arnous aangesteld.\nLeger.\nDe president van Syri\u00eb is opperbevelhebber van de Syrische strijdkrachten, die bestaat uit 400.000 manschappen bij volledige mobilisatie. Het leger maakt gebruik van dienstplichtigen. Mannen dienen in het leger zodra ze 18 jaar worden. De verplichte periode nam steeds meer af, in 2005 van twee en een half jaar tot twee jaar, in 2008 tot 21 maanden en in 2011 tot anderhalf jaar. Ongeveer 20.000 Syrische soldaten zaten in Libanon tot 27 april 2005, toen de laatste Syrische troepen het land verlieten na bijna drie decennia, dat wil zeggen sinds de Syrische inmenging in 1976 in de Libanese Burgeroorlog.\nSyri\u00eb ontving financi\u00eble steun van Arabische Golfstaten als gevolg van de deelname van het land aan de Perzische Golfoorlog tegen Irak. Dit dekte een aanzienlijk deel van de militaire uitgaven.\nHet uiteenvallen van de Sovjet-Unie in 1991, lang de belangrijkste leverancier van training, materiaal en krediet voor de Syrische troepen, heeft het vermogen van Syri\u00eb om moderne militaire uitrusting aan te schaffen bemoeilijkt. Het land heeft een arsenaal van surface-to-surface raketten.\nBestuurlijke indeling.\nSyri\u00eb is onderverdeeld in 14 gouvernementen, die weer zijn onderverdeeld in 61 districten, die verder zijn onderverdeeld in subdistricten.\nBuitenlandse betrekkingen.\nSyri\u00eb heeft nauwe banden met de landen van de Arabische Liga, met Iran en met Rusland. Vanwege de burgeroorlog was het land geschorst vanaf 16 november 2011. Op 7 mei 2023 herstelde de Liga het lidmaatschap van Syri\u00eb. De lidstaten beseften dat Assad voorlopig nog wel president zou blijven. Ook had het isoleren van Assad nadelige gevolgen voor de lidstaten: veel mensen ontvluchtten Syri\u00eb en er was sprake van drugssmokkel.\nDe banden met Rusland gaan terug tot ver in de tijd van de Sovjet-Unie. Rusland heeft een marinebasis in de Syrische havenplaats Tartous. Rusland steunt Syri\u00eb vaak binnen de Verenigde Naties.\nDe Europese Unie onderhield banden met Syri\u00eb, de Europese Unie helpt na het Barcelona-proces landen rond de Middellandse Zee financieel. De Europese Unie bleef kritisch op de Syrische mensenrechtensituatie. Ook de Verenigde Staten en Syri\u00eb onderhouden diplomatieke betrekkingen. Amerikanen gaven tijdens het begin en midden van de burgeroorlog aan dat zij graag zien dat Bashar al-Assad vertrekt en dat de VS hem niet meer erkennen als staatshoofd. Inmiddels is de VS hierop teruggekomen.\nSyri\u00eb heeft geen diplomatieke relaties met Isra\u00ebl, maar af en toe vonden via een bemiddelaar wel gesprekken plaats met de Isra\u00ebli\u00ebrs.\nTen slotte onderhoudt Syri\u00eb nauwe banden met de Libanese Hezbollah. Tot 2012 onderhield Syri\u00eb een nauwe band met de Palestijnse beweging Hamas. De band werd echter verbroken nadat deze beweging haar steun voor de Syrische rebellen verklaarde.\nMensenrechten.\nVolgens verschillende organisaties worden in Syri\u00eb regelmatig mensenrechten geschonden. De noodtoestand, die tot april 2011 van kracht was, gaf de politie en de geheime diensten de macht om mensen op te pakken en zonder vorm van proces op te sluiten. Amnesty International heeft gerapporteerd dat in zowel de gevangenissen van de rebellen als de regering wordt gemarteld.\nDemografie.\nBevolking.\nSyri\u00eb kent, zoals zijn buurlanden, een zeer diverse bevolkingssamenstelling:\nDoor een arabiseringspolitiek en het feit dat er bij de volkstellingen gevraagd werd naar religie en niet naar etniciteit zijn de percentages in de tabel schattingen en is het bijvoorbeeld niet duidelijk hoeveel Turkomannen er juist zijn.\nIn de 20e eeuw is de bevolking van Syri\u00eb zo goed als vertwintigvoudigd.\nTalen.\nArabisch is de offici\u00eble taal en het Syrisch-Arabisch is de meest gesproken taal. Koerdisch wordt veel gesproken in de Koerdische gebieden van Syri\u00eb. Veel (hoger) opgeleide Syri\u00ebrs spreken ook Frans of Engels. Onder de Armenen en Turkomannen wordt ook Armeens respectievelijk een Turks dialect gesproken.\nVoor de opkomst van het Arabisch was Aramees de lingua franca van de regio en deze taal wordt nog steeds gesproken door Aramee\u00ebrs voornamelijk in het noorden van het land. Het Syrisch-Aramees wordt nog steeds gebruikt in de liturgie van enkele kerken. Bijzonder is ook dat het westers neo-Aramees nog steeds wordt gesproken in het dorpje Ma'loula en enkele buurdorpjes.\nReligie.\nVan de bevolking is 87% moslim en 10% christen. In afwijking van de meeste andere Arabische landen is de islam geen staatsgodsdienst, maar wel de publieke religie en de sharia is een belangrijke bron van het Syrische recht. De identiteit van Syri\u00eb is echter vanouds nadrukkelijk Arabisch, en pas in de tweede plaats islamitisch. Christenen hebben tijdens de regeerperiodes van de beide Assads grote vrijheid genoten en de inheemse kerken kunnen relatief gemakkelijk nieuwe kerken bouwen.\nHet grootste deel van de moslims behoort tot de soennitische moslims. Daarnaast zijn er andere islamitische minderheden waartoe 13% van de bevolking behoort. De islamitische minderheden zijn de alawieten (een stroming die vaak tot de sjiieten gerekend wordt), waartoe ook president Assad behoort (ook noessairi's genoemd) (circa 7%) en de isma\u00eblieten (circa 1,5%). Er zijn ook druzen (circa 2%).\nDe christenen in Syri\u00eb vormen tegenwoordig 10% van de Syrische bevolking. Eerder was hun bevolkingsaandeel veel hoger, maar hun aandeel is sinds de jaren 1960 sterk gekrompen, als gevolg van migratie. De meeste christenen in Syri\u00eb behoren tot het Grieks-orthodox patriarchaat van Antiochi\u00eb, gevolgd door de Melkitische Grieks-Katholieke Kerk, de Syrisch-Orthodoxe Kerk van Antiochi\u00eb en de Armeens-Apostolische Kerk. Daarnaast zijn er kleinere christelijke denominaties zoals de protestanten, Syrisch-Katholieke Kerk, Chaldeeuws-Katholieke Kerk, Maronitische Kerk en Assyrische Kerk van het Oosten. Het grootste deel van de christenen in Syri\u00eb is gearabiseerd. Slechts een deel is er in geslaagd om de inheemse Aramese identiteit te behouden. Het gaat hierbij voornamelijk om leden van de Syrisch-Orthodoxe Kerk van Antiochi\u00eb, de Syrisch-Katholieke Kerk en de inwoners van Maaloula.\nEr was een kleine, maar maatschappelijk belangrijke, joodse gemeenschap (circa 1.500 leden) overgebleven met synagoges in Damascus, Aleppo en Kamishli. Sinds de stichting van Isra\u00ebl in 1948 is de joodse populatie in Syri\u00eb aanmerkelijk geslonken. In 2010 woonden er naar schatting iets meer dan twintig joden in het land.\nEeuwenlang en zeker gedurende de twintigste eeuw leefden de verschillende confessionele en godsdienstige groepen vreedzaam naast elkaar en waren de betrekkingen goed. Spanningen met de joodse gemeenschap liepen op na de Zesdaagse Oorlog van 1967. Tijdens de Syrische Burgeroorlog, die begon in 2011, kwam het in Homs en Hama tot sektarisch geweld van de grotendeels soennitische opstandelingen (onder wie salafistische islamistische strijders uit andere landen) tegen alawieten, druzen en christenen, minderheden die als trouwe aanhangers van het bestaande Assad-bewind golden. Evenwel is ook een aanzienlijk deel van de soennitische moslims in Syri\u00eb gematigd.\nEconomie.\nSyri\u00eb is geclassificeerd door de Wereldbank als een land met een lagermiddeninkomen. Syri\u00eb blijft afhankelijk van de olie- en landbouwsector. De oliesector levert ongeveer 40% van de exportopbrengsten. De landbouwsector is verantwoordelijk voor ongeveer 20 procent van het BBP en 20 procent van de werkgelegenheid. De oliereserves zullen naar verwachting afnemen in de komende jaren en Syri\u00eb is al een netto-importeur van olie. In de Syrische kustwateren in de Middellandse Zee is vanaf 2009 een groot aantal gasvelden gevonden. Sinds de burgeroorlog begon, kromp de economie met 35 procent en is de Syrische pond gedaald tot een zesde van zijn vooroorlogse waarde.\nDe belangrijkste uitvoerproducten van Syri\u00eb zijn onder andere ruwe olie, geraffineerde producten, ruwe katoen, kleding, fruit en granen. Het grootste deel van de Syrische invoer van grondstoffen zijn essentieel voor de industrie, auto's, landbouwmachines en zware machines. Voor de burgeroorlog hoopte de regering om nieuwe investeringen in de toeristische, aardgas- en de dienstensector aan te trekken door zijn economie te diversifi\u00ebren en de afhankelijkheid van olie en de landbouw te beperken.\nDe inkomsten uit het toerisme daalden snel na het uitbreken van de burgeroorlog in 2011. De hotelbezettingsgraad daalde van 90 procent voor de oorlog tot minder dan 15 procent in mei 2012.\nDe Syrische handel met Rusland, Griekenland en (tot de opstand) Turkije was aanzienlijk. Vanouds werd veel exporthandel door Syri\u00ebrs bedreven via Beiroet in Libanon.\nVervoer.\nTot aan het uitbreken van de Syrische Burgeroorlog waren er drie internationale luchthavens, in Damascus, Aleppo en Lattakia. Die werden door Syrian Air en verschillende buitenlandse maatschappijen gebruikt.\nDe meerderheid van de Syrische vracht werd tot 2011 door de \"Chemins de Fer Syriens\", de Syrische spoorwegmaatschappij, vervoerd. De spoorwegen sloten op de Turkse Staatsspoorwegen aan. Voor een relatief onderontwikkeld land, werd de spoorweginfrastructuur in Syri\u00eb goed onderhouden met veel expresdiensten en moderne treinen.\nHet wegennet in Syri\u00eb is 69.873\u00a0km lang, inclusief 1.103\u00a0km snelwegen, het land heeft ook 900\u00a0km bevaarbare maar economisch niet significante vaarwegen.\nBezienswaardigheden en toerisme.\nTot 2011 was Syri\u00eb vanwege zijn grote cultureel-historische rijkdom een zeer populaire toeristische bestemming. Dat veranderde door het uitbreken van de Syrische Burgeroorlog en later het geweld door IS. Veel van de historische bezienswaardigheden, met name religieuze gebouwen en voorwerpen, worden sinds 2014 door IS vernietigd. Sindsdien geldt er in veel landen een negatief reisadvies voor Syri\u00eb.\nDe belangrijkste historische bezienswaardigheden waren:"}
{"id": "8484", "revid": "6224", "url": "https://nl.wikipedia.org/wiki?curid=8484", "title": "He", "text": " "}
{"id": "8485", "revid": "264532", "url": "https://nl.wikipedia.org/wiki?curid=8485", "title": "Am", "text": ""}
{"id": "8486", "revid": "231402", "url": "https://nl.wikipedia.org/wiki?curid=8486", "title": "Ac", "text": ""}
{"id": "8487", "revid": "231402", "url": "https://nl.wikipedia.org/wiki?curid=8487", "title": "Ag", "text": ""}
{"id": "8488", "revid": "18768", "url": "https://nl.wikipedia.org/wiki?curid=8488", "title": "Al", "text": ""}
{"id": "8489", "revid": "313419", "url": "https://nl.wikipedia.org/wiki?curid=8489", "title": "Ar", "text": ""}
{"id": "8490", "revid": "911746", "url": "https://nl.wikipedia.org/wiki?curid=8490", "title": "As", "text": ""}
{"id": "8491", "revid": "231402", "url": "https://nl.wikipedia.org/wiki?curid=8491", "title": "At", "text": ""}
{"id": "8492", "revid": "628344", "url": "https://nl.wikipedia.org/wiki?curid=8492", "title": "Au", "text": "Geografie (plaatsen).\nDuitsland:\nOostenrijk:\nZwitserland:"}
{"id": "8493", "revid": "120470", "url": "https://nl.wikipedia.org/wiki?curid=8493", "title": "B", "text": "B (letter) is de tweede letter van het moderne Latijns alfabet. De letter kan verwijzen naar:"}
{"id": "8494", "revid": "331752", "url": "https://nl.wikipedia.org/wiki?curid=8494", "title": "Ba", "text": ""}
{"id": "8495", "revid": "1114116", "url": "https://nl.wikipedia.org/wiki?curid=8495", "title": "Be", "text": ""}
{"id": "8496", "revid": "54097", "url": "https://nl.wikipedia.org/wiki?curid=8496", "title": "Bh", "text": ""}
{"id": "8497", "revid": "1306900", "url": "https://nl.wikipedia.org/wiki?curid=8497", "title": "Bi", "text": ""}
{"id": "8498", "revid": "51717", "url": "https://nl.wikipedia.org/wiki?curid=8498", "title": "BK", "text": ""}
{"id": "8499", "revid": "231402", "url": "https://nl.wikipedia.org/wiki?curid=8499", "title": "Br", "text": ""}
{"id": "8500", "revid": "523057", "url": "https://nl.wikipedia.org/wiki?curid=8500", "title": "C", "text": "De letter C (c) is de derde letter in het moderne Nederlandse alfabet. De letter kan verwijzen naar:"}
{"id": "8501", "revid": "523057", "url": "https://nl.wikipedia.org/wiki?curid=8501", "title": "Ca", "text": ""}
{"id": "8502", "revid": "231402", "url": "https://nl.wikipedia.org/wiki?curid=8502", "title": "Cd", "text": ""}
{"id": "8503", "revid": "231402", "url": "https://nl.wikipedia.org/wiki?curid=8503", "title": "Ce", "text": ""}
{"id": "8504", "revid": "231402", "url": "https://nl.wikipedia.org/wiki?curid=8504", "title": "Cf", "text": ""}
{"id": "8505", "revid": "3307", "url": "https://nl.wikipedia.org/wiki?curid=8505", "title": "Cl", "text": ""}
{"id": "8506", "revid": "1164422", "url": "https://nl.wikipedia.org/wiki?curid=8506", "title": "Witkopspecht", "text": "De witkopspecht (\"Leuconotopicus albolarvatus\" synoniem: \"Picoides albolarvatus\") is een soort\nspecht uit de onderfamilie Echte spechten en het geslacht \"Leuconotopicus\"\nHerkenning.\nDe vogel is 23 cm lang. Het mannetje heeft op zijn nek een rode vlek, maar het vrouwtje heeft een vrijwel geheel witte kop.\nVerspreiding en leefgebied.\nHij komt in de VS in dennenwouden van Californi\u00eb en Oregon voor en telt twee ondersoorten:"}
{"id": "8507", "revid": "264532", "url": "https://nl.wikipedia.org/wiki?curid=8507", "title": "Zr", "text": ""}
{"id": "8508", "revid": "264532", "url": "https://nl.wikipedia.org/wiki?curid=8508", "title": "Zn", "text": ""}
{"id": "8509", "revid": "153734", "url": "https://nl.wikipedia.org/wiki?curid=8509", "title": "Yb", "text": ""}
{"id": "8512", "revid": "62037", "url": "https://nl.wikipedia.org/wiki?curid=8512", "title": "Y", "text": "De letter Y (y) is de vijfentwintigste letter uit het moderne Nederlandse alfabet. In het Nederlands wordt de letter onder andere i-grec, Griekse ij en ypsilon genoemd. Volgens Van Dale is de juiste naam i-grec. In het Nederlands komt de y voor als de klank ie in bijvoorbeeld fysiek en psychologie, als de klank j in bijvoorbeeld yoghurt en yoga, en als de klank ij in bijvoorbeeld Y-chromosoom.\nIn het Grieks werd de letter naar alle waarschijnlijkheid als u uitgesproken, een klank die in het Latijn niet voorkomt. De letter werd aan het Latijnse alfabet toegevoegd, waarbij de uitspraak verschoof naar i. De oorspronkelijke uitspraak wordt nog gehoord in het Duits en in Scandinavische talen.\nDe letter kan verwijzen naar:"}
{"id": "8513", "revid": "484386", "url": "https://nl.wikipedia.org/wiki?curid=8513", "title": "Xe", "text": ""}
{"id": "8514", "revid": "75723", "url": "https://nl.wikipedia.org/wiki?curid=8514", "title": "W", "text": "W (letter) is de drie\u00ebntwintigste letter uit het moderne Latijnse alfabet. Ze kan verwijzen naar:\nZie ook.\nVV (doorverwijspagina)"}
{"id": "8515", "revid": "231402", "url": "https://nl.wikipedia.org/wiki?curid=8515", "title": "Cu", "text": ""}
{"id": "8516", "revid": "15168", "url": "https://nl.wikipedia.org/wiki?curid=8516", "title": "V", "text": "V is de twee\u00ebntwintigste letter uit het moderne Latijnse alfabet. De letter kan verwijzen naar:"}
{"id": "8517", "revid": "156131", "url": "https://nl.wikipedia.org/wiki?curid=8517", "title": "Uuu", "text": ""}
{"id": "8518", "revid": "1340635", "url": "https://nl.wikipedia.org/wiki?curid=8518", "title": "Uun", "text": ""}
{"id": "8519", "revid": "6224", "url": "https://nl.wikipedia.org/wiki?curid=8519", "title": "Uub", "text": ""}
{"id": "8520", "revid": "871025", "url": "https://nl.wikipedia.org/wiki?curid=8520", "title": "U", "text": ""}
{"id": "8521", "revid": "231402", "url": "https://nl.wikipedia.org/wiki?curid=8521", "title": "Tm", "text": ""}
{"id": "8522", "revid": "264532", "url": "https://nl.wikipedia.org/wiki?curid=8522", "title": "Tl", "text": ""}
{"id": "8523", "revid": "231402", "url": "https://nl.wikipedia.org/wiki?curid=8523", "title": "Ti", "text": ""}
{"id": "8524", "revid": "583675", "url": "https://nl.wikipedia.org/wiki?curid=8524", "title": "Th", "text": ""}
{"id": "8525", "revid": "162984", "url": "https://nl.wikipedia.org/wiki?curid=8525", "title": "Ta", "text": "TA kan verwijzen naar:"}
{"id": "8526", "revid": "231402", "url": "https://nl.wikipedia.org/wiki?curid=8526", "title": "Tb", "text": ""}
{"id": "8527", "revid": "178006", "url": "https://nl.wikipedia.org/wiki?curid=8527", "title": "Paridae", "text": ""}
{"id": "8528", "revid": "226", "url": "https://nl.wikipedia.org/wiki?curid=8528", "title": "Tc", "text": ""}
{"id": "8529", "revid": "438426", "url": "https://nl.wikipedia.org/wiki?curid=8529", "title": "Te", "text": ""}
{"id": "8530", "revid": "1110487", "url": "https://nl.wikipedia.org/wiki?curid=8530", "title": "Pimpelmees", "text": "De pimpelmees (\"Cyanistes caeruleus\", synoniem: \"Parus caeruleus\") is een mees die in vrijwel heel Europa regelmatig voorkomt. Pimpelmezen zijn veel te zien in bossen, tuinen en struwelen. Het zijn slimme, behendige vogels die graag afkomen op in de tuin opgehangen voedsel.\nIn Belgi\u00eb en Nederland is de pimpelmees een talrijke broedvogel, die bovendien voor het merendeel standvogel is, maar in sommige jaren in wisselend aantal doortrekt.\nKenmerken.\nVolwassen pimpelmezen zijn circa 11\u201312 cm groot met een spanwijdte van 17\u201320 cm en een gewicht van ongeveer 12\u201315 g, dit is kleiner dan de koolmees. De pimpelmees heeft een kenmerkend blauw 'petje', gele borst, smalle, zwarte oogstreep, zwartblauwe kinvlek en blauwachtige vleugels. Mannetjes zijn helderder van kleur dan vrouwtjes en juvenielen. Mannetjes hebben een helderblauwe 'baret', terwijl vrouwtjes een dofblauwe 'baret' vertonen. Vrouwtjes hebben ook een iets smaller blauwe halsband. In juveniel kleed is hij op de kop groenig in plaats van blauw en op de wang gelig. De roep van de pimpelmees klinkt als tsi tsi tsit, de zang is een hoog si si sirrr, gevolgd door bellende geluiden, en lijkt iets feller dan die van de koolmees. De vlucht van de pimpelmees is meestal gelijk aan die van andere mezen. In boogjes zweeft hij door de lucht, in de tussenpozen slaat hij met de vleugels.\nSeksuele selectie.\nPimpelmezen zien elkaar anders dan wij ze zien doordat zangvogels, waartoe pimpelmezen behoren, heel goed uv-licht kunnen waarnemen, dit in tegenstelling tot de mens. Kleuren lichten daardoor aanzienlijk feller op. Dit is essentieel voor het vrouwtje om het mannetje te kiezen waar zij de voorkeur aan geeft. Het gekleurde 'petje' is hierbij het belangrijkste deel van het mannetje dat indruk moet maken op het vrouwtje. Uv-gevoeligheid helpt om het verenkleed voor soortgenoten helder zichtbaar te maken en toch voor roofdieren minder goed zichtbaar te zijn aangezien die - net als de meeste andere dieren - geen uv-licht kunnen waarnemen. Voor vrouwtjespimpelmezen spelen ook de dans en zang van het mannetje en door hem aangeboden voer een rol bij de partnerkeuze.\nLevenswijze.\nPimpelmezen leven vooral in bosrijke gebieden en tuinen met veel groen. De vogels zijn vooral tussen struikgewas, houtwallen en houtsingels te vinden. Ze voelen zich overal waar bomen staan thuis. Pimpelmezen hangen vaak ondersteboven aan uiteinden van berkentwijgen en aan vetbollen en pindasnoeren. Pimpelmezen zijn niet schuw, maar toch iets schuwer dan koolmezen. Het is bekend dat ze trucjes kunnen leren om aan voedsel te komen. De gemiddelde levensduur van een pimpelmees in goede leefomstandigheden bedraagt ongeveer drie jaar, met weinig roofdieren en zachte winters kan ook een leeftijd van acht jaar worden bereikt. De oudst geregistreerde leeftijd voor een pimpelmees is 19 jaar.\nBladluizenbestrijding.\nPimpelmezen kunnen behulpzaam zijn voor eigenaren van fruitbomen en grote fruitgewassen omdat ze de bladeren van deze gewassen ontdoen van onder andere bladluizen. Op die manier vormen ze een biologische bestrijding van bladluizen. Er treedt daarbij vaak wel schade aan het blad op.\nLeervaardigheid.\nVanwege de goede leervaardigheid van de pimpelmees moest rond de jaren 1960\u20131970 in Engeland een alternatief gezocht worden voor de sluiting van melkflessen. In die tijd was het gebruikelijk dat de flessen werden gesloten met een dunne, gekleurde aluminiumfolie. De kleur van de folie gaf aan of de inhoud gewone melk of karnemelk was. Flessen werden door de melkman vaak buiten, bij de deur, achtergelaten. Pimpelmezen leerden dat karnemelk lekker was en dat ze de dunne folie konden verwijderen om van de inhoud te snoepen.\nVoortplanting.\nIn de broedtijd eten pimpelmezen voornamelijk insecten en insectenlarven. Zij nestelen in boomholten en ook vaak in nestkastjes. Hun voorkeur gaat uit naar een vlieggat dat een paar millimeter kleiner in doorsnede is dan dat van de koolmees. Het gat varieert daarmee tussen 28 en 30\u00a0mm, een verschil van gemiddeld een 5\u00a0mm. Een geschikte nestkast heeft een minimale binnenmaat van 12 \u00d7 12 \u00d7 25 cm.\nAan het begin van het voorjaar en in het begin van de zomer wordt de pimpelmees seksueel actiever, maar vanaf het moment dat de dagen gaan lengen (21 december) begint het mannetje al frequent te zingen.\nWanneer een koppeltje pimpelmezen elkaar heeft gevonden blijven zij gedurende een of twee broedsels bij elkaar en nemen ze beide de verantwoordelijkheid voor het voeren van de jongen. Het is echter niet vreemd als het koppeltje hetzelfde nest jaren achter elkaar samen gebruikt of dat het nest wordt overgenomen door een van hun jongen. Een gemiddeld nest bevat 10\u201312 eieren waarvan meestal 80% uitkomt; 40% van de jongen wordt volwassen. Het grootste deel van de pimpelmezen overleeft strengere winters meestal niet.\nNestperiode.\nWanneer een stel pimpelmezen het nest geselecteerd heeft, markeren zij dit grondig met de snavels. De verse snavelmarkeringen bevinden zich rondom de opening. Het koppel zal hierna beginnen met de bouw van het nest. Dit nest bestaat meestal uit mos, haren, veren, bladeren, takjes en ander zacht materiaal. Wanneer het nest klaar is begint het vrouwtje met het leggen van een ei per dag. Pas als er ongeveer 10 eitjes zijn begint ze met broeden. Tijdens het broeden brengt het mannetje haar het voedsel dat ze nodig heeft.\nNa twee weken komen de eitjes uit waarna beide ouders de jongen voeren. Om ervoor te zorgen dat roofdieren niet merken waar het nest is brengen de ouders de ontlasting van de jongen, die in een speciaal vliesje verpakt is, ver van het nest. De eierschalen worden door de ouders opgegeten. Zestien dagen na het uitkomen kunnen de jongen het nest verlaten.\nNa het uitvliegen.\nHet verlaten van het nest gebeurt met enige aarzeling en het duurt vaak een dag voordat alle jongen het nest hebben verlaten. Na het uitvliegen blijven de ouders de jongen nog enige tijd verzorgen en begeleiden. De jongen worden bij elkaar gehouden door een hoop geroep. Gedurende de eerste dagen na het uitvliegen, vormen de jongen een gemakkelijke prooi voor roofdieren omdat ze de vliegkunst nog niet geheel machtig zijn en ze bovendien veel om voedsel bedelen en daarbij lawaaiig zijn. Jongen leren goed de omgeving kennen waarin ze geboren zijn en keren ook ieder jaar in de lente terug naar de plaats waar zij geboren zijn.\nKlimaatverandering.\nAangezien de pimpelmees afhankelijk is van de hoeveelheid beschikbare insecten, is de timing van het broeden van grote invloed op het broedsucces. Door het steeds iets vroeger intredende seizoen van insecten, begint het broedseizoen van de pimpelmees ieder jaar gemiddeld een halve dag eerder. In 1986 was dit rond dag 110 (20 april); in 2006 was dat rond dag 100 (10 april). De pimpelmees kan zich goed aan de klimaatverandering aanpassen.\nOverwinteren.\nEen pimpelmees is creatief als het erop aan komt te overleven. Zo kan hij ervoor kiezen om een strengere winter door te brengen in een oud nest, vooral omdat dit meestal insecten aantrekt die op het menu staan. Ook kan de pimpelmees kiezen voor een warmer land. In Nederland is het aantal pimpelmezen in de winter vaak groter omdat soortgenoten uit Scandinavi\u00eb hierheen trekken. Na de kou keren de dieren meestal terug naar het land van herkomst.\nVoedsel.\nPimpelmezen maken graag gebruik van vetbollen, pindanetjes en voedertafels met gevarieerde zaden. Vaak verdedigen ze een vetbol tegen andere mezen. Om echter niet ten prooi te vallen aan roofdieren neemt de pimpelmees het liefste kleine hapjes en kijkt steeds snel en goed om zich heen. Maar ook het meenemen van voedsel zoals een pindanootje doet hij vaak. Het liefst neemt hij het dan mee naar een beschutte plek waar hij zich veilig voelt en de tijd kan nemen het op te eten.\nNaast het voedsel dat de mens hun aanbiedt, eten zij voornamelijk insecten en hun larven, spinnen, bladluizen, nectar en zaden. De temperatuur in de lente speelt een belangrijke rol bij de timing en de grootte van de rupsenpiek.\nVerspreiding.\nPimpelmezen zijn zeer talrijk en komen in heel Europa, met uitzondering van IJsland, het gehele jaar voor in bossen, parken en tuinen. Het is meestal een standvogel, maar in sommige jaren kunnen groepen uit Noordoost-Europa naar Centraal- en West-Europa trekken. Pimpelmezen kunnen zeer territoriaal zijn waardoor ze een jaar of zelfs hun gehele leven hun gebied verdedigen tegen soortgenoten, maar ook de grotere koolmees wordt soms doel van een verdedigingsaanval in de lente.\nStatus in Nederland.\nHet aantal broedparen in Nederland in de periode 2018\u20132020 wordt geschat op 250.000 tot 400.000. In de periode 2000\u20132020 is er een lichte stijging van het aantal broedgevallen te zien.\nOndersoorten.\nDe soort telt negen ondersoorten:"}
{"id": "8532", "revid": "52025", "url": "https://nl.wikipedia.org/wiki?curid=8532", "title": "Leeuw (dier)", "text": "De leeuw (\"Panthera leo\") is een roofdier uit de familie der katachtigen (Felidae). Van alle katachtigen is enkel de tijger groter. De grootte en de manen van het mannetje geven het dier een imposant uiterlijk, waardoor de leeuw in grote delen van de wereld bekendstaat als de koning der dieren. In Europa heeft hij deze rol overigens pas in de loop van de middeleeuwen overgenomen van de bruine beer.\nDe leeuw is vaak onderwerp van folklore en symboliek geweest. Zo staat de leeuw afgebeeld in de wapens van verscheidene landen, streken en steden, waaronder Nederland, Belgi\u00eb en Sri Lanka.\nDe leeuw komt nog in bepaalde delen van Afrika voor en in een klein stukje van India, maar vroeger was hij ook algemeen aanwezig in het Midden-Oosten en in Zuidoost-Europa. Leeuwen leven in groepsverband (de enige katachtige die voornamelijk in sociale groepen leeft) en leeuwinnen gaan in de regel samen op jacht, waarmee ze een groter aandeel in de jacht leveren dan de mannetjesleeuwen.\nTaxonomie.\nDe wetenschappelijke naam van de soort werd als \"Felis leo\" in 1758 gepubliceerd door Carl Linnaeus. Over het algemeen worden er twee ondersoorten onderscheiden:\nDe Afrikaanse leeuw wordt soms gesplitst in ondersoorten. Aangenomen wordt dat twee van deze ondersoorten zijn uitgestorven, namelijk de berberleeuw (\"Panthera leo leo\") uit Marokko en Noord-Algerije, en de Kaapse leeuw (\"Panthera leo melanochaita\") uit Zuid-Afrika. In dierentuinen, zoals de Port Lympne Zoo, werden echter leeuwen ontdekt die vermoedelijk berberleeuwen zijn. De manen van het mannetje liepen door tot ver onder hun buik en de koppen van de dieren waren vierkanter dan die van andere leeuwen. Dit zijn specifieke kenmerken van berberleeuwen.\nEen publicatie van de IUCN taskgroup onder meer op basis van moleculaire kenmerken stelt echter dat de indeling in Afrikaanse en Aziatische leeuw onhoudbaar is. Deze concludeerde dat er een duidelijke splitsing is tussen de zuidoostelijke populatie en de rest van de populaties (incl. de Aziatische), maar dat aan de hand van morfologisch onderzoek een verdere opsplitsing mogelijk aan de orde is.\nUiterlijke kenmerken.\nDe leeuw is een grote katachtige met een brede kop, een korte snuit en relatief kleine, ronde oren. Hij heeft een kortharige asgrijze of zandgele vacht (maar vari\u00ebrend van okerbruin tot bijna wit) en een donker kwastje aan het puntje van de staart. Over de vacht verspreid liggen vage vlekken, die vooral bij jongere dieren goed te zien zijn. De vlekken vervagen naarmate het dier ouder wordt en zullen meestal uiteindelijk verdwijnen. De meeste mannetjes hebben dichte zwarte, bruine of gele manen met een vari\u00ebrende lengte op de kop, hals en schouders. Bij de nu uitgestorven ondersoorten uit Noord-Afrika en de Kaap liep de maan als een franje over de buik. Het duurt meestal een jaar of zes eer de maan goed ontwikkeld is. Wijfjes zijn kleiner en hebben geen manen.\nDe staart is tussen de 60 en 100 cm lang en de schouderhoogte is 100 tot 128 cm. Mannetjes zijn groter dan vrouwtjes. Het mannetje heeft een kop-romplengte van 172 tot 250 cm en een lichaamsgewicht van 150 tot 280 kg, het vrouwtje een kop-romplengte van 140 tot 192 cm en een lichaamsgewicht van 100 tot 182 kg. De leeuw lijkt anatomisch sterk op de tijger, hoewel de vacht, leefomgeving en manier van leven anders is.\nEen leeuw heeft 26 tanden. Bovenaan heeft hij 6 snijtanden, 2 hoektanden, 2 voorkiezen en 4 kiezen. Onderaan heeft hij 6 snijtanden, 2 hoektanden, 2 voorkiezen en 2 kiezen.\nLeefwijze.\nDe leeuw is de enige katachtige die een sociale in plaats van een solitaire leefwijze heeft. Hij leeft normaal in groepen met een vari\u00ebrende samenstelling, maar bestaat meestal uit gemiddeld vijf volwassen vrouwtjes (twee tot twintig), een of twee volwassen mannetjes (tot acht) en hun jongen en onvolwassen nakomelingen. Soms bestaat een groep uit meer dan 30 leeuwen. Meestal bewegen de dieren zich los van elkaar of in kleinere groepen. Als dieren uit dezelfde groep elkaar tegenkomen, volgt een ritueel van wrijven, likken en spinnen. Vreemde leeuwen, zowel mannetjes als vrouwtjes, worden meestal weggejaagd. Leeuwinnen blijven hun hele leven bij dezelfde groep, mannetjes meestal niet meer dan drie of vier jaar. Mannetjes die niet bij een groep horen, leven een zwervend bestaan, alleen of met andere mannetjes. Door dit zwervende bestaan worden mannetjes in de regel minder oud dan vrouwtjes.\nDe groep heeft meestal een vast territorium. In de Serengeti volgen ze echter meestal de grote trekkende kudden gnoes, zebra's en gazellen.\nDe leeuw is het grootste deel van de dag inactief. Soms ligt hij tot twintig uur per dag te rusten in de schaduw en is hij enkel actief om te jagen. De leeuw voedt zich voornamelijk met prooidieren tussen de 50 en 300 kg, maar als deze niet in de buurt zijn gaat hij af op kleinere en grotere dieren, tussen de vijftien en duizend kg. Het zijn vooral de vrouwtjes die jagen; 81% van al het voedsel binnen een groep is gevangen door vrouwtjes. Mannetjes zijn echter ook in staat om een prooi te doden.\nDe leeuw jaagt alleen, in paartjes of in grotere groepen. Hoe groter de jachtgroep, hoe groter het gevangen dier. Een groep leeuwen jaagt voornamelijk op antilopen, zebra's, kafferbuffels, herten (in India) en andere grote herbivoren. Ze lokken de prooi in een val door deze op te jagen naar een plek waar een aantal andere leeuwinnen klaar staan om de prooi te vangen. De prooi wordt eerst beslopen, waarna het dier met een snelle sprint aanvalt. Bij de aanval kan de leeuw snelheden bereiken van 60 km/u. Grotere prooidieren worden gewurgd, terwijl kleinere dieren worden gedood door te bijten in de kop, nek of borst.\nAls een grote prooi gevangen is, wordt de hi\u00ebrarchie binnen een leeuwengroep zichtbaar. De volwassen mannetjes mogen eerst eten. Als hij is uitgegeten mogen de leeuwinnen en de welpen de resten. Een leeuw eet ook aas en steelt soms voedsel van andere dieren, als hyena's, luipaarden en jachtluipaarden. De leeuw valt normaal gesproken geen mensen aan. Zieke of gewonde dieren nemen genoegen met vrij kleine prooidieren, als ratten, hagedissen, vissen of zelfs noten.\nAls de leider(s) van een groep wordt uitgedaagd door een of meer rondzwervende mannetjes, gaat hij het gevecht aan om de leider te blijven. Soms gebeurt dit ook door mannelijke welpen die groot zijn geworden. Dominante leeuwen en uitdagers zijn meestal tussen de vijf en tien jaar oud. De verliezer moet de groep verlaten en de winnaar wordt of blijft de leider. Als er een nieuwe leider is, zal deze eerst alle welpen die op dat moment leven, doden. Zo zorgt hij ervoor dat de vrouwtjes weer vruchtbaar worden (vrouwtjes zijn vruchtbaar zolang ze geen jongen hebben) en kan hij zich voortplanten.\nEr is geen vaste paartijd. Het komt wel geregeld voor dat leeuwinnen binnen een groep gelijktijdig in oestrus raken, waardoor meestal meerdere jongen tegelijkertijd worden geboren. Vrouwtjes zogen ook de welpen van andere vrouwtjes. De sterfte onder welpen is vrij groot, mede doordat nieuwe mannetjes welpen doden en doordat zwakkere welpen meestal aan hun lot worden overgelaten.\nNa een draagtijd van honderd dagen worden twee tot zes jongen geboren op een schuilplaats tussen lang gras, in dicht struikgewas of tussen rotsen. De welpen zijn bij de geboorte blind: de ogen gaan na drie tot elf dagen open. Na een maand gaan ze zich meer bewegen en na twee maanden vergezellen ze volwassen dieren tijdens de jacht. De zoogtijd duurt ongeveer acht maanden. Na 18 maanden zijn ze onafhankelijk en na vijf jaar volgroeid.\nDe leeuw heeft een luide brul. De brul van het mannetje is luider dan die van het vrouwtje. Vooral 's nachts laten ze een luide brul horen, die soms tot op een afstand van acht km te horen is. Met de brul houdt de leeuw contact met andere groepsgenoten: hij geeft zijn aanwezigheid en positie aan, en mogelijk ook zijn status binnen de groep.\nEen leeuw wordt in het wild ongeveer 10 tot 14 jaar oud, in gevangenschap kan een leeuw ouder dan 20 jaar worden.\nVerspreiding en leefgebied.\nLeeuwen wonen in de open savannen, grasvlakten, struikgebieden, halfwoestijnen en licht beboste streken van Afrika ten zuiden van de Sahara. Het is hier het grootste roofdier. Een ge\u00efsoleerde populatie van Perzische leeuwen leeft in het Gir Forest National Park in India.\nHistorisch leefgebied.\nIn vroege tijden strekte het leefgebied van de leeuw zich uit over Eurazi\u00eb van Europa tot India en kwamen ze voor in geheel Afrika, met uitzondering van de dichte wouden en droge woestijnen. In Europa zijn pleistocene en vroegholocene botten gevonden, waaruit blijkt dat de leeuw hier voorkwam. Ook rotstekeningen uit onder andere de Grotte Chauvet in Midden-Frankrijk wijzen hier op.\nRond het jaar 1000 v.Chr. verdween de leeuw uit Egypte. Uit antieke bronnen (zoals van Herodotus en Aristoteles) weten we dat de leeuw rond het begin van de jaartelling nog op de Balkan voorkwam. Vanaf de 2e eeuw na Christus verdwenen de dieren uit Centraal-Europa, vermoedelijk door menselijke bejaging. De laatste leeuwen van Europa kwamen tot de 10e eeuw voor in de Kaukasus.\nRond 1900 werd de leeuw uitgeroeid in Noordwest-Afrika en de Kaap. In Iran werd de laatste leeuw in 1942 gedood.\nHuidige verspreiding en aantallen.\nLeeuwen komen nu slechts voor in Centraal- en Oost-Afrika en in India.\nIn Afrika gaat de leeuw in aantallen achteruit. De leeuw heeft vooral te lijden onder de jacht: doordat leeuwen ook vee doden, worden ze als schadelijk beschouwd. Er waren in Afrika naar schatting in 2012 nog zo'n 32.000 leeuwen.\nIn het begin van de 20e eeuw werden een paar leeuwenparen in India gesignaleerd. Ze werden daar beschermd en gebruikt als toeristische attractie. Deze groep bestond in 1955 uit 270 leeuwen en staat sinds die tijd onder bescherming. Tegenwoordig leven er ongeveer 400 Aziatische leeuwen in het Gir Forest National Park en zijn er plannen een tweede populatie op te bouwen in het Palpur-Kunoreservaat.\nDaarnaast leven in dierentuinen wereldwijd duizenden leeuwen. Ook sommige circussen houden leeuwen."}
{"id": "8535", "revid": "231402", "url": "https://nl.wikipedia.org/wiki?curid=8535", "title": "Tijger", "text": "De tijger (\"Panthera tigris\") is een zoogdier dat tot de familie der katachtigen (Felidae) behoort, en een van de vier 'grote katten' die tot het geslacht \"Panthera\" behoren. Tijgers zijn jagende roofdieren.\nDe meeste tijgers wonen in het bos (waarvoor hun camouflagestrepen geschikt zijn) en in grasland. Het zijn goede zwemmers; tijgers kunnen vaak badend in vijvers, meren en rivieren worden aangetroffen.\nKenmerken.\nHoewel de lengte van een tijger verschilt per ondersoort, wordt een tijger ongeveer 2 tot 3,7 m lang.\nLeefwijze.\nTijgers jagen solitair. Hun dieet bestaat voornamelijk uit middelgrote planteneters, vooral hoefdieren, maar als de omstandigheden dat voorschrijven, jagen ze ook op grotere prooien. Het is geen sociaal dier: de enige groepen bestaan uit moeder en welpen.\nBedreiging.\nDe tijger is een bedreigde diersoort die verspreid over Azi\u00eb voorkomt. De enorme teruggang in aantal moet worden toegeschreven aan het steeds verder oprukken van de mens. Veel rustige natuurgebieden zijn daardoor verloren gegaan, terwijl de tijger een groot leefgebied nodig heeft. Verder is er steeds minder groot wild voorhanden dat als voedsel kan dienen. Daarnaast wordt de tijger vaak het slachtoffer van stropers, omdat zijn fraaie huid, botten en lichaamsdelen (voor medicijnen) op de zwarte markt veel geld opbrengen.\nVerspreiding.\nTijgers komen in het wild alleen in Azi\u00eb voor.\nIn 2016 werd de totale tijgerpopulatie geschat op zo'n 3890 dieren, wat voor het eerst sinds jaren meer was dan bij de vorige schatting.\nIn 2010 heeft een BBC-cameraploeg tijgers (een mannetje en een vrouwtje) gefilmd met automatische filmcamera's in Bhutan op meer dan 4000 m hoogte. Het gebied ligt in de Himalaya tussen China (Tibet) en India. Dit is de eerste betrouwbare bevestiging dat er in dat gebied tijgers voorkomen. Tevens is het grootste hoogte waarop tijgers ooit zijn waargenomen. Deze ontdekking is cruciaal voor het behoud van de tijger, omdat dat gebied als het beschermd wordt, als corridor kan dienen om aangrenzende gebieden te herbevolken.\nIn Oost-Azi\u00eb worden tijgers gezien als de 'koning van de jungle'. In China wordt het woord 'koning' (\u738b) gelezen in de strepen op het voorhoofd van een tijger.\nNaam en etymologie.\nDe wetenschappelijke naam van de soort werd als \"Felis tigris\" in 1758 gepubliceerd door Carl Linnaeus. De soort werd in 1929 door Reginald Innes Pocock in het geslacht \"Panthera\" , geplaatst. De naam \"Tigris\" werd al door Conrad Gesner, Ulisse Aldrovandi, Jan Jonston, Jacob de Bondt en John Ray gebruikt als geslachtsnaam, en door Linnaeus overgenomen als soortnaam. Het Germaanse woord \"tiger\" en het Romaanse \"tigre\" zijn afkomstig van het Latijnse \"tigris,\" een Grieks leenwoord dat op zijn beurt mogelijk was overgenomen van \"tejate\" uit het Sanskriet, dat \"scherp\" betekent, of van het Oudperzische \"tigra,\" met dezelfde betekenis.\nOndersoorten.\nEr zijn meerdere ondersoorten van de tijger beschreven en benoemd. Drie daarvan zijn in de twintigste eeuw vrijwel zeker uitgestorven.\nDeze indeling is op basis van uiterlijke en morfometrische kenmerken en verspreidingsgebied, en in \u00e9\u00e9n geval (\"P. t. jacksoni\") op basis van genetisch onderzoek.\nAnalyse van het mitochondriaal DNA van tijgers maakt aannemelijk dat alle ondersoorten afstammen van een gemeenschappelijke voorouder die 72.000 tot 108.000 jaar geleden leefde. In 2006 werden de Sumatraanse en de Javaanse tijger (met de Balinese tijger als een ondersoort van de laatste) tot aparte soorten verklaard op basis van sterke verschillen in de vorm en de verhoudingen van de schedel. Deze opvatting heeft weinig tot geen opvolging gekregen.\nOp basis van fylogenetische data, schedelafmetingen, vachtpatronen en ecologie stelde een team geleid door Andreas Wilting in een rapport dat in 2015 verscheen dat er slechts twee ondersoorten zijn, bestaande uit enerzijds de Sumatraanse, de Javaanse en de Balinese tijger, en anderzijds de rest, bestaande uit alle populaties van het vasteland.\nIn 2017 publiceerde de IUCN SSC Cat Specialist Group een rapport waarin ze de classificatie van de katachtigen (familie Felidae), tot dan vooral gebaseerd op de reviews van Nowell &amp; Jackson (1996) en Wozencraft (2005), tegen het licht hielden aan de hand van diverse recentere fylogenetische onderzoeken. Dat rapport was sterk ge\u00ebnt op het werk van Wilting \"et al.\" (2015), en in navolging van hen werden van de tijger nog maar twee ondersoorten onderscheiden:\nDe witte tijger is geen aparte ondersoort maar een kleurvariant van de Bengaalse tijger, die recessief overerft. Witte tijgers komen alleen nog in gevangenschap voor.\nGebrul en gehoor.\nTijgers blijken infrageluid te produceren om rivalen uit hun territorium te verdrijven en om partners aan te trekken. Deze ontdekking van Ed Walsh en een aantal collega's uit Omaha (Nebraska) in 2003 verklaart wellicht hoe tijgers een groot territorium voor zichzelf in stand houden om te jagen. Tijgers produceren een veelheid aan geluiden, diep gebrul en gegrom, maar ook een schraapgeluid (soort van spinnen) dat ze gebruiken om elkaar te begroeten. Een brul gevolgd door een grom wordt schijnbaar gebruikt om rivalen af te schrikken.\nUit het onderzoek blijkt dat het geluid dat tijgers produceren veel lage frequenties bevat. Lage frequenties dragen in de buitenlucht veel verder dan hoge frequenties, zelfs in de dichte bosgebieden waar de tijgers leven. Men beweert, maar dit is volgens Walsh niet bewezen, dat het geluid tot 8 kilometer ver hoorbaar kan zijn.\nDe meeste geluidsenergie wordt door tijgers gemaakt rond 300 Hz, met componenten daaronder tot zelfs onder 20 Hz. Dat de tijgers dit lage geluid ook zelf kunnen horen is door Walsh aangetoond. Hij bracht Siberische, Sumatraanse en Bengaalse tijgers onder narcose. Door het meten van de hersenactiviteit bleek dat tijgers het gevoeligst zijn voor geluid bij 500 Hz. (Bij mensen ligt de maximale gevoeligheid van het oor tussen 1000 en 2000 Hz.)\nDe onderzoekers willen nu proberen of van het geluid van wilde tijgers een akoestische vingerafdruk gemaakt kan worden, om individuele tijgers te volgen. Dit zou zinvol zijn voor het tellen van deze bedreigde dieren in het wild. Dierenoppassers uit dierentuinen kunnen hun tijgers aan het geluid herkennen.\nTijgers in de literatuur.\nDe tijger heeft vaak tot de menselijke verbeelding weten te spreken. Rudyard Kipling in \"The Jungle Book\" en William Blake in zijn \"Songs of Experience\" schilderden de tijger als een wild, angstaanjagend beest af. In \"The Jungle Book\" is \"Shere Khan\" de grootste, maar ook de gevaarlijkste vijand van Mowgli, de ongekroonde koning van de jungle. Ook in het grotendeels schattige \"Casper en Hobbes\" van Bill Watterson ontsnapt Hobbes soms aan zijn rol van knuffelbeest. In \"Ogen van tijgers\" van Tonke Dragt staat de tijger symbool voor de woeste oernatuur waar de mens ver van afstaat. Aan de andere kant van de schaal staat Teigetje, uit A.A. Milnes \"Winnie de Poeh\", die nooit angst aanjaagt en altijd vrolijk is."}
{"id": "8537", "revid": "231402", "url": "https://nl.wikipedia.org/wiki?curid=8537", "title": "245", "text": "Het jaar 245 is het 45e jaar in de 3e eeuw volgens de christelijke jaartelling."}
{"id": "8538", "revid": "231402", "url": "https://nl.wikipedia.org/wiki?curid=8538", "title": "244", "text": "Het jaar 244 is het 44e jaar in de 3e eeuw volgens de christelijke jaartelling."}
{"id": "8539", "revid": "811889", "url": "https://nl.wikipedia.org/wiki?curid=8539", "title": "161", "text": "Het jaar 161 is het 61e jaar in de 2e eeuw volgens de christelijke jaartelling."}
{"id": "8540", "revid": "231402", "url": "https://nl.wikipedia.org/wiki?curid=8540", "title": "169", "text": "Het jaar 169 is het 69e jaar in de 2e eeuw volgens de christelijke jaartelling."}
{"id": "8541", "revid": "231402", "url": "https://nl.wikipedia.org/wiki?curid=8541", "title": "171", "text": "Het jaar 171 is het 71e jaar in de 2e eeuw volgens de christelijke jaartelling."}
{"id": "8542", "revid": "231402", "url": "https://nl.wikipedia.org/wiki?curid=8542", "title": "Cm", "text": ""}
{"id": "8543", "revid": "231402", "url": "https://nl.wikipedia.org/wiki?curid=8543", "title": "Co", "text": ""}
{"id": "8544", "revid": "231402", "url": "https://nl.wikipedia.org/wiki?curid=8544", "title": "Cr", "text": ""}
{"id": "8545", "revid": "231402", "url": "https://nl.wikipedia.org/wiki?curid=8545", "title": "Cs", "text": ""}
{"id": "8546", "revid": "19", "url": "https://nl.wikipedia.org/wiki?curid=8546", "title": "Fringillidae", "text": ""}
{"id": "8547", "revid": "61084474", "url": "https://nl.wikipedia.org/wiki?curid=8547", "title": "Mezen (vogels)", "text": "Mezen (Paridae) zijn een rijk gevarieerde familie in de orde van de zangvogels (\"Passeriformes\") en de superfamilie Sylvioidea.\nKenmerken.\nHet zijn kleine, gedrongen vogels met een relatief krachtige snavel. Mezen zijn beweeglijke vogels en handige klimmers tijdens het foerageren. De lichaamslengte varieert van 11 tot 22 cm.\nLeefwijze.\nIn hun voedselkeuze zijn ze zeer flexibel, ze pikken zowel insecten als zaden. Veel soorten leven in de buurt van menselijke bewoning en maken dankbaar gebruik van wat mensen daar aan voedsel \u2013 zoals pindastrengen en vetbollen \u2013 aanbieden. In de winter komen ze vaak voor in groepen, samen met andere mezensoorten of zelfs andere zangvogels.\nVoortplanting.\nZe broeden in holen en nestkasten, die ze inwendig met mos bekleden. De legsels zijn vaak omvangrijk. Ze worden 13 tot 14 dagen bebroed, waarna de jongen het nest verlaten na 17 tot 20 dagen.\nVerspreiding en leefgebied.\nDeze kleine, acrobatische standvogels komen voor in Noord- en Midden-Amerika, Europa, Azi\u00eb en Afrika. Mezen komen voornamelijk voor in bossen. \nTaxonomie.\nDe discussie over de onderlinge fylogenetische relaties binnen deze familie is in volle gang. Volgens recente inzichten op basis van moleculair-genetische studies (DNA-onderzoek) is het aanvankelijk grote geslacht \"Parus\" onderverdeeld in \"Cyanistes\" (met onder andere de pimpelmees), \"Lophophanes\" (met onder andere de kuifmees), \"Periparus\" (met onder andere de zwarte mees) en \"Poecile\" (met onder andere de matkop).\nDe buidelmezen (Remizidae), staartmezen (Aegithalidae) en baardmezen (Panuridae) behoren tot afzonderlijke families binnen de superfamilie Sylvioidea. De familie-indeling volgt die van de IOC. \nDe volgende geslachten zijn bij de familie ingedeeld:"}
{"id": "8548", "revid": "918400", "url": "https://nl.wikipedia.org/wiki?curid=8548", "title": "Zeeotter", "text": "De zeeotter (\"Enhydra lutris\") is een grote, in zee levende otter. De soort komt voor rond de noor\u00adde\u00adlij\u00adke kus\u00adten van Azi\u00eb en de noord\u00adwes\u00adte\u00adlij\u00adke kusten van Ame\u00adri\u00adka. Volwassen zeeotters wegen tussen de 14 en 45 kg en behoren daarmee tot de zwaarste marterachtigen. In tegenstelling tot andere zeezoogdieren hebben zeeotters een uitzonderlijk dikke vacht waarmee ze zich warm houden. Hoewel ze zich over land kunnen verplaatsen, leven zeeotters uitsluitend in zee.\nZeeotters komen voor in kustwateren. Ze jagen voornamelijk op ongewervelde zeedieren zoals zee-egels, weekdieren en kreeftachtigen, maar voeden zich ook met sommige kleine vissoorten. Het foerageergedrag is in verschillende opzichten opmerkelijk. De zeeotter maakt bijvoorbeeld gebruik van stenen om prooien los te maken en om schelpen te openen. Zeeotters vormen een sleutelsoort: ze houden hun ecosysteem in balans door het overheersen van zee-egels tegen te gaan.\nTaxonomie.\nDe wetenschappelijke naam van de soort werd als \"Mustela lutris\" in 1758 gepubliceerd door Carl Linnaeus. De soort werd door John Fleming in 1822 in het geslacht \"Enhydra\" geplaatst. In het Russische Verre Oosten wordt de zeeotter traditioneel ook wel 'Kamtsjatka-bever' genoemd.\nEr worden drie ondersoorten onderscheiden. Ze vertonen verschillen in lichaamslengte, en in opbouw van het skelet en het gebit.\nBeschrijving.\nDe zeeotter kan tot 1,5 meter lang worden en tot 45 kg wegen. In tegenstelling tot de visotter met een ronde staart, heeft de zeeotter een platte staart. Die gebruikt hij om te zwemmen samen met zijn sterke achterpoten die voorzien zijn van grote zwemvliezen. De zeeotter gebruikt de voorpoten niet bij het zwemmen. De zeeotter heeft onder zijn oksel huidplooien waarin hij voedsel kan bewaren.\nDe zeeotter heeft een donkerbruine vacht bestaande uit lange dekharen waaronder zich geschubd onderhaar bevindt. De vacht is erg dicht met wel 140.000 haren per vierkante centimeter. Dit is dubbel zoveel als bij de visotter. Het dichte dekhaar houdt de onderharen droog en bovendien worden luchtbubbels gevangen gehouden in het vervilte haar. Dit zorgt voor extra isolatie tegen het koude zeewater. Door deze luchtbubbels en door de grote longen heeft de soort een groot drijfvermogen.\nLeefwijze.\nHet dier eet veel schelpdieren en zeeslakken zoals oesters en zeeoren. Ook zee-egels en kreeftachtigen worden gegeten. Hij opent ze door een steen op zijn buik te leggen en de schelp daar op stuk te slaan. Om warm te blijven moet de zeeotter veel eten, dagelijks ongeveer 25% van het eigen lichaamsgewicht.\nDoor de grote hoeveelheid voedsel dat de zeeotter eet, houdt hij de populatie zee-egels onder controle. Zo krijgen kelpwouden, voedsel voor zee-egels, de kans om te groeien. Omdat het wier dient als kraamkamer voor vissen, is de aanwezigheid van zeeotters gunstig voor de visstand.\nZeeotters vertoeven steeds langs de kust en gaan nooit de volle zee in. Om energie te besparen drijven ze vaak aan de oppervlakte. Om te vermijden dat ze tijdens het eten of slapen naar zee afdrijven rollen ze zich in kelp.\nVerspreiding.\nDeze soort komt voor aan de noordwestkust van Noord-Amerika en de noordoostkust van Azi\u00eb. De zeeotter was plaatselijk bijna uitgestorven door overbejaging en wordt volgens de beoordeling van de IUCN in 2013 aangemerkt als 'bedreigd'.\nDe drie ondersoorten hebben elk een eigen verspreidingsgebied. Hun aantallen worden als volgt geschat:\nBedreiging.\nOmdat jonge zeeotters door hun erg grote drijfvermogen pas kunnen duiken na twee maanden, vormen roofvogels een bedreiging. Zeeotters vormen geen specifieke prooi van haaien, maar worden af en toe wel aangevallen door de witte haai, die hen kan verwarren met zeehonden.\nDe grootste bedreiging vormt de mens. Zeeotters, waarvan het individuen-aantal ooit werd geschat op 150.000 \u00e0 300.000, werden tussen 1741 en 1911 door de mens gevangen om hun kostbare pels. Hun wereldwijde populatie daalde in een relatief kort tijdsbestek tot 1.000 \u00e0 2.000 individuen. Een daaropvolgend internationaal jachtverbod, inspanningen voor het behoud van zeeotter en herintroductieprogramma's in voorheen bevolkte gebieden hebben ertoe geleid dat de aantallen weer opleven. Het herstel van de zeeotter wordt beschouwd als een belangrijk succes in de natuurbescherming. Omdat de populaties nog niet terug zijn naar gebracht naar hun oorspronkelijke aantal, blijft de zeeotter geclassificeerd als een bedreigde diersoort. "}
{"id": "8551", "revid": "1129886", "url": "https://nl.wikipedia.org/wiki?curid=8551", "title": "Valentijnsdag", "text": "Valentijnsdag is een dag waarop geliefden elkaar extra aandacht geven met bijvoorbeeld cadeautjes, bloemen of kaarten. Valentijnsdag wordt gevierd op 14 februari. Paus Gelasius I riep in 496 14 februari uit tot de dag van de Heilige Valentijn.\nHistorische achtergrond.\nValentijnsdag valt samen met de feestdag van twee christelijke martelaren met de naam Valentinus. De gewoonten die met de dag in verband staan hebben echter niets van doen met het leven van deze heiligen. Er bestaan verschillende heilige martelaren met de naam Sint-Valentijn. E\u00e9n was priester in Rome, een ander was bisschop van Terni. Beiden werden in de 3e eeuw ter dood gebracht. Mogelijk gaat het hier om dezelfde persoon. Over Sint-Valentijn is geen enkel biografisch gegeven bekend.\nIn de 18e eeuw werd geopperd dat het Valentijnsfeest op 14 februari is ingesteld om de oude Lupercalia, een Romeins (en wellicht nog ouder) vruchtbaarheidsfeest, te vervangen. Lupercalia werd op 15 februari gevierd ter ere van Juno, de Romeinse beschermgodin van de vrouw en het huwelijk, en Pan, de god van de natuur. Voor de Romeinen was dit destijds een belangrijk feest. Volgens het verhaal werden de namen van ongehuwde jonge vrouwen in een grote kom gegooid. Ongehuwde mannen mochten dan om de beurt een naam trekken. Tijdens het feest waren de twee jonge mensen die aan elkaar gekoppeld werden elkaars partner. In 496 verbood paus Gelasius dit heidense feest. Er is echter geen verband tussen de afschaffing van de Lupercalia en het ontstaan van de Valentijnsdag.\nLegenden over Valentijn komen voor in de \"Legenda aurea\", maar het Valentijnsfeest van de romantische liefde, zoals dat tegenwoordig gevierd wordt, dankt zijn ontstaan aan Geoffrey Chaucer, die in zijn gedicht \"Parliament of Fowls\" (1380-1382) deze versregels schreef:\nLegenden.\nVolgens de versie van de \"Legenda aurea\" werd Sint-Valentijn om zijn geloof vervolgd en persoonlijk ondervraagd door de Romeinse keizer Claudius II. Claudius was onder de indruk van Valentijn en probeerde hem onder doodsbedreigingen over te halen tot het heidense geloof van de Romeinen. Valentijn weigerde en probeerde zelfs Claudius te bekeren tot het christendom, waarna hij veroordeeld werd tot de dood. Vlak voor zijn executie zou hij een wonder verricht hebben, door de blinde dochter van zijn cipier te helen.\nAangezien de \"Legenda aurea\" geen verband heeft met sentimentele liefde, is er in moderne tijden een portret van Valentijn gefabriceerd, dat hem weergeeft als een priester die weigerde een tot op heden onbekende wet van Claudius II, die het jonge mannen verbood te trouwen, uit te voeren. De keizer zou dit gedaan hebben om zijn leger te verbeteren, in de veronderstelling dat getrouwde mannen slechtere soldaten waren. De priester Valentijn voerde echter in het geheim de trouwplechtigheden uit. Toen Claudius hierachter kwam, liet hij Valentijn arresteren.\nEen andere moderne verfraaiing van de gouden legende wordt verzorgd door History.com, die vele malen herhaald is, echter zonder enige historische basis. In de avond voor hij ge\u00ebxecuteerd zou worden, schreef Valentijn zelf de eerste \"valentijnskaart\", geadresseerd aan de blinde dochter van de cipier Asterius, getekend \"Van jouw Valentijn\". Toen de dochter de brief ontving, kon ze weer zien en het briefje lezen.\nReligieus verbod.\nIn Iran, Maleisi\u00eb, Pakistan en Saoedi-Arabi\u00eb is Valentijnsdag om religieuze redenen verboden, handhaven is echter moeilijk. In delen van India wordt viering ervan ontraden. De Hindu-nationalistische regering-Modi riep in 2023 zelfs op om op 14 februari in plaats van Valentijnsdag \"koeknuffeldag\" te vieren.\nCommercie.\nIn de Verenigde Staten is men, uit commercieel oogpunt, begonnen met de nadruk van anonieme liefde naar liefde. Valentijnsdag is in Belgi\u00eb en Nederland in korte tijd, sinds midden jaren 90, een groot commercieel succes geworden: cadeauwinkels, boekwinkels, lingeriewinkels en bloemenwinkels profiteren hiervan. Ook de Nederlandse posterijen deden hieraan mee, door een valentijnspostzegel uit te geven. In 2007 deed 35 procent van de Nederlanders iets aan Valentijnsdag, in 2011 was dat gedaald tot 29 procent en in 2012 tot 24 procent. In 2015 daalde het verder naar 21 procent.\nEind jaren 2010 lijkt Valentijnsdag, in ieder geval in Nederland, weer aan populariteit te winnen. Zo werd Valentijnsdag in 2019 door 29% van de Nederlanders gevierd en onder millennials zelfs door 40%. Door de coronacrisis en de daaruit voortvloeiende lockdown zagen wenskaartenshops zoals Kaartje2go en Hallmark in 2021 het aantal valentijnskaarten verdriedubbelen ten opzichte van het voorgaande jaar. Een mogelijke verklaring daarvoor is dat de valentijnskaart ook steeds vaker naar familie wordt gestuurd. Uit een peiling blijkt dat bijna een op de drie wenskaarten ter attentie van ouders of schoonouders worden gestuurd. Overigens blijkt de feestdag vooral door vrouwen gevierd te worden: 84% van de valentijnskaart-verstuurders is vrouwelijk."}
{"id": "8552", "revid": "344418", "url": "https://nl.wikipedia.org/wiki?curid=8552", "title": "Postzegel", "text": "Een postzegel is een klein stukje bedrukt papier (meestal gegomd of zelfklevend), met een bepaalde waarde. Door een frankeergeldige postzegel op een poststuk te plakken, wordt aangetoond dat de afzender porto heeft betaald.\nHet ontstaan van de postzegel.\nToen de postzegel nog niet was bedacht, moest meestal de \"ontvanger\" van post voor de zending betalen. Dit gaf problemen als de geadresseerden de brief niet wilden hebben, of als ze verhuisd waren. Dan bleef de postbode met de post zitten, zonder dat de kosten voor bezorging konden worden ge\u00efnd.\nDe Engelsman Rowland Hill bedacht in 1837 het systeem om niet de ontvanger maar de \"afzender\" van een brief de kosten voor het vervoer te laten betalen. Om te bewijzen dat hij had betaald, moest de afzender op het postkantoor een bewijs van betaling kopen. Dit bewijs van betaling is wat we nu kennen als een postzegel. Als die postzegel op een brief was geplakt, was de afzender \"vrij van belasting\". De Schot James Chalmers (1782-1853) was de uitvinder die de zelfplakkende postzegel introduceerde en hiermee het systeem van uniforme posttarieven.\nIn 1835, twee jaar voor het idee van Rowland, stelde Lovrenc Ko\u0161ir aan de minister in Wenen voor, opplakbare postrechtstempels te laten vervaardigen. Deze zouden dan aan de adreskant of de achterkant van een brief kunnen worden aangebracht, in plaats van een lakstempel. Sloveni\u00eb heeft een zegel aan Ko\u0161ir gewijd.\nEerste postzegel ter wereld.\nHet idee van Rowland Hill werd door het Britse parlement voor toepassing aanvaard en door koningin Victoria goedgekeurd. Op 6 mei 1840 werd de allereerste postzegel ter wereld op een brief geplakt. De postzegel toont het portret van koningin Victoria en de woorden \"postage\" en \"one penny\". Postage betekent \"port\" en \"one penny\" was het tarief dat voor een gewone brief moest worden betaald. Vanwege de kleur wordt deze eerste postzegel wel de \"Penny Black\" genoemd. Op deze eerste postzegel wordt geen landsnaam vermeld. Dat vond men toen niet nodig, want men ging ervan uit dat iedereen op de wereld koningin Victoria kende. Omdat het Verenigd Koninkrijk als eerste land postzegels uitgaf, heeft dit land later het recht verkregen om geen landsnaam te vermelden, in tegenstelling tot alle andere landen die postzegels uitgeven en die zijn aangesloten bij de Wereldpostunie. Daar staat tegenover dat altijd het profiel van het staatshoofd in een hoekje van de Britse postzegels staat.\nEerste postzegel van Belgi\u00eb.\nDe eerste Belgische postzegel verscheen in 1849.\nEen inspecteur van de Belgische Posterijen werd in 1840 naar het Verenigd Koninkrijk gestuurd om het Britse systeem te onderzoeken. In 1847 werd een wet aangenomen die het gebruik van postzegels regelde. De eerste Belgische postzegels verschenen in 1849. Ze werden gedrukt in Brussel, van platen die waren gemaakt door graveur Jacob Wiener, en toonden koning Leopold I, naar een portret van de Brusselse schilder Charles Baugniet.\nHet papier was handgeschept en voorzien van een watermerk, en de zegels waren ongetand. De tarieven waren 10 en 20 centimes. Een paar maanden daarna is de tweede reeks zegels uitgekomen. Deze uitgave verschilt van de eerste qua achtergrond (gebladerte). Verder werd er ook een 40 centimes toegevoegd voor post naar Frankrijk, Luxemburg, het Verenigd Koninkrijk en Zwitserland.\nEerste postzegel van Nederland.\nDe eerste Nederlandse postzegel verscheen op 1 januari 1852.\nIn 1848 had het Hoofd der Posterijen een rapport opgesteld over het gebruik van postzegels. De invoering van de postzegel werd nog tijdens behandelen van de Postwet door de Tweede Kamer geregeld. Vanaf 1 januari 1852 konden in Nederland postzegels worden gebruikt. De eerste Nederlandse postzegel toont koning Willem III \"en profile\", met de tariefaanduiding en het woord \"Postzegel\". Het ontwerp was van de Amsterdamse kunstenaar Johann Wilhelm Kaiser. Naar zijn ontwerp werden drie platen vervaardigd - voor elk tarief een. De graveur was Jacob Wiener, die ook de platen voor de eerste Belgische postzegels had gemaakt. De postzegels werden gedrukt bij de Koninklijke Nederlandse Munt (voorheen 's Rijks Munt) te Utrecht, op handgeschept papier. Ze waren ongetand. De tarieven waren: 5, 10, en 15 cent.\nVeranderende functie van de postzegel.\nDe postzegel is oorspronkelijk uitgevonden om het overbrengen van post (berichten) effici\u00ebnter te laten verlopen. De zegel is nu niet meer uitsluitend een kwitantie voor een nog te verlenen dienst. Het beeld van de postzegel wordt steeds belangrijker, zoals o.a. blijkt uit soms felle reacties van politici en burgers. De functie van de postzegel is thans zeer gevarieerd: er wordt gecollecteerd voor goede doelen, en er worden belangrijke gebeurtenissen en personen herdacht, toeristen worden gelokt, opvoedkundige en gezondheidsadviezen worden verstrekt, waarden en normen en vredesboodschappen worden overgebracht en soms fungeert het zegel als politiek propagandistisch affiche.\nToeslagzegels.\nEen toeslagzegel is een postzegel die wordt verkocht met boven op de frankeerwaarde een toeslag voor een goed doel. In Nederland zijn de jaarlijks verschijnende kinderpostzegels, die door de schoolgaande jeugd van elf tot twaalf jaar worden verkocht aan de deuren, het meest bekend. Vroeger verschenen er in Nederland ook \"tuberculose\" postzegels met een toeslag. Deze zegels waren bedoeld om daarmee de hoge revalidatiekosten van een tuberculoseslachtoffer te bekostigen. Ook tijdens de Watersnood van 1953 verschenen er zegels met een toeslag.\nVerzamelen van postzegels en poststukken.\nHet verzamelen van postzegels en poststukken is een veel voorkomende hobby en staat bekend als filatelie. Naast de traditionele filatelie (verzamelen van alle uitgiften van een land en posthistorische stukken) bestaat er thematische filatelie: het met behulp van zegels en andere postale stukken vertellen van een compleet verhaal. Deze laatste vorm vindt steeds meer erkenning. Bij postzegeltentoonstellingen zijn thematische inzendingen veelal veruit in de meerderheid. De grootste algemene vereniging voor thematische filatelie is de NVTF, die onder meer vijfmaal per jaar het tijdschrift \"THEMA\" uitbrengt.\nPostbedrijven spelen graag met hun uitgiftebeleid in op de populariteit van de thematische filatelie. Sommige landen geven veel \u201cmooie plaatjes\u201d uit, andere landen verzinnen creatieve methoden om op te vallen, zoals zelf te ontwerpen zegels, geborduurde zegels, geurzegels, zegels waarin hout is verwerkt of bloemzaad, mineralen, kristalstenen van Swarovski of zelfs meteorietenstof. Ook reclame-uitingen via zegels komen voor. Door dit alles worden de postzegels bij filatelisten aantrekkelijk, met het gevolg dat er veel meer postzegels worden verkocht dan er nodig zijn om brieven te frankeren. Sommige kleine landen ontlenen zelfs een groot deel van hun inkomen aan de verkoop van postzegels.\nHet huidige beleid van het Nederlandse postbedrijf is er weliswaar nog steeds op gericht een ook in technisch opzicht hoogstaand kunstwerk af te leveren, maar er is ook duidelijk sprake van commercialisering. Volgens sommigen bedreigt de wereldwijd oprukkende commercialisering de filatelie, doordat de aanschafkosten alsmaar stijgen, terwijl de waarde daalt door het te grote aanbod.\nPostzegelautomaten.\nAl geruime tijd worden met wisselend succes voor de verkoop van postzegels ook muntautomaten gebruikt. Sinds het verschijnen van de frankeermachine en het systeem van port betaald, is het gebruik van postzegels door bedrijven sterk verminderd. In sommige landen is het voor klanten mogelijk zelf hun postzegels te ontwerpen - dit is onder andere het geval in Nederland, Belgi\u00eb en Finland. De postzegels zijn niet meer voorzien van een gomlaag, maar zijn een soort stickers geworden.\nHet is bijvoorbeeld in Nederland mogelijk om postzegels via het internet aan te kopen en op de enveloppe, op de plek van de oorspronkelijke postzegel een geprinte code aan te brengen.\nGeldigheid.\nDe Nederlandse postzegels met de waarde aangegeven in guldens (of fracties daarvan) werden per 31 oktober 2013 ongeldig verklaard. Tot dan toe mochten deze zegels gebruikt worden in plaats van of naast zegels met de waarde in euro's (of een fractie daarvan). Er werd geschat dat er tot dan nog postzegels uit het guldentijdperk met een gezamenlijke waarde van 50 miljoen euro in omloop waren."}
{"id": "8554", "revid": "228541", "url": "https://nl.wikipedia.org/wiki?curid=8554", "title": "Robert Peel", "text": "Robert Peel (Bury, 5 februari 1788 \u2013 2 juli 1850) was de premier van het Verenigd Koninkrijk van december 1834 tot april 1835, en daarna opnieuw van juni 1841 tot 29 juni 1846.\nLevensloop.\nBegin van zijn politieke loopbaan.\nZijn vader was Robert Peel senior, een industrieel en lid van het House of Commons. Peel studeerde aan Christ Church van de Universiteit van Oxford en ging daarna rechten studeren aan Lincoln's Inn.\nIn 1809 werd hij voor het Ierse gewest Cashel City in Tipperary verkozen in het House of Commons, waar hij zetelde tot aan zijn dood. Met maar 24 stemgerechtigden in het gebied werd hij zonder tegenstand gekozen. Zijn sponsor voor de verkiezingen was (naast zijn vader) Arthur Wellesley, die later hertog van Wellington werd. Peels politieke carri\u00e8re liep tot in 1846 sterk samen met die van Wellesley.\nIn het parlement hield hij opvallende toespraken en men voorzag een grote politieke carri\u00e8re voor hem. In 1812 werd hij door premier Liverpool benoemd tot hoofdsecretaris van Ierland, een functie die hij behield tot in 1818. In deze functie cre\u00eberde hij een gespecialiseerde politie-eenheid, de zogenaamde \"peelers\".\nMinister van Binnenlandse Zaken.\nIn 1822 werd Peel benoemd tot minister van Binnenlandse Zaken en bleef dit tot in 1827, toen George Canning Liverpool opvolgde als premier. Van 1828 tot 1830 oefende hij deze functie opnieuw uit in de regering onder leiding van Wellington, een levenslange medestander van Peel. Onder Wellington werd hij de tweede man in de Torypartij.\nHij voerde een aantal belangrijke veranderingen door in het Britse rechtssysteem. Het streven naar meer rechten voor de katholieken in Engeland kreeg in deze tijd onder de bevolking steeds grotere aanhang, resulterend in de zogenaamde Catholic Relief Act (1829). Deze wet veroorzaakte in 1830 de val van de regering-Wellington.\nHet was in deze tijd dat hij de organisatie van de stedelijke politie van Londen, Metropolitan Police (met als thuisbasis Scotland Yard), onder handen nam. Hierdoor is hij nog steeds bekend, de onoffici\u00eble term voor een politieagent in Groot-Brittanni\u00eb (vooral in Londen) is een \"bobby\", het koosnaampje voor Robert. De oudere term hiervoor, \"peelers\", is ook van zijn naam afgeleid. En hoewel zijn reorganisatie niet populair was, bleek hij erg succesvol in het terugbrengen van delicten in Londen, en in 1835 kregen alle steden in het Verenigd Koninkrijk richtlijnen voor het opzetten van hun eigen politiekorps.\nPremierschap.\nIn 1830 kwamen de liberale Whigs aan de macht, en de jaren erop brachten veel veranderingen. Toen de regering onder leiding van Charles Grey en Lord Melbourne in 1834 viel, nodigde koning Willem IV, de Tories weer uit om een kabinet samen te stellen. Peel werd de premier van deze regering en was tegelijkertijd minister van Financi\u00ebn.\nDit nieuwe kabinet was een minderheidsregering, en had de steun nodig van de Whigs voor hun bestaansrecht. Als zijn intentieverklaring gaf Peel in 1835 het \"Tamworth manifesto\" uit, en dit wordt gezien als het document waarop de Tories de Conservatieve Partij werden. In het document wordt aangegeven dat de conservatieven \"enige\" hervorming zouden ondersteunen, maar de Whigs vormden een alliantie die het kabinet op verschillende manieren tegenwerkte. Uiteindelijk trad het kabinet-Peel in april 1835 af uit pure frustratie, en de Whigs kwamen opnieuw aan de macht met Lord Melbourne aan het stuur.\nPeel kreeg in mei 1839 opnieuw de kans om een kabinet samen te stellen, dit keer van de nieuwe monarch, koningin Victoria. Maar ook dit zou een minderheidsregering worden, en Victoria had veel contact met de Whigs, en had hen op hoge plaatsen in haar huishouden benoemd. Zij weigerde, ook na aandringen van de hertog van Wellington, sommigen van hen te vervangen door hun conservatieve collega's zoals Peel had gevraagd. Dit mondde uit in de zogenaamde \"Bedchamber Crisis\". Hierdoor besloot Peel om geen premier te worden en Lord Melbourne bleef aan als premier.\nPeel kreeg uiteindelijk de kans om een meerderheidskabinet samen te stellen na de verkiezingen van juli 1841. Zijn belofte voor \"enige\" hervormingen hield hij, en bracht zijn tweede belangrijke document uit, de \"Factory Acts\". Hierin zette hij een limiet op het aantal uren dat kinderen en vrouwen in een fabriek konden werken, en bepaalde een soort basis veiligheidsstandaard voor machines. Dit was een voortzetting van zijn vaders werk als parlementslid. Peel sr. was bekend door zijn hervormingen van de werkomgeving gedurende de eerste helft van de 19e eeuw.\nTijdens de Grote Hongersnood in Ierland had Peel in eerste instantie niet door hoe groot het probleem was. Maar toen de omvang duidelijk werd, trok hij de \"Graanwetten\" (Corn Laws) in en ging t\u00e9gen de landeigenaren in. Deze wet ondersteunde landbouwinkomsten door graanimport te limiteren. Door deze wet in te trekken, ging hij radicaal in tegen het Tory-protectionisme. Hij hoopte meer eten vrij te maken voor de Ierse bevolking. Hoewel hij wist dat dit het einde kon betekenen van zijn kabinet besloot hij uit humanitaire redenen dit te doen. Zijn eigen partij ondersteunde deze beslissing niet, maar de motie werd goedgekeurd met de steun van de Whig partij. De daaropvolgende motie werd direct afgewezen en Peel trad in 1846 af als premier. De intrekking van de wet heeft weinig gedaan voor het Ierse volk.\nNa zijn premierschappen.\nPeel behield een harde kern supporters die bekendstonden als \"Peelites\" en die zich van de Conservatieve Partij afsplitsten. Daarna werd hij benaderd om minister in een coalitie van Whigs en radicalen te worden. Hij stond echter op zijn conservatieve principes en weigerde. Toch bleef hij invloedrijk op verschillende belangrijke punten, waaronder de vooruitgang van de Britse vrije handel met de intrekking van de \"Navigation Acts\".\nPeel werd van zijn paard gegooid terwijl hij Constitution Hill in Londen opreed op 29 juni 1850, het paard viel bovenop hem. Peel stierf drie dagen later op 62-jarige leeftijd aan zijn verwondingen. Zijn Peelite opvolgers, onder leiding van de George Hamilton-Gordon en William Gladstone, richtten daarna samen met de Whigs de Britse Liberale Partij op."}
{"id": "8557", "revid": "231402", "url": "https://nl.wikipedia.org/wiki?curid=8557", "title": "Db", "text": ""}
{"id": "8558", "revid": "3", "url": "https://nl.wikipedia.org/wiki?curid=8558", "title": "Dy", "text": ""}
{"id": "8559", "revid": "641451", "url": "https://nl.wikipedia.org/wiki?curid=8559", "title": "Er", "text": ""}
{"id": "8560", "revid": "437475", "url": "https://nl.wikipedia.org/wiki?curid=8560", "title": "Es", "text": ""}
{"id": "8561", "revid": "39330", "url": "https://nl.wikipedia.org/wiki?curid=8561", "title": "Eu", "text": ""}
{"id": "8562", "revid": "573372", "url": "https://nl.wikipedia.org/wiki?curid=8562", "title": "F", "text": "F is de zesde letter uit het moderne Latijnse alfabet. De letter kan verwijzen naar:"}
{"id": "8563", "revid": "10635", "url": "https://nl.wikipedia.org/wiki?curid=8563", "title": "Fe", "text": ""}
{"id": "8564", "revid": "1343908", "url": "https://nl.wikipedia.org/wiki?curid=8564", "title": "FM", "text": ""}
{"id": "8565", "revid": "231402", "url": "https://nl.wikipedia.org/wiki?curid=8565", "title": "Fr", "text": ""}
{"id": "8566", "revid": "14485", "url": "https://nl.wikipedia.org/wiki?curid=8566", "title": "Ga", "text": ""}
{"id": "8567", "revid": "231402", "url": "https://nl.wikipedia.org/wiki?curid=8567", "title": "Gd", "text": ""}
{"id": "8568", "revid": "313419", "url": "https://nl.wikipedia.org/wiki?curid=8568", "title": "Ge", "text": ""}
{"id": "8569", "revid": "62037", "url": "https://nl.wikipedia.org/wiki?curid=8569", "title": "H", "text": "H is de achtste letter uit het moderne Latijnse alfabet. De letter kan verwijzen naar:"}
{"id": "8570", "revid": "231402", "url": "https://nl.wikipedia.org/wiki?curid=8570", "title": "Hf", "text": ""}
{"id": "8571", "revid": "641451", "url": "https://nl.wikipedia.org/wiki?curid=8571", "title": "Hg", "text": ""}
{"id": "8572", "revid": "264532", "url": "https://nl.wikipedia.org/wiki?curid=8572", "title": "Ho", "text": "HO kan verwijzen naar:"}
{"id": "8573", "revid": "3", "url": "https://nl.wikipedia.org/wiki?curid=8573", "title": "Hs", "text": ""}
{"id": "8574", "revid": "1078671", "url": "https://nl.wikipedia.org/wiki?curid=8574", "title": "I", "text": "I is de negende letter uit het moderne Latijnse alfabet. De letter kan verwijzen naar:"}
{"id": "8575", "revid": "264532", "url": "https://nl.wikipedia.org/wiki?curid=8575", "title": "In", "text": ""}
{"id": "8576", "revid": "286724", "url": "https://nl.wikipedia.org/wiki?curid=8576", "title": "Ir", "text": "De afkorting Ir, IR of ir kan staan voor:"}
{"id": "8577", "revid": "62037", "url": "https://nl.wikipedia.org/wiki?curid=8577", "title": "K", "text": "K is de elfde letter uit het moderne Latijnse alfabet. De letter kan verwijzen naar:"}
{"id": "8579", "revid": "231402", "url": "https://nl.wikipedia.org/wiki?curid=8579", "title": "La", "text": ""}
{"id": "8580", "revid": "10791", "url": "https://nl.wikipedia.org/wiki?curid=8580", "title": "Li", "text": ""}
{"id": "8581", "revid": "1747", "url": "https://nl.wikipedia.org/wiki?curid=8581", "title": "Lr", "text": "LR kan verwijzen naar:"}
{"id": "8582", "revid": "918400", "url": "https://nl.wikipedia.org/wiki?curid=8582", "title": "Lu", "text": ""}
{"id": "8583", "revid": "231402", "url": "https://nl.wikipedia.org/wiki?curid=8583", "title": "Md", "text": ""}
{"id": "8584", "revid": "231402", "url": "https://nl.wikipedia.org/wiki?curid=8584", "title": "Mg", "text": ""}
{"id": "8585", "revid": "139751", "url": "https://nl.wikipedia.org/wiki?curid=8585", "title": "Mn", "text": ""}
{"id": "8586", "revid": "393", "url": "https://nl.wikipedia.org/wiki?curid=8586", "title": "Mo", "text": "Plaatsen:"}
{"id": "8587", "revid": "231402", "url": "https://nl.wikipedia.org/wiki?curid=8587", "title": "Mt", "text": ""}
{"id": "8588", "revid": "6224", "url": "https://nl.wikipedia.org/wiki?curid=8588", "title": "N", "text": "N is de veertiende letter uit het moderne Latijnse alfabet. De letter kan verwijzen naar:"}
{"id": "8589", "revid": "231402", "url": "https://nl.wikipedia.org/wiki?curid=8589", "title": "Na", "text": ""}
{"id": "8590", "revid": "231402", "url": "https://nl.wikipedia.org/wiki?curid=8590", "title": "Nb", "text": ""}
{"id": "8591", "revid": "18768", "url": "https://nl.wikipedia.org/wiki?curid=8591", "title": "Nd", "text": ""}
{"id": "8593", "revid": "226", "url": "https://nl.wikipedia.org/wiki?curid=8593", "title": "Ni", "text": ""}
{"id": "8594", "revid": "573771", "url": "https://nl.wikipedia.org/wiki?curid=8594", "title": "No", "text": "No, NO, no of \nAfkortingen en codes.\nNo kan verwijzen naar:\nNO kan verwijzen naar\nno kan verwijzen naar"}
{"id": "8595", "revid": "231402", "url": "https://nl.wikipedia.org/wiki?curid=8595", "title": "Np", "text": ""}
{"id": "8596", "revid": "231402", "url": "https://nl.wikipedia.org/wiki?curid=8596", "title": "Os", "text": ""}
{"id": "8597", "revid": "15168", "url": "https://nl.wikipedia.org/wiki?curid=8597", "title": "O", "text": "O kan verwijzen naar:"}
{"id": "8598", "revid": "663656", "url": "https://nl.wikipedia.org/wiki?curid=8598", "title": "P", "text": "P is de zestiende letter uit het moderne Latijnse alfabet. De letter kan verwijzen naar:"}
{"id": "8599", "revid": "231402", "url": "https://nl.wikipedia.org/wiki?curid=8599", "title": "Pa", "text": ""}
{"id": "8600", "revid": "419131", "url": "https://nl.wikipedia.org/wiki?curid=8600", "title": "Pb", "text": ""}
{"id": "8601", "revid": "231402", "url": "https://nl.wikipedia.org/wiki?curid=8601", "title": "Pd", "text": ""}
{"id": "8602", "revid": "231402", "url": "https://nl.wikipedia.org/wiki?curid=8602", "title": "Pm", "text": ""}
{"id": "8603", "revid": "184306", "url": "https://nl.wikipedia.org/wiki?curid=8603", "title": "Po", "text": ""}
{"id": "8604", "revid": "231402", "url": "https://nl.wikipedia.org/wiki?curid=8604", "title": "Pr", "text": ""}
{"id": "8605", "revid": "135307", "url": "https://nl.wikipedia.org/wiki?curid=8605", "title": "Pt", "text": ""}
{"id": "8606", "revid": "231402", "url": "https://nl.wikipedia.org/wiki?curid=8606", "title": "Pu", "text": ""}
{"id": "8607", "revid": "231402", "url": "https://nl.wikipedia.org/wiki?curid=8607", "title": "Rb", "text": ""}
{"id": "8608", "revid": "80021", "url": "https://nl.wikipedia.org/wiki?curid=8608", "title": "Re", "text": "RE kan verwijzen naar:"}
{"id": "8609", "revid": "226", "url": "https://nl.wikipedia.org/wiki?curid=8609", "title": "Rf", "text": ""}
{"id": "8610", "revid": "210472", "url": "https://nl.wikipedia.org/wiki?curid=8610", "title": "Rh", "text": ""}
{"id": "8611", "revid": "143793", "url": "https://nl.wikipedia.org/wiki?curid=8611", "title": "Rn", "text": ""}
{"id": "8612", "revid": "98669", "url": "https://nl.wikipedia.org/wiki?curid=8612", "title": "Ru", "text": "Onderwijsinstellingen.\nRU kan verwijzen naar de volgende universiteiten:"}
{"id": "8613", "revid": "6224", "url": "https://nl.wikipedia.org/wiki?curid=8613", "title": "S", "text": "S is de negentiende letter uit het moderne Latijnse alfabet. De letter S kan verwijzen naar:"}
{"id": "8614", "revid": "61324250", "url": "https://nl.wikipedia.org/wiki?curid=8614", "title": "Sb", "text": ""}
{"id": "8615", "revid": "231402", "url": "https://nl.wikipedia.org/wiki?curid=8615", "title": "Sc", "text": ""}
{"id": "8616", "revid": "264532", "url": "https://nl.wikipedia.org/wiki?curid=8616", "title": "Se", "text": ""}
{"id": "8617", "revid": "226", "url": "https://nl.wikipedia.org/wiki?curid=8617", "title": "Sg", "text": ""}
{"id": "8618", "revid": "6224", "url": "https://nl.wikipedia.org/wiki?curid=8618", "title": "Si", "text": "Si, si of SI kan staan voor:"}
{"id": "8619", "revid": "19799", "url": "https://nl.wikipedia.org/wiki?curid=8619", "title": "Sm", "text": ""}
{"id": "8620", "revid": "62037", "url": "https://nl.wikipedia.org/wiki?curid=8620", "title": "Sn", "text": ""}
{"id": "8621", "revid": "14738", "url": "https://nl.wikipedia.org/wiki?curid=8621", "title": "SR", "text": "Locaties en streken.\nRegiocodes volgens ISO 3166-2.\nBij plaatselijk gebruik, bijvoorbeeld op kentekens, worden vaak alleen de letters SR gebruikt:\nRegionale voertuigkentekens.\nVoor zover niet genoemd bij de Regiocodes: "}
{"id": "8622", "revid": "1356053", "url": "https://nl.wikipedia.org/wiki?curid=8622", "title": "Alta\u00efsche talen", "text": "De Alta\u00efsche of Transeuraziatische talen zijn verschillende Noord-Aziatische taalfamilies waarvan de onderlinge verwantschap onder taalkundigen een onderwerp van debat is. In hun structuur vertonen de talen grote overeenkomsten, maar een gemeenschappelijke woordenschat blijkt zeer moeilijk te reconstrueren. \nEen alternatieve verklaring voor de overeenkomsten is de \"sprachbund\", een geografisch gebied waarin meerdere talen met gemeenschappelijke structurele kenmerken voorkomen, niet door gemeenschappelijke herkomst, maar als gevolg van taalcontact. Het samenbrengen van lingu\u00efstische, archeologische en paleogenetische kennis heeft in 2021 geleid tot een studie die toch een herkomstgebied toewijst aan de Alta\u00efsche talen en dat situeert ten westen van de Chinese rivier de Liao. De sprekers ervan zijn niet geassocieerd met herdersculturen, maar met landbouwers uit het vroege neolithicum die vanaf 9000 BP pluimgierst (\"Panicum miliaceum\") begonnen te telen en zich daarna verspreidden. Deze gemeenschappelijke oorsprong werd daarna gemaskeerd door culturele uitwisseling vanaf de Bronstijd. Onafhankelijk hiervan verbouwden de eerste sprekers van Sino-Tibetaanse talen trosgierst (\"Setaria italica\") rond de Gele Rivier.\nIn haar grootste omvang kent de Alta\u00efsche taalfamilie ongeveer 560 miljoen sprekers. De grootste taal binnen de macro-Alta\u00efsche familie is het Japans, met zo'n 130 miljoen sprekers, gevolgd door het Turks, met 80 miljoen.\nTot de Alta\u00efsche talen worden in het geval van de micro-Alta\u00efsche theorie drie taalgroepen gerekend. In het geval van de Macro-Alta\u00efsche theorie worden vijf taalgroepen onderscheiden:\nMicro-Alta\u00efsch\nMacro-Alta\u00efsch\nDe meeste voorstanders van de Alta\u00efsche taalfamilie rekenen alle vijf groepen hiertoe, maar enkelen plaatsen het Koreaans en/of het Japans daarbuiten.\nAlle hierboven genoemde taalfamilies vertonen klinkerharmonie en agglutinatie.\nEr is ook verwantschap gesuggereerd tussen de Alta\u00efsche talen en andere taalfamilies. Een oude theorie is die van de Oeral-Alta\u00efsche taalverwantschap, dat wil zeggen met de Oeraalse talen (zie Fins-Oegrische talen), maar deze is nog minder gemeengoed dan die van de Alta\u00efsche familie zelf. Zowel Oeraals als Alta\u00efsch spelen een rol bij de reconstructie van de Euraziatische talen en het hypothetische Nostratisch."}
{"id": "8623", "revid": "81359", "url": "https://nl.wikipedia.org/wiki?curid=8623", "title": "Januari 2003", "text": "Dit artikel geeft een chronologisch overzicht van alle belangrijke gebeurtenissen per dag in de maand januari van het jaar 2003."}
{"id": "8624", "revid": "701607", "url": "https://nl.wikipedia.org/wiki?curid=8624", "title": "Lijst van vogels", "text": "Dit is een alfabetische lijst van vogelsoorten op Nederlandse naam, die in deze encyclopedie zijn beschreven.\nVoor een taxonomische benadering, inclusief vogelgroepen, zie: Aves (taxonomie) of (voor een alternatieve indeling): DNA-onderzoek naar de taxonomie van de vogels.\nZie voor een algemene introductie: vogels.\nZie ook:"}
{"id": "8627", "revid": "1351336", "url": "https://nl.wikipedia.org/wiki?curid=8627", "title": "Lijst van biersoorten", "text": "Bier kan men op verschillende manieren categoriseren:\nGisting.\nLaaggegiste bieren.\nM\u00fcnchener: Internationale naam voor een donkerbruin, moutig smakend bier. Er bestaat ook een M\u00fcnchener \"Helles\". De stijl werd in de tweede helft van de 19e eeuw in genoemde stad ontwikkeld. M\u00fcnchener bevat 4 tot 4,75 procent alcohol.\nDortmunder: Minder gehopt dan pils, maar droger dan M\u00fcnchener. In Duitsland is dit \u2018blond bier\u2019 ook bekend als \"Export\". Alcoholgehalte 5 tot 6 procent.\nPils: De beroemdste bierstijl van de wereld. Het oerpilsener komt uit Pilsen in Tsjechi\u00eb en werd daar in 1842 ontwikkeld. Het is lichtgoudkleurig en heeft een kenmerkende, goedgehopte smaak. Alcoholgehalte 4,5 tot 5,2 procent.\nLager: Oorspronkelijk Beiers biertype, zachter gehopt dan pils. Dankt zijn naam aan de lange gekoelde narijping of lagering. Elk laaggegist bier wordt in Engelstalige landen echter \"lager\" genoemd. Dit bier is vaak een vrije interpretatie van \"pils\". Alcoholgehalte 3,5 tot 5 procent.\nWeens, M\u00e4rzen of Spezial: Amberkleurig, relatief zwaar bier. Alcoholgehalte 5,5 procent.\nBock, of bokbier: Zwaar bier, oorspronkelijk afkomstig uit Einbeck, Nedersaksen, verbasterd tot Bock. Meestal rood of bruin van kleur; in Duitsland ook wel lichter. Bock is een seizoenbier voor de maand mei en voor de herfst en is herkenbaar aan de bok op het etiket. Het alcoholgehalte is minstens 6 procent.\nDoppelbock: Extra zwaar bier, voor het eerst gebrouwen in Beieren. De merknamen eindigen gewoonlijk op -ator. Het alcoholgehalte varieert van 7,5 tot 13 procent.\nHooggegiste bieren.\nSaisons: Verzamelnaam voor op natuurlijke wijze gerijpte bieren uit Henegouwen (Walloni\u00eb en het Franse grensgebied) met een alcoholpercentage van ongeveer 5 procent, vrij droog en destijds in de winter gebrouwen om als zomerse dorstlesser te dienen.\nTrappist: bier, uitsluitend gebrouwen door paters cisterci\u00ebnzers, met een desondanks uiteenlopende stijl, gemaakt in zes abdijen in Belgi\u00eb, twee in Nederland, \u00e9\u00e9n in Oostenrijk, \u00e9\u00e9n in de VS en \u00e9\u00e9n in Itali\u00eb.\nKloosterbier of Abdijbier: Onduidelijke verzamelnaam voor bieren, al dan niet met aanwijsbare kloosterlijke afstamming. Een eerste tak betreft de duplicaten van de originele trappist die in licentie door brouwerijen buiten de kloostermuren gebrouwen worden, om in het commerci\u00eble circuit verkocht te worden \u2013 voorbeeld: Sint-Bernardus, licentie voor Westvleteren. De andere tak zijn trappistgelijkende bieren, met meestal verwijzingen naar bestaande of verdwenen kloosters, en gebrouwen met recepten, die niet altijd van tussen kloostermuren afkomstig zijn \u2013 voorbeelden: Ename, Grimbergen, Tongerlo, Maredsous, Leffe, Floreffe, Aulne, Villers, Corsendonck. Sinds kort is in samenspraak met de betrokken abdijen een offici\u00eble erkenning mogelijk.\nAlt: Koperkleurig bier, donkerder dan K\u00f6lsch, uit de streek Niederrhein, inclusief Venlo. Alcoholgehalte minimaal 4 procent.\nK\u00f6lsch: Unieke stijl uit Keulen en omgeving met een lichtgouden kleur en een alcoholgehalte 4,8 procent.\nWie\u00df: Ouderwetse stijl uit Keulen, voorloper van K\u00f6lsch. Het doet erg denken aan witbier, wie\u00df betekent ook \u201cwei\u00df\u201d (wit) maar het is in feite ongefilterde K\u00f6lsch, gebrouwen alleen van gerstemout, hop en water. Alcoholgehalte 4\u20135 procent.\nAle: Algemene aanduiding voor bier in Engelse stijl, dat gewoonlijk koperkleurig is.\nStout: zeer donker bier met gebrande mout of gerst. \nStoombier: Bier dat wordt gebrouwen in een stijl die het midden houdt tussen hoge en lage gisting. Deze methode geeft bier met een levendige 'kop' en een alcoholgehalte van 5.\nSp\u00e9ciale belge: Veredeling van het \u2013 vooral Brabantse \u2013 dorpsbier, na een wedstrijd in 1904, ter bestrijding van de oprukkende pilsners. Amberkleurig bovengistingsbier met fruitige toets en mild gehopt. Nog slechts een paar merken voeren de titel speciale: De Ryck en Palm en eveneens de in 2007 gelanceerde Speciale 1900 (Haacht) en Gilladeken (De Glazen Toren). Maar ook De Koninck is een Speciale Belge. 5% alcohol.\nBruin bier: Meestal zoet bier met een alcoholgehalte van 3,5 tot 6 procent. In veel landen bestaan laaggegiste tegenhangers.\nGemengde gisting\nVlaams oud bruin: Vooral in Oost-Vlaanderen. Het zijn mengbieren (oudere, fijn verzuurde brouwsels gemengd met jonge, nog niet uitgegiste en dus zoete), meestal op roestvrije vaten gerijpt. De Oost-Vlaamse bieren zoals Oudernaarde Bruin zijn fluwelige bieren. Ze zijn bovengegist met gewilde (melk)zuurinfectie.\nVlaams rood bruin: Vooral in West-Vlaanderen. Het zijn verwante van Vlaams oud bruine bieren, maar deze mengbieren (hoge gisting en melkzuur) worden in \"foeders\" gerijpt. Het bekendste merk is de Rodenbach uit Roeselare. \nSpontane gisting\nLambiek: Een streekbier uit het Pajottenland en de Zennevallei. Gebruik makende van de buitenlucht en de verschillende gistsoorten die daar in verstopt zitten zullen Lambieken spontaan gaan gisten met als gevolg een eerder zuurder bier. Met dit soort bier worden de Geuze en Krieken gebrouwen. Bekende voorbeelden zijn Belle-Vue en Boon.\nIngredi\u00ebnten.\nTarwebieren.\nWeizenbier: Een tarwebier met 5 procent alcohol. Er zijn veel spannende variaties op deze oorspronkelijk uit Beieren afkomstige brouwstijl. Soms wordt het bier geserveerd met een schijfje citroen. Sommige bierdrinkers vinden dat eigenlijk een belediging voor de brouwer, omdat zij van mening zijn dat als de brouwer de citroensmaak had gewild hij het bier wel zo gemaakt zou hebben.\nBieren met melkzuurgisting Weisse:\nBerliner Weisse: Klassiek, fris bier met een alcoholpercentage van 2,5 tot 3. Het smaakt ook lekker met wat frambozensiroop. Ook enkele Belgische bieren worden gemaakt met naast een vergisting met bovengist nog een vergisting met melkzuurbacteri\u00ebn (o.a. Rodenbach).\nLambiek: Lambiek is een bier met spontane gisting van gemoute gerst, ongemoute tarwe en overjaarse hop uit het bij Brussel gelegen Zennedal en het Pajottenland (ten Zuidwesten van Brussel).\nBelgisch witbier: Een traditioneel bovengistingsbier, vroeger Leuvens of Hoegaards genoemd, dat bijna vergeten was maar rond 1960 een nieuw leven begon. Hoegaarden is heel bekend, maar ook Dentergems en Blanche de Namur. In Austin (Texas) werd ook enkele jaren witbier (Belgian style) gebrouwen. Het bier wordt gebrouwen met gemoute gerst en ongemoute tarwe. Het wordt niet gefilterd, bevat ongeveer 5 procent alcohol en koriander en sinaasappelschil.\nAmateurbrouwers.\nAmateurbrouwers delen de bieren vaak in naar klasse:\nKlasse A: Licht van kleur (tot 30 EBC) met een begin-SG tot 1059 (max \u00b1 6% Alcohol).\nKlasse B: Donker van kleur (vanaf 30 EBC) met een begin-SG tot 1059 (max \u00b1 6% Alcohol)\nKlasse C: Licht van kleur (tot 30 EBC) met een begin-SG vanaf 1060 (&gt; 6% Alcohol)\nKlasse D: Donker van kleur (vanaf 30 EBC) met een begin-SG vanaf 1060 (&gt; 6% Alcohol)"}
{"id": "8629", "revid": "215265", "url": "https://nl.wikipedia.org/wiki?curid=8629", "title": "Lijst van biermerken", "text": "Hieronder staan tabellen met een aantal biermerken uit diverse landen buiten Nederland en Belgi\u00eb. "}
{"id": "8630", "revid": "994994", "url": "https://nl.wikipedia.org/wiki?curid=8630", "title": "Brouwerij", "text": "Een brouwerij of voluit bierbrouwerij is een bedrijf dat bier (en in Japan ook sake) produceert. Brouwerijen waren vroeger meestal gevestigd in de buurt van een bron met geschikt water waarmee het bier gebrouwen werd. Tegenwoordig wordt veelal behandeld leidingwater gebruikt. Daarnaast zijn goede transportmogelijkheden nodig om de droge ingredi\u00ebnten naar de brouwerij te brengen en om het geproduceerde bier naar de afnemers te vervoeren.\nAls oudste nog operationele brouwerij ter wereld geldt de Bayerische Staatsbrauerei Weihenstephan in Freising, die sinds 1040 bestaat. De oudste kloosterbrouwerij, de Klosterbrauerei Weltenburg (sinds 1050) is gevestigd in de Abdij van Weltenburg. Beide bevinden zich in het Duitse Beieren.\nSommige bierproducenten zijn in de ware zin van het woord geen brouwerijen maar zogeheten \"bierfirma's\" of \"brouwerijhuurders\". De Belgische vereniging van bierliefhebbers Zythos vzw maakt het onderscheid als volgt:\nBelgi\u00eb.\nIn Belgi\u00eb was bierbrouwen aanvankelijk een ambachtelijke activiteit, die als nevenactiviteit van een landbouwbedrijf werd uitgevoerd. Bijna elk dorp had zijn eigen brouwerij. Tijdens de industrialisatie konden sommige hiervan zich handhaven en door uitbreiding tot grote brouwerijen uitgroeien. De meeste verdwenen echter of werden opgekocht door industri\u00eble brouwerijen. Enkele bleven actief, maar eerder als folklore of hobby, zoals de brouwerij van Kerkom. Ook het bierbrouwen door abdijen kent er een lange traditie.\nIn Belgi\u00eb moesten na de Eerste Wereldoorlog veel brouwerijen de deuren sluiten, omdat al het koper van de brouwinstallaties was gevorderd.\nIn 1907 waren er nog 3387 brouwerijen in Belgi\u00eb. In 2001 was dit aantal geslonken tot iets meer dan 100, waarvan zo'n 20 in Walloni\u00eb. Begin 2014 waren er 157 Belgische brouwerijen en circa 50 bierfirma's. Bij de beroepsvereniging Belgische Brouwers waren in 2020 een honderdtal brouwers aangesloten. \nNederland.\nVermoedelijk is het brouwen van bier via de Romeinen in de Nederlanden terechtgekomen. In de vroege middeleeuwen werd vooral in de kloosters gebrouwen en, met de opkomst der steden in de 13e en 14e eeuw, ontstonden er honderden lokale brouwerijen. Er bestonden commerci\u00eble brouwerijen, die voor de markt produceerden, en huisbrouwerijen, die voor eigen herberg brouwden. Het betrof vaak lichte biersoorten die ook werden gedronken omdat het drinken van water onveilig was in verband met de verspreiding van besmettelijke ziekten. Er ontstonden in de meeste steden brouwersgilden. Concurrentie werd, vooral vanaf de 17e eeuw, ondervonden van gedistilleerde drank zoals brandewijn en jenever. Vanaf midden 17e eeuw kwamen ook koffie en thee in opkomst. Vooral in de periode 1814-1870 werd door de arbeidende klasse weinig bier, maar des te meer jenever, gedronken. Van belang was hierbij dat op bier w\u00e9l, en op gedistilleerd geen accijns werd geheven. Waren er in 1819 nog 680 brouwerijen in (noord-)Nederland, in 1858 waren dat er nog 465. De in de loop van de 19e eeuw opkomende drankbestrijdingsorganisaties legden zich dan ook vooral toe op het misbruik van jenever en brandewijn.\nTot de oudere brouwerijen die eeuwenlang zijn blijven voortbestaan behoorden Grolsch, begonnen in 1615 als \"Brouwerij De Clock\", de Rotterdamse brouwerij Oranjeboom, waarvan de geschiedenis teruggaat tot 1671. Bij Brouwerij De Kroon te Oirschot gaat de geschiedenis tot 1672 terug. Het betrof doorgaans kleine ambachtelijke familiebedrijven die geleidelijk tot industri\u00eble ondernemingen uitgroeiden. Een voorloper van de Dommelsche Bierbrouwerij is van 1757, de Brand Bierbrouwerij van 1767. In 1773 werd brouwerij De Gekroonde Valk te Amsterdam geopend, en deze kende in de 19e eeuw al enkele tientallen arbeiders. In 1949 werd deze overgenomen door Heineken. De geschiedenis van Brouwerij Bavaria gaat terug tot een huisbrouwerij van 1680. Brouwerij De Hooiberg, de voorloper van Heineken, heeft een geschiedenis die teruggaat tot 1592. De Gulpener Bierbrouwerij begon in 1825. De Zuid-Hollandsche Bierbrouwerij (ZHB) begon in 1881, fuseerde in 1960 met Brouwerij d'Oranjeboom en Brouwerij Barbarossa tot 'Verenigde Bierbrouwerijen' dat in 1968 opging in Allied Breweries. In 1974 sloot ZHB haar poorten.\nIn Nederland waren brouwerijen oorspronkelijk gevestigd in steden en dorpskernen. Zo was de Amstel-brouwerij gevestigd in Amsterdam-Oost, en de Heineken-brouwerij in Oud-Zuid. Omdat de brouwerijen in de steden veel overlast veroorzaakten in de vorm van geurhinder en geluidshinder door het transport, werden ze in veel gevallen verhuisd naar plaatsen waar ze minder overlast veroorzaken. Na de fusie in 1968 met Heineken, is de Amstel-brouwerij, in 1972 gesloten. De productie werd in eerste instantie verlegd naar Heineken in Oud-Zuid. In 1975 werd een nieuwe brouwerij in Zoeterwoude geopend. Later is ook de Heineken-brouwerij in Oud-Zuid gesloten, waarbij de productie werd verdeeld over Zoeterwoude en 's-Hertogenbosch.\nHoewel er ruim 600 actieve bierbrouwerijen en brouwerijhuurders in Nederland zijn (stand augustus 2018). betreft het vooral niet-industtri\u00eble bedrijfjes. Industri\u00eble bedrijven vindt men nog in 's-Hertogenbosch en Zoeterwoude (beide Heineken), Lieshout (Bavaria), Enschede (Grolsch), Dommelen, Wijlre (Brand), Gulpen (Gulpener), Budel (Budelse Brouwerij), Neer (Lindeboom Bierbrouwerij), Thull (Alfa Brouwerij), Berkel-Enschot (Abdij Koningshoeven), Arcen (Hertog Jan Brouwerij).\nOndergistend bier.\nDe ondergistende brouwmethode werd vermoedelijk eind 15e eeuw ontdekt en ontwikkeld in Bohemen. Hierbij vond de gisting plaats bij lagere temperatuur wat tevens leidde tot het uitschakelen van melkzuurbacteri\u00ebn, wat de houdbaarheid van het bier, en ook de helderheid ervan, ten goede kwam. De methode verspreidde zich over Beieren en Oostenrijk en het bier stond bekend als \"Beiersch Bier\". Dit bier was langer houdbaar en helderder. Aanvankelijk kon het alleen in de wintermaanden worden gebrouwen. Deze periode kon worden uitgebreid door koeling in ijskelders welke aanvankelijk met natuurijs werden gekoeld. Vanaf omstreeks 1850 werd het Beierse bier in toenemende mate naar Nederland ge\u00ebxporteerd. Enkele decennia later werd ook in Nederland voldoende en kwalitatief hoogwaardig ondergistend bier gebrouwen waardoor het aandeel van de import afnam. Het \"Pilsener bier\", vanaf omstreeks 1850 te Pilsen gebrouwen, verwierf zich vanaf omstreeks 1890 een grote populariteit. Het ondergistend bier was aanvankelijk duurder en werd daarom vooral in wat welvarender kringen gebruikt.\nIn 1867 begon de \"Koninklijke Nederlandsche Beijersch Bierbrouwerij\" als eerste Nederlandse brouwerij die ondergistend bier vervaardigde. Het was de eerste Naamloze Vennootschap in de brouwerswereld. De fabriek was modern van opzet maar ging uiteindelijk failliet in 1927. In 1870 begon ook Heineken met de productie van Beiers bier. In 1871 begon ook de \"Beiersche Bierbrouwerij De Amstel\" en diverse andere bedrijven volgden. De fabrieken van Beiers bier waren kapitaalintensiever dan de traditionele bedrijven. Koeling geschiedde oorspronkelijk met natuurijs dat, bij zachte winters, ook wel uit landen als Noorwegen kon worden aangevoerd. De eerste koelmachine werd ontwikkeld door Ferdinand Carr\u00e9 en gepresenteerd in 1862. In 1872 werd een dergelijke machine aangeschaft door Heineken. In 1873 was het Carl von Linde die de koeltechniek verder ontwikkelde. Er werd geleverd aan brouwerijen maar ook ontstonden er ijsfabrieken. In 1880 werd een van von Linde's machines bij Heineken geplaatst. De machines werden door Duitse bedrijven geleverd. Het was Grasso dat voor het eerst ook in Nederland koelmachines vervaardigde, einde 19e eeuw.\nIn 1908 werd gerapporteerd dat er toen nog 440 brouwerijen in Nederland bestonden, die slechts over 68 koelmachines beschikten welke in 34 brouwerijen waren geplaatst. Het leidde tot concentratie van brouwerijen, vooral in Noord- en Zuid-Holland, met slechts in Overijssel, Noord-Brabant en Limburg nog enige activiteit van betekenis."}
{"id": "8633", "revid": "142236", "url": "https://nl.wikipedia.org/wiki?curid=8633", "title": "Bobby Brown (zanger)", "text": "Robert Barisford (Bobby) Brown (Boston, 5 februari 1969) is een Amerikaanse zanger die in de muziekindustrie bekend werd als de zanger van de R&amp;B-groep New Edition.\nNa New Edition begon hij een solocarri\u00e8re met als bekendste hits \"My Prerogative,\" \"Humpin' around\" and \"Two Can Play That Game\". Dit laatste nummer werd in 1995 een internationale dancehit door een remix van het Britse housekwartet K-Klass. Ook \"Humpin' around\" werd succesvol door de remixmolen gehaald. Er verscheen in de zomer van 1995 ook een album \"Two can play that game\" met daarop diverse houseremixen van oude nummers.\nPriv\u00e9.\nBrown was in 1992 getrouwd met zangeres Whitney Houston maar leefde sinds oktober 2006 gescheiden van haar. De definitieve scheiding werd in 2007 uitgesproken. Brown heeft zeven kinderen bij vier verschillende vrouwen, onder wie de in 2015 overleden Bobbi Kristina Brown. Op 18 november 2020 overleed zijn zoon Bobby Brown Jr. op 28-jarige leeftijd. "}
{"id": "8634", "revid": "1316882", "url": "https://nl.wikipedia.org/wiki?curid=8634", "title": "Sugababes", "text": "De Sugababes is een Britse meidengroep.\nDe groep werd opgericht in 1998 door de originele leden Keisha Buchanan, Mutya Buena en Siobh\u00e1n Donaghy. Na een klein succes verliet Donaghy de groep in 2001 en werd ze vervangen door Heidi Range. Dit betekende de commerci\u00eble doorbraak voor de groep. Vervolgens overleefde de groep ook een tweede verandering in de samenstelling in 2005. Toen verliet Buena de groep en werd zij vervangen door Amelle Berrabah. In september 2009 kwam het nieuws naar buiten dat Keisha Buchanan na elf jaar de groep verliet en vervangen werd door Jade Ewen.\nDe Sugababes hebben op dit moment 24 singles uitgebracht, waarvan 20 in Nederland, 7 studioalbums die wereldwijd de top hebben behaald, in 15 verschillende landen op 1 hebben gestaan met \u00e9\u00e9n of meerdere singles. De groep heeft de belangrijkste Engelse muziekprijs, de Brit Award in de categorie \"Beste Dance Act\" gewonnen, maar ook prijzen in Nederland: drie TMF Awards: Beste Website (2003), Radio 538 Best Single (2004) en Beste Popgroep (2004). De groep is in z'n thuisland benoemd tot de succesrijkste meidengroep van de alsnog korte 21ste eeuw.\nGeschiedenis.\n1998\u20132001 - One Touch: originele samenstelling.\nKeisha Buchanan (30 september 1984) en Mutya Buena (21 mei 1985) waren al sinds hun kinderjaren in Londen vriendinnen en ontmoetten op 13-jarige leeftijd Siobh\u00e1n Donaghy (14 juni 1984) op een feestje. Buchanans familie is afkomstig van Jamaica, terwijl die van Buena van de Filipijnen komt. Het trio besluit in 1998 een groep te vormen. London Records besluit, wanneer de meiden 14 zijn, de groep een contract aan te bieden en laat Cameron McVey, bekend van zijn werk voor All Saints, een album ontwikkelen.\nDe eerste single \"Overload\" bereikt in Nederland nummer 14. De groep schreef voor een groot deel mee aan het album \"One Touch\", waar tevens de hit \"Run for cover\" op staat. Ondanks de redelijke hits die op het album stonden, verkocht \"One Touch\" niet zo goed als London Records had gehoopt, en werd de band in 2001 ontslagen. Siobh\u00e1n Donaghy verliet de band in 2001 tijdens de tournee. Haar keuze had te maken met depressiviteit en ruzies binnen de groep. Later besloot ze een carri\u00e8re als soloartiest op te starten. Siobh\u00e1n Donaghy's gewaardeerde soloalbum \"Revolution In Me\", uitgebracht op London Records, had niet hetzelfde succes als de vorige plaat van de Sugababes, en bereikte zelfs in Engeland niet de Album Top 100. Zij werd hierdoor ook ontslagen door London Records. In oktober 2005 kreeg ze echter een nieuw contract bij Parlophone Records. Haar tweede album \"Ghosts\" werd in januari 2007 uitgebracht, haar singles werden niet een groot succes. In de zomer van 2007 speelde ze in de musical \"Rent\".\n2002\u20132003 - \"Angels with Dirty Faces\": het eerste grote succes.\nHeidi Range (23 mei 1983) vervangt Donaghy, wanneer de groep nieuw contract tekent bij Island Records. Hun eerste single bij het\nnieuwe label was \"Freak Like Me\", een Bastard Pop-nummer, gemaakt door producer Richard X, waarin een sample van \"Are 'Friends' Electric?\" van Gary Numan's Tubeway Army gemixt wordt met de vocalen van Adina Howard's \"Freak Like Me\".\nHet lied betekende in Engeland een doorbraak voor de groep, omdat het daar hun eerste nummer 1-hit was. In Nederland behaalde het slechts nummer 23 als hoogste positie, en was daarmee niet eens zo succesvol als hun eerste single \"Overload\". Hun volgende single voor Island Records, \"Round Round\", geproduceerd door Xenomania, werd in Engeland wederom een nummer 1-hit, en werd in Nederland hun eerste grote hit. Het behaalde de tweede plaats en stond zeven weken in de Top 10.\nMet het tweede album van de Sugababes, \"Angels with Dirty Faces\", debuteert de groep in Nederland in de Album Top 100. Voorganger \"One Touch\" wist hier nooit de albumlijst te halen, maar met hun tweede album behalen ze nummer 12. De derde single van het album, \"Stronger\", komt in Nederland weliswaar minder hoog (nummer 5) dan \"Round round\", maar blijft langer in de hitlijst hangen, en verkoopt zodoende beter. Het titelnummer van het album, \"Angels with Dirty Faces\", wordt de soundtrack van \"The Powerpuff Girls Movie\". De vierde single \"Shape\", die een flinke sample van Stings klassieker \"Shape of My Heart\" bevat, bereikt begin 2003 nummer 7.\n2003\u20132005 - \"Three\": het succes gaat door.\nHet derde album van de groep, \"Three\", wordt eind 2003 uitgebracht. De eerste single \"Hole in the Head\", wederom een Xenomania-productie, behaalt in Nederland een tweede plaats. De tweede single \"Too Lost in You\", geschreven door Diane Warren, was afkomstig van de soundtrack van de Engelse film \"Love Actually\". De derde single \"In the Middle\" haalt wederom de Nederlandse Top 40 en betekent de zesde Top 10-hit op rij voor de groep. Het is tevens de laatste, want de vierde en laatste single van \"Three\", de ballade \"Caught in a Moment\" weet slechts nummer 30 te behalen in Nederland.\nIn de korte afwezigheid tussen het derde en vierde album bevalt Mutya op 23 maart 2005 van een dochter, Tahlia Maya. De groep gaf hun eerste optreden in een jaar tijd bij het Live 8-concert in Edinburgh. Mutya vertelde journalisten daar: \"De foto's van stervende kinderen maken me aan het huilen. Sinds ik moeder ben, raken deze foto's me en ik denk dan bij mezelf 'als dat mijn dochter was zou ik er iets aan willen doen'.\"\n2005\u20132006 - \"Taller in More Ways\": en een nieuw lid.\nDe eerste single van het nieuwste album van de groep, \"Push the Button\" beleefde zijn premi\u00e8re in augustus 2005. Het nummer werd geproduceerd door Dallas Austin, die eerder samenwerkte met Madonna en TLC. De single verscheen eind september 2005, waarna het vierde studioalbum \"Taller in More Ways\" in oktober uitkwam.\n\"Push The Button\" bereikte in Nederland nummer 3. Het album \"Taller in More Ways\" bereikte niet veel later ook de Nederlandse Album Top 10.\nKort na een schijnbare ziekte, waardoor Mutya niet in staat was de tweede single \"Ugly\" te promoten, werd op 21 december 2005 bekendgemaakt dat Mutya de Sugababes had verlaten. Volgens een bericht op hun website was \"Mutya's beslissing genomen om persoonlijke redenen en zal zij beste vriendinnen met zowel Keisha als Heidi blijven.\" Mutya is na het verlaten van de Sugababes langzaamaan begonnen met het opzetten van een solocarri\u00e8re.\nMutya is vervangen door zangeres Amelle Berrabah (22 april 1984), die voordat ze bij de Sugababes kwam, samen met haar jongere zus de groep Boo2 vormde. De eerste single die met Amelle werd uitgebracht was \"Red Dress\". Uiteraard was de stem van Mutya daarbij vervangen door die van Amelle, maar verder was het nummer identiek aan de versie met Mutya, zoals die op het album was verschenen. Na het uitkomen van de derde single kwam er ook een heruitgave van het album. Op de nieuwe versie van \"Taller in More Ways\" werden drie tracks opnieuw opgenomen met de zang van Amelle Berrabah. Ook werd er \u00e9\u00e9n nieuw nummer aan het album toegevoegd: \"Now You're Gone\".\nTerwijl \"Red Dress\" in de hitlijsten stond - in Nederland kwam het nummer tot een zevende positie in de Top 40 - begonnen Keisha, Heidi en Amelle aan een tournee door Groot-Brittanni\u00eb. In een kleine maand werden in Engeland, Schotland en Wales achttien concerten gegeven. Tijdens een van de concerten werd bekendgemaakt dat de ballad \"Follow Me Home\" de nieuwe single zou worden. Het succes viel in Engeland erg tegen; het nummer flopte en werd in Nederland niet meer uitgebracht.\n2006\u20132007 - \"Overloaded: The Singles Collection\".\nOp 13 november 2006 werd een Greatest Hits-album uitgebracht, genaamd \"\". De titel van het album verwijst naar hun eerste single \"Overload\". Amelle is slechts op drie nummers op het album te horen: twee nieuwe nummers en de single \"Red Dress\". \"Easy\" werd als single uitgebracht op 6 november 2006. Tegen alle verwachtingen in wist het nummer niet tot de Nederlandse Top 40 door te dringen. In Engeland scoorde de single wel, daar kwam \"Easy\" tot nummer 8. In Groot-Brittanni\u00eb hebben de dames samen met girlband Girls Aloud daarna nog een single uitgebracht. Dit was een cover van \"Walk This Way\" (Aerosmith) en heeft in Engeland de nummer \u00e9\u00e9n positie bereikt. De opbrengsten van de single waren voor Comic Relief, een bekend Engels goed doel.\n2007\u20132008 - \"Change\": de toekomst.\nNa hun Greatest Hits Tour in Groot-Brittanni\u00eb keerden de dames terug naar de studio om hun vijfde studioalbum op te nemen.\nZe kozen daarbij wederom voor de Amerikaanse producer Dallas Austin, die ook grotendeels van hun laatste studioalbum \"Taller in More Ways\" produceerde en verantwoordelijk was voor het schrijven van de hits \"Push the Button\" en \"Ugly\". Ook werkten ze samen met producers als William Orbit en Dr. Luke.\nHet album \"Change\" verscheen begin oktober 2007. Voorafgaand aan het album verscheen het pop-rocknummer \"About You Now\" is de eerste single van het vijfde album. Het nummer is geproduceerd door Dr. Luke, die eerder werkte met onder meer Kelly Clarkson. \"About You Now\" kwam de Engelse hitlijst binnen op nummer 35 en steeg de week erna op download alleen door naar de koppositie. De Sugababes waren de vierde band die de eerste plaats in de Engelse hitlijst wist te bemachtigen zonder dat er een fysieke single uit was. \"About You Now\" was de zesde nummer 1-hit in Groot-Brittanni\u00eb. De tweede single van het album was \"Change\", een midtempo ballade. De single wist in Nederland niet echt te scoren en kwam slechts nipt in de top 40. In Groot-Brittanni\u00eb werd een betere, maar eveneens teleurstellende positie bereikt met een 13e plaats. In het voorjaar van 2008 werd \"Denial\" als derde single van het album \"Change\" uitgebracht. Het nummer bereikte slechts een 15e plaats in de Britse hitlijsten en was daarom de laatste single die van het album \"Change\" werd uitgebracht. In Nederland bleef \"Denial\" steken in de tipparade. In de periode dat \"Denial\" uitkwam, gingen de Sugababes op tournee in Groot-Brittanni\u00eb.\nHet album \"Change\" bereikte in de Engelse hitlijsten de eerste plaats en was daarmee het tweede nummer 1-album van de Sugababes. Het album werd met platina gecertificeerd, maar vergeleken met de eerdere Sugababesalbums viel de verkoop tegen.\n2008\u20132009 - \"Catfights and Spotlights\": de terugslag.\nAanvankelijk wilden de Sugababes na hun \"Change\"-tournee een tijd rust nemen, maar doordat ze kansen kregen om met bepaalde producers te werken, keerden ze al snel na de tour terug naar de studio. In oktober 2008, een jaar na het verschijnen van \"Change\", verschijnt het zesde studioalbum van de groep \"Catfights and Spotlights\". De eerste single \"Girls verschijnt vlak voor het verschijnen van het album en bereikt een 3e positie in de Britse hitlijsten. Het album komt de laatste week van oktober binnen op een achtste plek. In Nederland verschijnt \"Girls\" in november, drie dagen eerder dan in het Verenigd Koninkrijk. In december 2008 kwam het nummer \"No Can Do\" uit, dat niet hoog scoorde in de Britse hitlijst. In Nederland is de single zelfs niet uitgebracht vanwege de slechte verkoopcijfers in Groot-Brittanni\u00eb. Ook is er een duet met Taio Cruz opgenomen, \"She's Like a Star\"; het nummer wordt niet heel erg bekend.\n2009\u20132011 - \"Sweet 7\": de comeback.\nDe Sugababes tekenden een platencontract bij Roc Nation (platenmaatschappij van Jay-Z) in Amerika, waarbij ze hun platencontract bij Island Records behielden. In Amerika namen zij hun zevende album op, met makers die verantwoordelijk zijn voor onder anderen Lady Gaga, Beyonc\u00e9 en Rihanna. De eerste single, \"Get Sexy\", zou in Engeland op 31 augustus 2009 uitkomen. De tweede single, \"About A Girl\", is een productie van RedOne en zou op 9 november 2009 verschijnen, net als het nieuwe album. Later werd deze datum een aantal malen verschoven, waardoor het album \"Sweet7\" pas in maart 2010 zou worden uitgebracht. Door het uitlekken van enkele nummers met Keisha's stem (want zij was intussen vervangen door eurosongzangeres Jade Ewen), zou besloten zijn nieuwe nummers op te nemen waaraan Jade meer zou hebben meegewerkt. Keisha zou daardoor ook minder royalty's kunnen ontvangen. In eerste instantie zou de derde single \"Wear my kiss\" zijn, maar \"Santa Baby\" had voorrang vanwege de kerst. Op 21 december kwam de single in Engeland uit. \"Wear my kiss\" zou volgens plan de vierde single worden.\nOm de eerste single van hun zevende album te promoten, zouden de Sugababes aanwezig zijn tijdens de Amsterdam Gay Pride, om tijdens de traditionele botenoptocht mee te varen op de partyboot van Gordon. Op 31 juli 2009 werd echter bekend dat Keisha, Amelle en Heidi het vliegtuig niet hadden gehaald en daardoor niet op tijd voor de optocht aanwezig konden zijn. Ze kwamen die dag wel naar Nederland voor geplande optredens maar pas na de botenoptocht.\n18 september 2009 kwamen er geruchten dat Amelle de Sugababes had verlaten, de oorzaak zou een ruzie zijn met mede-bandlid Keisha. Op 21 september 2009 werd officieel bevestigd dat niet Amelle maar Keisha de groep had verlaten, en dat Eurovisiesongfestivaldeelneemster Jade Ewen (24 januari 1988) haar vervangster is. Keisha gaat solo verder.\n2011\u20132013: \"Freedom\": pauze.\nOp 31 mei 2011 werd bekendgemaakt dat de eerste single van het nieuwe album \"Freedom\" zou heten. Deze single wordt gebruikt in de nieuwe reclamecampagne van de Nokia N8 Pink, waarin barbiepoppen figureren. De single kwam in september 2011 uit.\nBegin 2012 namen de Sugababes een pauze om meer aan soloprojecten te werken.\nDe drie oorspronkelijke leden van The Sugababes vormden de groep Mutya Keisha Siobhan (MKS) en brachten in 2013 het album \"Back In Business\" uit. In september 2013 werd bekendgemaakt dat de groep inmiddels uit elkaar is en dat er geen plannen zijn om nog nieuw materiaal uit te brengen. In januari 2014 vertelde Range dat de groep niet uit elkaar is, maar dat ze niet binnen nu en twee jaar van plan waren om nieuw materiaal uit te brengen. Iedere Sugababe was op dat moment haar eigen ding aan het doen.\n2011\u20132015: \"Mutya Keisha Siobhan\": Originele line-up.\nIn 2012 tekenden de oorspronkelijke leden een platencontract van $\u00a01 miljoen bij Polydor. Ze zouden voortaan door het leven gaan als Mutya Keisha Siobhan. De groep had al enkele singles geschreven en opgenomen voor hun nieuwe plaat. De naam Mutya Keisha Siobhan werd op 27 juni officieel geregistreerd bij de Europese Unie. Dit naar aanleiding van het feit dat Buena eerder een rechtszaak tegen de manager van de Sugababes aanspande in verband met de naam. Zij vond na het vertrek van Buchanan dat de Sugababes niet meer bestonden en vond dat de huidige line-up de naam niet mocht gebruiken. Uiteindelijk verloor Buena de zaak, de rechter was van mening dat de drie originele line-up zelf waren opgestapt.\nDe vrouwen zouden aanvankelijk ook een heruitgave willen uitbrengen of een heropname voor hun album van \"Overload\", de eerst single van de Sugababes en deels geschreven door Buena, Buchanan en Donaghy, maar moesten daarvoor een percentage van de winst afstaan aan London Records en de huidige Sugababes. London Records gooide de meiden zonder pardon op straat in 2001 en Mutya Keisha Siobhan vond dat de huidige line-up van Sugababes niet zou moeten leven van het materiaal dat was opgenomen en uitgebracht voordat Range in de groep zat.\nNa hier en daar wat previews van nummers en een paar kleine optredens, trad MKS op 1 augustus 2013 voor het eerst op, in Londen met een volledig concert. Hierin lieten ze zowel materiaal horen van hun Sugababes-tijdperk als nieuwe nummers. De recensies over het optreden en de nummers waren lovend. Op 1 september 2013 verscheen de single \"Flatline\", waarna een album werd aangekondigd; tot dusver bleef het bij uitgelekte nummers.\n2015\u2013heden: \"Sugababes\": Originele bandnaam.\nIn september 2015 verwierf Keisha Buchanan de rechten op de groepsnaam voor Amerika. In augustus 2019 verscheen het originele trio onder de naam 'Sugababes' op het album \"Garage Classical\" van DJ Spoony met het nummer \"Flowers\", een cover van Sweet Female Attitude. Het comeback-optreden van de Sugababes vond plaats op 18 oktober 2019 op \"The Graham Norton Show\". Na dit optreden onthulde de groep dat ze werkten aan nieuwe muziek en een speciaal project voor de 20e verjaardag van hun eerste album \"One Touch\". Deze plannen werden in de ijskast gezet als gevolg van de coronapandemie.\nIn 2021 kwam er een re-release van \"One Touch\", ter ere van het 20-jarige bestaan van het album. In veel landen wist deze heruitgave beter te scoren dan toen het album in 2000 uit kwam. Tussen 2021 en 2022 gaven ze verschillende shows in Engeland en kondigde en tour aan voor eind 2022.\nOp 3 juni 2022 werd de single \"Flatline\", die ze in 2013 uitbrachten als Mutya Keisha Siobhan, heruitgebracht onder de naam van de Sugababes en verdween \"Mutya Keisha Siobhan\" als artiest van de streamingdiensten.\nOp 24 december 2022 kwam onverwachts het album \"The Lost Tapes\" uit. Het album bevat 16 tracks, opgenomen tussen 2011 en 2024, die niet eerder een waren uitgegeven."}
{"id": "8636", "revid": "231402", "url": "https://nl.wikipedia.org/wiki?curid=8636", "title": "1054", "text": "Het jaar 1054 is het 54e jaar in de 11e eeuw, dat begon op een zaterdag."}
{"id": "8638", "revid": "915222", "url": "https://nl.wikipedia.org/wiki?curid=8638", "title": "Michael Jackson", "text": "Michael Joseph Jackson (Gary, Indiana, 29 augustus 1958 \u2013 Los Angeles, 25 juni 2009), ook bekend als \"The King of Pop\", was een Amerikaanse zanger, danser, componist en filantroop. Hij geldt als een van de succesvolste artiesten ooit en is de meest bekroonde solomuziekartiest ter wereld. Jackson onderscheidde zich door zijn herkenbare stem en zijn typische dansbewegingen.\nJackson stond al op zeer jeugdige leeftijd als lid van The Jackson 5 op het podium en startte als tiener een solocarri\u00e8re. In het begin van de jaren 80 was hij internationaal een van de grootste popsterren. Hij bereikte zijn grootste succes met het album \"Thriller\", dat met 65 miljoen verkochte exemplaren geldt als het bestverkochte album aller tijden. Jackson heeft wereldwijd tussen 400 en 500 miljoen albums en singles verkocht.\nJackson versterkte zijn muziek en imago met opvallende videoclips, waarin zijn ritmische dansstijl duidelijk tot uitdrukking komt. Een van de bekendste videoclips, die van \"Thriller\", duurt veertien minuten. De clip voor zijn single \"Scream\", een duet met zijn zus Janet Jackson, kostte zeven miljoen dollar. Deze clip houdt sinds 1995 het record voor duurste muziekvideo. Die video, geregisseerd door Mark Romanek, kreeg een MTV Video Music Award in de categorie \"dance\" en een Grammy Award voor \"beste korte video\". Karakteristiek voor de muziek van Michael Jackson is zijn stem en de in bijna alle nummers aanwezige sterke baslijn.\nEr was niet alleen aandacht voor zijn muziek en dans, maar ook voor zijn nogal excentrieke gedrag. Hij werd dikwijls afgeschilderd als iemand die totaal afgezonderd leefde van de 'grotemensenwereld' en zijn tijd liever met kinderen en dieren doorbracht (het syndroom van Peter Pan). Om die redenen werd Jackson in de media vaak \"Wacko Jacko\" genoemd, een naam die hij verafschuwde.\nJackson overleed op donderdag 25 juni 2009, nadat hij rond het middaguur in zijn woning in Los Angeles door een hartstilstand werd getroffen. Hij werd naar het UCLA Medical Center gebracht, waar hij om 14:26 uur lokale tijd (21:26 UTC) op 50-jarige leeftijd dood werd verklaard. De herdenkingsceremonie vond plaats op 7 juli 2009 in Los Angeles. Op donderdag 3 september 2009 is Jackson, 70 dagen na zijn dood, bijgezet in een mausoleum op Forest Lawn Memorial Park in Glendale. Jacksons priv\u00e9arts, Conrad Murray, werd veroordeeld voor doodslag, wegens onjuiste toediening van medicijnen.\nCarri\u00e8re.\nVroege jeugd.\nMichael Joseph Jackson werd geboren op 29 augustus 1958 in de stad Gary in de Amerikaanse staat Indiana. Hij was het achtste kind van Katherine Esther Scruse en staalarbeider Joseph Jackson, die zijn kinderen een strenge opvoeding gaf. Michael groeide nogal beschermd voor invloeden van de buitenwereld op. Hierin speelde het geloof van zijn moeder, die Jehova's getuige was, een grote rol.\nJackson toonde al op zeer jonge leeftijd een groot talent voor muziek en dans. Aanvankelijk vormden de broers Jackie, Tito en Jermaine The Jackson Brothers. Later voegden eerst Marlon en toen Michael zich bij de groep. In 1966 veranderde de groep haar naam in The Jackson 5, waarmee ze in 1968 een contract kregen bij Motown Records. Het gezin verhuist dat jaar naar Los Angeles. De singles \"I want you back\", \"ABC\", \"The Love You Save\" en \"I'll be there\" werden grote hits. In 1971 verhuizen ze naar het huis Hayvenhurst in de wijk Encino. The Jackson 5, die hun naam later moesten veranderen in The Jacksons, omdat ze van platenlabel wisselden, bleven bestaan tot 1984.\nSolocarri\u00e8re.\nMotown zag in Michael Jackson een charismatische zanger en begon hem in 1971 klaar te stomen voor een solocarri\u00e8re. In 1972 had Jackson zijn eerste nummer 1-hit als soloartiest: de single \"Ben\", het titelnummer van een thriller voor kinderen over een jonge jongen die bevriend raakt met Ben, een rat. Gezien de inhoud van de film was het lied (waarin overigens niet vermeld wordt dat het om een rat gaat) verrassend serieus en sentimenteel.\nIn 1977 kreeg Jackson een rol in de muzikale film \"The Wiz\" waarin hij de rol van vogelverschrikker vertolkte. Hier ontmoette hij producent/componist Quincy Jones en zangeres Diana Ross. Velen, onder wie Jackson zelf, zagen deze film als mislukt. Met Jones produceerde Jackson zijn vijfde soloalbum, getiteld \"Off the Wall\". Het album kwam uit in 1979 en bestond voornamelijk uit opzwepende discopop, vlotte melodie\u00ebn, en weelderige, sentimentele popballades. \"Off the Wall\" bleek een succes en maakte van Jackson een ster. Van het album waren tot juni 2006 ongeveer 20 miljoen exemplaren verkocht. Het nummer \"Don't Stop 'til You Get Enough\" had in Nederland het meeste succes, en kwam tot nummer 3 in de hitlijsten.\n\"Thriller\".\nIn 1982 kwam het baanbrekende album \"Thriller\" uit, dat opnieuw door Quincy Jones werd geproduceerd. Ten opzichte van \"Off the Wall\" was \"Thriller\" geraffineerder. \"The Girl Is Mine\", een duet met Paul McCartney, was de eerste hitsingle van het album en werd nummer 2 in de Amerikaanse hitparade. Daarna volgden \"Beat It\" en \"Wanna Be Startin' Somethin\"', die beiden de nummer 1-positie bereikten.\nOpmerkelijk is dat \"Thriller\" het bestverkopende album aller tijden geworden is, maar in eerste instantie niet eens uitgebracht zou worden. Op het moment dat \"Thriller\" uit zou komen was de muziekindustrie namelijk vanwege de recessie tot een dieptepunt gedaald en daarmee ook de verkoopcijfers van lp's. Jackson wilde dat het album \"Off the Wall\" zou overtreffen, maar de producer Quincy Jones zei dat hij blij mocht zijn met verkoopcijfers van rond de vier miljoen, nog minder dan die van \"Off the Wall\". Met de lancering van \"Thriller\" werd uiteindelijk de muziekindustrie weer op gang geholpen. Doordat Jackson spectaculaire videoclips bij zijn hits maakte, liepen de verkoopcijfers razend snel. Het werd pas echt een succes tijdens de 25e verjaardag van Motown. Jackson trad samen met z'n broers op en sloot de show af met Billie Jean, waarbij hij voor het eerst de moonwalk liet zien aan de buitenwereld. Deze beweging, waarbij het lijkt alsof iemand vooruit loopt, maar in feite achteruit loopt, werd kenmerkend voor Jackson. \"Thriller\" is het bestverkochte album aller tijden geworden met een totale verkoop die tussen 65 en 110 miljoen verkochte exemplaren ligt.\nDe hits gingen gepaard met opvallende videoclips die het aanzien van muziekvideo's deden veranderen. De clips hadden een duidelijke verhaallijn, iets wat destijds ongebruikelijk was. De clip bij het titelnummer \"Thriller\" was tot dan toe de duurste videoclip aller tijden en werd door Jackson zelf betaald.\nVoor het album gebruikte Jackson muzikanten met een goede reputatie. Vooral Jeff Porcaro, Steve Lukather, Gregg Phillingaines, David Paich en Steve Porcaro van de groep Toto leverden een belangrijke muzikale bijdrage. Op vrijwel alle nummers bespelen zij de instrumenten. Steve Porcaro schreef \"Human Nature\" en samen met Paich en Phillingaines was hij verantwoordelijk voor de arrangementen. Jackson noemde Steve Porcaro \"Yada\". Yada's zijn de kleine extra geluidjes zoals gebruikt in \"Thriller\" en \"Beat it\".\nToen Jackson dreigde te worden uitgesloten uit de gemeenschap van Jehova's getuigen vanwege een aanklacht van occultisme in de videoclip van \"Thriller\", wist hij zijn uitsluiting te voorkomen door hiervoor excuses aan te bieden in \"Ontwaakt!\". Omdat de druk aanhield, trok hij zichzelf in 1987 terug uit de gemeenschap van Jehova's getuigen.\nIn 1985 schreef hij samen met Lionel Richie het nummer \"We Are the World\" voor de hongersnood in Ethiopi\u00eb. Een grote groep Amerikaanse artiesten verenigde zich onder de naam USA for Africa. Het werd wereldwijd een nummer 1-hit en geldt nog steeds als een van de snelst verkopende platen ooit.\n\"Bad\".\nJackson nam lange pauzes tussen albums, omdat hij zichzelf als perfectionist zag. Hij bedacht voor een album vaak meer dan honderd songs, waarvan vervolgens een klein aantal liedjes werd uitgebracht. In 1986 verscheen hij in de 3D-film \"Captain EO\", die exclusief vertoond werd in alle Disneyparken. In 1987 voltooide hij met Quincy Jones zijn studioalbum \"Bad\". Mede dankzij het album \"Thriller\", dat eraan voorafging, veroorzaakte de release van \"Bad\" een hoop publiciteit. Met dit album scoorde Jackson vijf nummer 1-hits (te weten \"I Just Can't Stop Loving You\", \"Bad\", \"The Way You Make Me Feel\", \"Man in the Mirror\" en \"Dirty Diana\"). In Amerika was dit een staaltje dat nooit eerder vertoond was. In Nederland bereikten \"I Just Can't Stop Loving You\", \"Bad\" en \"Smooth Criminal\" de eerste plaats. Jackson maakte op dat moment de meest grootschalige en meest lucratieve tournee aller tijden, met diverse optredens op alle continenten op Afrika na. Toch was het succes van \"Bad\" niet te vergelijken met dat van \"Thriller\". Er zijn anno 2012 zo'n 45 miljoen exemplaren van verkocht. Toch is \"Bad\" daarmee het op vijf na best verkochte album aller tijden.\n\"Dangerous\".\nJackson nam weer een lange pauze voordat hij zijn volgende album zou uitgeven, waardoor de media zich steeds meer op zijn excentrieke trekken gingen concentreren. Jackson kreeg de door hemzelf verafschuwde bijnaam Wacko Jacko. Eind 1991 volgde het album \"Dangerous\". Het album kwam op nummer 1 de albumhitlijsten binnen en werd in veel landen het snelst verkopende album aller tijden. De single \"Black or White\" werd eveneens een grote hit. De eerste uitzending trok een recordbrekend aantal kijkers met een aantal van 500 miljoen. Jackson streefde met de videoclip van het lied naar controverse; in de clip was er, nadat het lied zelf was afgelopen een lange danssc\u00e8ne waarin Jackson schreeuwde en agressief gedrag vertoonde. Dit terwijl het lied zelf over harmonie tussen mensen met verschillende huidkleuren ging. Jackson werd bekritiseerd voor het (in de ogen van velen) ongepaste geweld en het slechte voorbeeld dat hij de jonge generatie gaf. Toch bleef een grote rel uit, voornamelijk doordat begin 1992 Nirvana met \"Nevermind\" kwam, een album dat \"Dangerous\" naar de achtergrond verdreef. Er volgden nog veel hits die afkomstig waren van het album \"Jam\", \"Remember the Time\", \"Heal the World\" en \"In the Closet\". Na een spraakmakend interview in 1993 met Oprah Winfrey, het op twee na meest bekeken televisieprogramma in de Amerikaanse geschiedenis, kwam het album opnieuw hoog in de hitlijsten. In totaal werden er 32 miljoen exemplaren van verkocht. Dit is het op een na bestverkopende album van Jackson.\n\"HIStory\".\nIn 1995 keerde Jackson terug in de popmuziek met de dubbel-cd \"\", bestaande uit een cd met zijn grootste hits en een cd met nieuw materiaal. Het album debuteerde op nummer 1, en in totaal werden er 36 miljoen albums verkocht. Dit is een stuk meer dan zijn voorafgaande album. Uiteindelijk werd het ook de bestverkochte dubbel-cd ooit. \"Scream\", een duet met zijn zus Janet, werd een hit en kwam voor het eerst als eerste single vanuit het niets de top-5 binnen in de Amerikaanse hitparade. De wereldtournee HIStory World Tour die hierop volgde bracht hem vijf keer in de Amsterdam ArenA.\nJackson leek zijn status als \"The King of Pop\" te gebruiken voor de presentatie van zijn muziek: op de albumhoes van \"HIStory\" staat een standbeeld van hem afgebeeld, en bij de Brit Awards in 1996 ging hij volgens de pers gekleed als een messias.\n\"Blood on the Dance Floor\" en \"Invincible\".\nIn 1997 verschijnt een volgend album \"\". Dit album werd gezien als een vervolg van \"HIStory\" omdat het slechts vijf nieuwe nummers bevatte. De rest van de cd was een remix van de successen van \"HIStory\". Het album verkocht wereldwijd zes miljoen exemplaren en is daarmee het bestverkochte remixalbum aller tijden. De single \"Blood on the Dance Floor\" werd in Europa een groot succes met een nummer 1-positie in Engeland en in Nederland een vierde plaats in de top-40. Daarentegen sloeg het album in de Verenigde Staten nauwelijks aan.\nJackson gaf een aantal grote concerten en kwam in 2001 met een nieuw album met volledig nieuw materiaal, getiteld \"Invincible\". Het album debuteerde op nummer 1 in de hitparade en werd dubbel platina. Op het album zette Jackson zijn populaire stijl van dance-pop voort, hetgeen resulteerde in een reeks opzwepende nummers. De eerste single \"You Rock My World\" deed het goed met een derde plaats in de top 40 en een tiende plaats in Amerika. In de video was een groot scala aan bekende acteurs te zien onder wie Michael Madsen, Chris Tucker en Marlon Brando. In 2002 ontstond een vete tussen Jackson en zijn label Sony. Jackson beschuldigde Sony ervan dat zij hem hadden willen dwingen 200 miljoen dollar aan promotiekosten te betalen. De ruzie uitte zich op verschillende manieren: Jackson ging op pad en hield verschillende toespraken en Sony besloot geen singles meer uit te brengen van het album. De vete werd gesust: Tommy Mottola, de voormalige directeur van Sony Music, is weg bij het bedrijf. Vanwege de ruzie werd het album \"Invincible\" nauwelijks gepromoot. Desondanks werden er bijna twaalf miljoen exemplaren van verkocht.\n\"Visionary\".\nIn februari 2006 verscheen de boxset \"Visionary: The Video Singles\". De boxset is een verzameling van de twintig grootste hitsingles van Jackson. Elke week werd er een nieuwe single uitgegeven, waardoor het kon gebeuren dat hij op 3 april op nummers 1, 2, 3, 4 en 7 in de Spaanse hitlijsten stond.\nJackson nam op 14 november 2006 acht prijzen in ontvangst op het hoofdkantoor van het Guinness Book of Records. Hij is onder andere de artiest met het hoogste aantal verkochte albums en singles: meer dan 350 miljoen. Van \"Thriller\" zijn meer dan 109 miljoen albums verkocht. In de top 10 staan ook andere albums van hem, onder meer \"Bad\" en \"Dangerous\". Op 15 november nam hij in Londen de Diamond Award in ontvangst, voor ruim 100 miljoen verkochte albums. Ondanks voorafgaande geruchten trad The King of Pop tijdens het evenement niet op. In plaats daarvan stond hij op het podium, terwijl achter hem een koor het nummer \"We Are the World\" zong.\n\"Thriller 25\".\nIn 2008 verscheen vanwege de vijfentwintigste verjaardag van het album \"Thriller\", een speciale uitgave onder de titel \"Thriller 25\". Op het album staan negen originele nummers van \"Thriller\", met daaraan vijf nieuwe uitvoeringen toegevoegd van \"Beat It\", \"Wanna Be Startin' Somethin\"', \"Billie Jean\", \"The Girl Is Mine\" en \"P.Y.T. (Pretty Young Thing)\". Op het album staat ook \"For All Time\", dat stamt uit de tijd van \"Dangerous\" maar niet op het album kwam. De nieuwe uitgaven betreffen oude nummers, nu in samenwerking met nieuwe artiesten waaronder will.i.am en Kanye West. Het album werd op 11 februari uitgegeven.\n\"This Is It\".\nOp donderdag 5 maart 2009 hield Jackson een persconferentie waarin hij aankondigde in juli van dat jaar in Londen een reeks concerten te gaan geven met de naam \"This is it\". Dit zouden zijn afscheidsconcerten zijn. De concerten zouden plaatsvinden in de O2 Arena, vanaf 13 juli 2009. AEG Live, zoals het promotiebedrijf dat de optredens organiseert heet, was ook met de zanger in gesprek over het uitbrengen van nieuwe muziek.\nDe concerten gingen op 11 maart in de verkoop en waren binnen enkele minuten uitverkocht. Daarna werd de reeks concerten uitgebreid naar vijftig shows, waarmee hij het record van Prince uit 2007 verbroken zou hebben. De optredens gingen uiteindelijk niet door vanwege Jacksons dood.\n\"This Is It\" werd ook de titel van een single en een album die eind 2009 verschenen. Platenmaatschappij Sony bracht de single \"This is it\" uit op 12 oktober 2009, het album \"This is it\" twee weken later. In diezelfde maand, op 28 oktober 2009, kwam ook de film \"Michael Jackson's This Is It\" uit.\n\"Michael\".\n\"Michael\" is een postuum album van Jackson dat meer dan anderhalf jaar na zijn dood werd uitgegeven. Er staan tien liedjes op die Jackson opnam voor zijn dood, onder andere \"Hold my hand\" en \"(I Can't Make It) Another Day\". \"Hold my hand\" is een nummer met Akon en werd als eerste uitgebracht als single. Omdat de familie van Jackson zegt dat er slechts enkele nummers van hemzelf op staan, wordt eraan getwijfeld of alle nummers op het album door hem worden gezongen. Het album kwam op 10 december 2010 uit in Nederland en Belgi\u00eb. Het album werd op de eerste dag al meer dan 30 duizend keer verkocht in Nederland, bereikte daarmee direct de gouden status en stond nummer 1 in de Nederlandse albumnotering. In Vlaanderen bereikte het album de eerste week plaats 4. Na enkele weken behaalde het album in Vlaanderen platina.\nIn februari 2011 verschenen de singles \"Hollywood Tonight\" en \"Behind the Mask\".\n\"Bad 25\".\n\"Bad 25\" is een nieuwe versie van het origineel uit 1987. Net zoals \"Thriller 25\" komt deze cd uit omdat de desbetreffende cd precies 25 jaar bestaat. De release van deze box was op 18 september 2012. In de box zitten drie cd's en 1 dvd. Op de cd's staan de originele nummers van \"Bad\", en op de andere remixen, demo's en nooit eerder uitgebrachte nummers die oorspronkelijk voor \"Bad\" waren opgenomen. Justin Timberlake zong mee op het album. De dvd is ook apart verkrijgbaar.\nPriv\u00e9leven.\nExcentriek.\nLangzaam maar zeker ontstonden steeds meer geruchten over het priv\u00e9leven van Jackson. Zijn schuchterheid en tegenzin om interviews aan te gaan, waren een extra stimulans voor wilde speculaties.\nJackson kocht een grote boerderij met de daarbij behorende ranch in Californi\u00eb, die hij Neverland Ranch noemde. De boerderij werd omgebouwd tot een groot pretpark met dierentuin en kinderattracties. Hij heeft ook een chimpansee genaamd Bubbles gehad.\nOndertussen werd er door sommige media beweerd dat Jackson hormoonbehandelingen had ondergaan om de hoge, flexibele stem van zijn jeugd te behouden (overigens een medische onmogelijkheid); anderen beweerden dat hij het skelet van Joseph Merrick (de 'Elephant Man') gekocht had.\nVeel speculaties hebben betrekking op zijn uiterlijk. Zelf beweerde hij slechts twee neuscorrecties te hebben gehad, terwijl er in de biografie over Jackson door de schrijver (J. Randy Taraborrelli) gesproken wordt over vier neuscorrecties. Verder beweerde Jackson zelf geen wijzigingen aan zijn jukbeenderen, ogen, lippen of kin te hebben ondergaan. Deze bewering leidde vaak tot ongeloof en kritiek. In de zwarte gemeenschap deden geruchten de ronde dat Jacksons steeds lichter wordende huidskleur het bewijs was dat hij zijn gezicht had laten bleken om zijn etnische achtergrond te verbergen. Jackson verklaarde echter tijdens een interview met Oprah Winfrey in 1993 dat hij de huidaandoening vitiligo heeft. Bij deze ziekte verdwijnt alle pigment uit (delen van) de huid, waardoor witte vlekken ontstaan en blootstelling aan direct zonlicht makkelijk tot verbranding leidt. In Jacksons priv\u00e9domein zou een cr\u00e8me zijn gevonden die de huid lichter moet maken. Het is niet duidelijk of de cr\u00e8me van Jackson is geweest, maar volgens velen zou Jackson hem hebben gebruikt om de overgebleven donkere delen van zijn huid te verbleken om zijn ziekte minder te laten opvallen.\nSportbestuurder.\nIn 2002 werd Jackson door zijn vriend Uri Geller, die tevens mede-eigenaar is van de Engelse voetbalclub Exeter City FC, uitgenodigd om plaats te nemen in het bestuur van de club. Hoewel Jackson als bestuurslid geen voetbalkennis had, mocht hij toch meebeslissen over transfers, meereizen met de spelersbus naar uitwedstrijden en ontving hij jaarstukken van de club. De zanger heeft echter nooit van een van zijn rechten gebruikgemaakt. Op 14 juni 2002 heeft Jackson het St. James' Park \u00e9\u00e9n keer bezocht. Hoewel zijn komst aangekondigd was in de lokale pers, was er een lage opkomst fans en bezoekers. Men was ervan overtuigd dat het om een grap ging. Officieel bleef Jackson deze functie bij The Grecians bekleden tot zijn dood.\nHuwelijken en kinderen.\nJackson trouwde in 1994 met Lisa Marie Presley, de dochter van Elvis Presley. Na minder dan twee jaar werd de scheiding aangevraagd.\nEind 1996 trouwde Jackson met Debbie Rowe, een verpleegster. Het paar kreeg twee kinderen, zoon Michael Joseph Jackson Jr (Prince Jackson), en dochter Paris-Michael Katherine Jackson (Paris Jackson). Eind 1999 gingen Jackson en Rowe uit elkaar.\nLater kreeg Jackson een tweede zoon, Prince Michael II, met als koosnaam 'Blanket', die zich tegenwoordig Bigi Jackson noemt. De naam van de moeder is niet bekendgemaakt.\nVriendschappen met minderjarige jongens.\nJackson heeft, met goedvinden van de ouders, soms intensieve vriendschappen gehad met diverse minderjarige jongens. Meermalen ging een van zijn beste jonge vrienden ook mee op een internationaal tournee. Vaak kon iedereen dan zien dat ze hand in hand liepen, en verscheen de jongen samen met Jackson voor Jacksons hotelraam als die van daar de fans begroette. Verder kwamen ze vanaf 1990 ook vaak op zijn landgoed Neverland. Hij sliep dan vaak met zo'n jongen in dezelfde kamer, en ook wel in hetzelfde bed. De meesten hebben verklaard dat er niets ongepasts gebeurde, maar er zijn ook verschillende beschuldigingen van seksueel misbruik.\nJackson was onder anderen bevriend met minderjarigen zoals kindster Emmanuel Lewis, Jonathan Spence, Sean Lennon en kindster Macaulay Culkin.\nJames (ook Jimmy genoemd) Safechuck (geboren 28 februari 1978) was bevriend met Jackson vanaf 1987, toen Safechuck acht jaar was. Ze leerden elkaar kennen doordat beiden in een reclamefilmpje voor Pepsi-Cola speelden. Jackson kwam vaak op bezoek bij het gezin Safechuck (dat in de buurt van Los Angeles woonde), en James kwam ook op bezoek bij de familie Jackson in Hayvenhurst. Hij ging met Jackson mee op de Bad-tournee vanaf Parijs in juni 1988, om samen met Jackson op te treden. Safechuck zegt dat hij vanaf toen, toen hij 10 was, tot zijn veertiende seksueel misbruikt is door Jackson. In 1993 getuigde Safechuck in de zaak Chandler voor Jacksons verdediging. In 2005 weigerde hij dat echter ondanks aandringen van Jackson in de zaak Arvizo; hij wilde sowieso niet nog eens in zo'n kwestie in de schijnwerpers komen te staan. Dat was volgens Safechuck de laatste keer dat ze elkaar spraken. Na het in 2013 in het nieuws vernemen van de zaak Robson, en psychotherapie, besloot hij in 2014 toch om zich in die zaak bij Robson aan te sluiten.\nWade Robson (geboren 17 september 1982) en Jackson kwamen met elkaar in contact in november 1987, toen Robson vijf jaar was en in zijn woonland Australi\u00eb, dat Jackson op zijn Bad-tournee aandeed, een danswedstrijd voor kinderen won waarbij de deelnemers een dans van Jackson nadeden. In 1993 getuigde Robson als 11-jarige in de zaak Chandler voor Jacksons verdediging, en ook bij het Arvizo-proces in 2005, toen hij 22 was, en nog steeds met Jackson bevriend was. Hij verklaarde dat hij tot zijn veertiende veel met Jackson in hetzelfde bed had geslapen, maar dat er tussen hen niets ongepasts had plaatsgevonden.\nSinds 2013 beweerde Robson echter vanaf zijn zevende (begin 1990) tot zijn veertiende (ongeveer 1996) iedere dag dat ze samen waren en de gelegenheid zich voordeed door Jackson seksueel misbruikt te zijn. Hij diende in april 2013 een claim in (waar Safechuck zich in 2014 bij aansloot, zie ook boven) tegen de erven Jackson met betrekking tot schade die door Jackson veroorzaakt zou zijn, maar voor een dergelijke claim was de termijn verstreken. Ze dienden ook een schadeclaim in tegen MJJ Productions, Inc. and MJJ Ventures, Inc., met betrekking tot schade die door deze bedrijven veroorzaakt zou zijn. Los van de vraag of er seksueel misbruik was geweest werd die afgewezen omdat Jackson eigenaar en (destijds) enig bestuurder van de genoemde bedrijven was, waardoor deze geen feitelijke macht over hem hadden en daarom niet verantwoordelijk zouden zijn voor eventueel gepleegd misbruik. Ze gaan in hoger beroep.\nIn de film \"Leaving Neverland\" (2019) doen Robson en Safechuck hun verhaal.\nBrett Barnes (geboren in 1982) was met Jackson bevriend sinds 1991 als 9-jarige jongen. Hij ging mee op de Dangerous-tournee. Barnes heeft voorafgaande aan de uitzending door HBO van de film \"Leaving Neverland\" formeel van HBO ge\u00ebist dat zijn naam en beeltenis uit de film verwijderd zou worden, omdat de film zou suggereren dat Barnes als \"opvolger\" van Robson destijds als minderjarige door Jackson seksueel misbruikt zou zijn. HBO heeft dit geweigerd.\nDrie broers, Frank, Eddie en Dominic Jr. Cascio (en hun ouders), waren bevriend met Jackson sinds midden jaren 80; Frank, de oudste, vanaf zijn vijfde. In 1993 bezochten ze de ranch Neverland voor het eerst. Frank Cascio werd in 1999 op 19-jarige leeftijd Jacksons persoonlijke manager (en noemde zich in die functie Frank Tyson) tot 2003. In de Arvizo-zaak van 2003 werd hij aangemerkt als \"unindicted co-conspirator\": iemand die zou hebben deelgenomen aan een samenzwering waarvoor voorlopig alleen Jackson vervolgd werd. Er ontstond verwijdering tussen hem en Jackson toen, volgens Frank, Jacksons advocaat ervoor koos om Frank niet als getuige op te roepen, en Jackson dacht dat hij dat had geweigerd. Frank schreef het boek \"My friend Michael\".\nIn 1993 werd Jackson ervan beschuldigd een 13-jarige jongen, Jordan Chandler, die meerdere keren op Neverland was geweest, seksueel misbruikt te hebben. De politie deed huiszoeking, onder meer op Neverland. Jackson schikte de gerelateerde civiele zaak met betaling van een aanzienlijk bedrag aan de familie van Chandler. Velen zagen dit als een schuldbekentenis. Er kwam geen strafproces.\nMichael Jacobshagen was bevriend met Jackson en ging als 14-jarige mee op de History-tournee door Europa in 1996-1997. Hij schreef later het boek \"Will you be my friend: Michael Jackson\", waarin hij erg positief over hem was. In 2019 was hij kritischer: er was weliswaar geen expliciete seks, maar Jackson had volgens hem wel seksuele intenties. Jacobshagen wordt beschuldigd van het te koop aanbieden van vervalste Jackson-memorabilia.\nBegin 2003 werden enkele uitspraken van Michael Jackson in de documentaire \"Living with Michael Jackson\" van Martin Bashir over het onschuldige karakter van het delen van het bed met een (minderjarige) jongen door velen uitgelegd als een bekentenis van de aanklacht uit 1993. Michael Jackson zelf, en zijn adviseurs, ontkenden dit en stelden dat de uitspraken uit hun verband waren gerukt en dat Bashir de uitspraken zou hebben uitgelokt. In een 'tegendocumentaire' \"Take two: The footage you were never meant to see\", die opnames bevatte die met een camera van de zanger zelf waren gemaakt tijdens Bashirs interviews, werd de kant van Jackson belicht.\nAls gevolg van de documentaire deed de politie op 18 november 2003 opnieuw huiszoeking, onder meer op Neverland. Op 20 november 2003 werd een nieuw arrestatiebevel tegen Jackson uitgevaardigd. Hij werd beschuldigd van seksueel misbruik van de toen 13-jarige jongen Gavin Arvizo, die in de documentaire te zien is. Daarop meldde Jackson zich bij de politie van Santa Maria in Californi\u00eb. Hij moest een borgsom van drie miljoen dollar betalen om te voorkomen dat hij in hechtenis zou worden genomen. Ook moest hij zijn paspoort inleveren. Op 13 juni 2005 werd Jackson door de jury vrijgesproken. De jury achtte alle tien ten laste gelegde feiten ongegrond. Gavin Arvizo ontmoette Jackson voor het eerst in 2000.\nOmer Bhatti, een Noor van Pakistaanse afkomst, was met Jackson bevriend van zijn elfde (1996) tot Jacksons dood, toen Bhatti 24 was. Het gezin Bhatti kwam op Neverland wonen. Later bleef alleen Omer bij Jackson wonen, en ging de rest van het gezin terug naar Noorwegen. Zo vormden Jackson, Bhatti en Jacksons drie kinderen samen een soort gezin. Ook nadat Jackson vertrok uit Neverland ging Bhatti mee, naar onder meer Bahrein en Ierland, met onderbrekingen waarin Bhatti in Noorwegen verbleef. Bij Jacksons uitvaart zat hij op de eerste rij, bij de familie. Hij heeft nog steeds een goed contact met Jacksons familie en kinderen.\nAndere bekritiseerde kwesties.\nOp 20 november 2002 hield Jackson zijn 11 maanden oude zoontje Prince Michael II met \u00e9\u00e9n hand over de rand van het balkon van Hotel Adlon in Berlijn, naar eigen zeggen 'slechts om zijn kind te laten zien'. Beelden hiervan gingen de wereld rond.\nIn 2006 werd Jackson ervan beschuldigd dat hij zijn Neverland Ranch verwaarloosde en de werknemers niet meer betaalde. Na onderzoek bleken de ranch en zijn dieren in goede conditie te zijn. In maart 2006 sloot hij het complex gedeeltelijk, betaalde de achterstallige lonen en ontsloeg de werknemers, waarvan sommigen al meer dan tien jaar op de ranch werkten. Jackson verbleef sindsdien regelmatig in de Arabische Golfstaat Bahrein.\nOverlijden.\nJackson huurde vanaf 2009 een villa in Los Angeles, op de 100N Carolwood Drive in de wijk Holmby Hills, waar hij zich voorbereidde op de concertreeks die hij vanaf 13 juli 2009 in Londen zou geven.\nOp 25 juni 2009 werd Jackson rond het middaguur in zijn huis getroffen door een hartstilstand. Om 12.21 uur (lokale tijd) werd door een medewerker van Jackson het alarmnummer 911 gebeld, daarbij meldend dat de zanger niet meer ademde. Een team van brandweerlieden dat in de buurt was, probeerde Jackson in zijn woning te reanimeren. Hij werd vervolgens naar het UCLA Medical Center gebracht, op zes minuten afstand van zijn huis in Holmby Hills. Volgens een eerste verklaring van zijn vader, die zich in Las Vegas bevond, had Jackson een hartaanval gehad en was hij er niet best aan toe. Rond 15.20 uur meldden de Los Angeles Times en Associated Press op basis van een anonieme bron in het ziekenhuis dat Jackson zou zijn overleden. Ondertussen werden verschillende familieleden van Jackson bij het ziekenhuis gesignaleerd, waaronder zijn moeder Katherine.\nOm 16.30 uur citeerde CNN de lijkschouwer van Los Angeles, die verklaarde dat het overlijden van Jackson om 14.26 uur was vastgesteld. Dit werd later in een korte persconferentie bevestigd door zijn broer Jermaine Jackson. Volgens Jermaine arriveerde zijn broer om 13.14 uur in het ziekenhuis en heeft een team van dokters vervolgens ruim een uur geprobeerd de hartslag weer op gang te brengen. Na het bekend worden van het nieuws verzamelde zich een grote menigte bij het UCLA Medical Center, waarna de politie de omgeving van het ziekenhuis afzette. Ook bij zijn woning verzamelden zich belangstellenden. De familie heeft een tweede autopsie op het lichaam laten uitvoeren.\nRondom de begrafenis ontstond aanvankelijk wat verwarring. Eerst werd bekendgemaakt dat Jackson op 7 juli 2009 op zijn ranch Neverland begraven zou worden. Later werd de begraafplaats Forest Lawn in Los Angeles genoemd. De familie zou de voorkeur gehad hebben voor 29 augustus, de geboortedag van Jackson, waarop hij 51 zou zijn geworden. Later werd bekendgemaakt dat Forest Lawn niet de laatste rustplaats van Jackson zou zijn. Er werd gedacht dat het lichaam zich in het mausoleum van Berry Gordy, de oprichter van Motown bevond, maar dit is ontkend door een medewerker van Gordy. Uiteindelijk werd de popster op 3 september 2009 toch begraven op Forest Lawn.\nOp 7 juli 2009 werd een herdenkingsceremonie gehouden in het Staples Center in het centrum van Los Angeles. 11.500 entreetickets werden verloot onder de fans. Bekende artiesten als Stevie Wonder, Lionel Richie, Mariah Carey, John Mayer en Jennifer Hudson traden op. Ook pastors, een woordvoerder van het Huis van Afgevaardigden en de familie van Jackson verschenen op het podium. De kinderen van Jackson waren aanwezig en dochter Paris sprak enkele emotionele afscheidswoorden.\nOver de exacte oorzaak van de hartstilstand werd lange tijd gespeculeerd. Op 24 augustus 2009 werd door Lakshmanan Sathyavagiswaran, de arts die de autopsie uitvoerde op het lichaam van Jackson, officieel vastgesteld dat de hartstilstand die Jackson fataal werd te wijten was aan een overdosis propofol. Jacksons priv\u00e9arts, Conrad Murray, is veroordeeld voor doodslag, daar hij deze overdosis zou hebben toegediend. Op 29 november 2011 bepaalde rechter Pastor dat Murray de maximale straf voor dit delict, namelijk vier jaar gevangenisstraf, krijgt. Murray werd direct in hechtenis genomen, zonder borg. Op 23 januari 2011 wordt in een zitting bepaald welk bedrag Murray als schadevergoeding aan de familie Jackson moet voldoen. In december 2011 tekende Murray hoger beroep aan tegen de uitspraak. In oktober 2013 werd hij vrijgelaten.\nDe dood van Jackson wordt vaak vergeleken met de dood van Elvis Presley, die ook stierf aan een overdosis medicijnen. Over beide artiesten loopt overigens het gerucht dat ze hun dood in sc\u00e8ne gezet hebben. Jackson had vaak gevreesd voor een gelijkaardige dood.\nInvloed.\nDe succesvolle carri\u00e8re van Jackson heeft hem deel gemaakt van de popcultuur. Sinds 1984 bezit de zanger een ster op de Hollywood Walk of Fame. Hij doorbrak raciale barri\u00e8res en was een pionier in het ontwikkelen van de videoclip. Het werk van Jackson be\u00efnvloedt vele artiesten.\nGedurende zijn carri\u00e8re ontving hij veel prijzen, waaronder de World Music Award voor de bestverkopende mannelijke popartiest van het millennium en de American Music Award voor artiest van de eeuw. Ook is hij twee keer te vinden in de Amerikaanse \"Rock and Roll Hall of Fame\": als lid van de Jackson 5 sinds 1997 en als soloartiest sinds 2001. Hij is in het bezit van acht Guinness World Records, vijftien Grammy Awards en zes nummer 1-hits in de Nederlandse Top 40, waarmee hij op een gedeelde vierde plaats aller tijden staat.\nVideoclips.\nJackson veranderde de videoclip in een kunstwerk door verhalen, danspasjes, special effects en bekende mensen toe te voegen. De populariteit van clips voor bijvoorbeeld 'Beat It\" en \"Billie Jean\" zorgden voor de opkomst van muziekzender MTV. De relatief jonge zender kon met Jackson niet meer om het succes van R&amp;B heen, en begon meer clips uit dat genre uit te zenden. Van een videoclip een korte film maken, zoals gebeurde met onder meer \"Thriller\", werd een handelsmerk van Jackson, terwijl het dansen met een grote groep, zoals in \"Beat It\" veelvuldig werd ge\u00efmiteerd. De dans uit \"Thriller\" is bekend over de hele wereld. In een gevangenis in de Filipijnen studeerden gedetineerden de dans in. De video werd op Youtube gezet en wordt nu beschouwd als internetfenomeen.\nVoorafgaand aan het grote succes van \"Thriller\" had Jackson moeite in beeld te komen bij MTV, omdat hij een Afro-Amerikaan was. In een poging Jackson de lucht in te krijgen zette Columbia Records' president Walter Yetnikoff de zender onder druk door te zeggen dat hij \"de zender geen andere videoclips meer zou geven\" en naar de media zou stappen met \"het verhaal dat de zender de muziek van deze zwarte niet wilde spelen\". Na dit dreigement ging MTV clips als \"Billie Jean\" wel uitzenden. Toen de 14 minuten durende clip van \"Thriller\" uitkwam, speelde MTV hem twee keer per uur. Tegenwoordig wordt deze \"korte film\" vaak de beste videoclip aller tijden genoemd.\nHet nummer \"Scream\" van Michael en zijn zus Janet werd de duurste videoclip ooit.\nRechten.\nNaast de rechten van ongeveer 250 nummers van The Beatles, bezat Jackson ook (mede) rechten over diverse nummers van Eminem, Shakira, Bj\u00f6rk, The Pointer Sisters, Beck, Sly &amp; the Family Stone, Beyonc\u00e9 en muziek van The Godfather.\nDe erven Jackson.\nVoor de (onder meer financi\u00eble) nalatenschap van Michael Jackson is er de juridische entiteit \"Estate of Michael J. Jackson\", de nalatenschap is dus nog niet definitief verdeeld onder de erfgenamen. De bezittingen zijn ondergebracht in de al bij leven bestaande \"Michael Jackson Family Trust\". John Branca en John McClain vormen zowel de leiding van de Estate (als executeurs), als van de Trust (als trustees). Het vermogen gaat voor 20% naar goede doelen ten bate van kinderen, te bepalen door Michaels moeder Katherine en Branca en McClain. Voor de rest gaat het voor 1/6 deel naar elk van Michaels drie kinderen, en voor de helft naar Katherine, met dien verstande dat het restant bij haar overlijden ook verdeeld wordt over Michaels drie kinderen. Er is in het kader van de erfbelasting een dispuut met de Internal Revenue Service over de waarde van de nalatenschap op het moment van overlijden. De huidige winstgevendheid (en daarmee de waarde) kan bijvoorbeeld duiden op een reeds hoge waarde op het moment van overlijden, of op succesvol zakendoen van de executeurs na het overlijden."}
{"id": "8640", "revid": "19", "url": "https://nl.wikipedia.org/wiki?curid=8640", "title": "Sterna antillarum", "text": ""}
{"id": "8641", "revid": "231402", "url": "https://nl.wikipedia.org/wiki?curid=8641", "title": "Valentijn (heilige)", "text": "Valentijn (Latijn: Valentinus) is de naam van drie of vier heiligen en/of martelaren uit de derde, vierde of vijfde eeuw. Valentijnsdag (14 februari), de feestdag en vermoedelijke sterfdag van Valentinus van Rome (of Terni), wordt in grote delen van de wereld gevierd als de dag der geliefden.\nDe historische Valentijn(s).\nPaus Gelasius I riep in 496 14 februari uit tot de dag van de heilige Valentijn. In de tijd van paus Gelasius was er echter geen enkel biografisch gegeven meer over hem bekend. Sint-Valentijn werd genoemd als iemand \"die terecht door mensen wordt vereerd, maar wiens daden slechts aan God bekend zijn\".\nValentinus van Rome.\nEen van deze martelaren zou een Romeins priester zijn geweest die in 269 na Chr. omkwam tijdens de christenvervolgingen onder keizer Claudius II Gothicus (268-270).\nValentinus van Terni.\nEen andere Valentijn was bisschop van Terni en zou eveneens in christenvervolgingen de martelaarsdood zijn gestorven. Mogelijk gaat het hier echter om dezelfde persoon.\nValentinus van Rheti\u00eb.\n7 januari is in Duitstalige landen de feestdag van de vijfde-eeuwse heilige Valentinus van Rheti\u00eb, ook wel Valentinus van Passau, met wie bovengenoemde Valentijn(s) soms zijn verward. Hij zou afkomstig zijn uit de Nederlanden en werd omstreeks 435 door paus Leo I gewijd tot bisschop van Raetia. Hij was als rondtrekkend bisschop-missionaris actief in het Duits-Oostenrijkse Donaugebied en overleed omstreeks 475 in het plaatsje Tirol in Zuid-Tirol. Om praktische redenen wordt het hoogfeest van Sint-Valentinus in het bisdom Passau \u2013 afwijkend \u2013 gevierd op 1 juli, waarvoor in 2018 toestemming werd verkregen van de Congregatie voor de Goddelijke Eredienst en de Regeling van de Sacramenten.\nValentinus van Tongeren.\nEen andere Sint-Valentijn of Valentinus zou in de 4e eeuw bisschop van Tongeren zijn geweest, de opvolger van Maximus en de voorganger van Sint-Servaas. Volgens de Sint-Servaaslegende van Jocundus uit de 11e eeuw zou Valentinus aan het einde van zijn leven zijn bisschopsstaf op het altaar hebben gelegd, met het gebod dat alleen een door God gezondene deze mocht opnemen. Vervolgens gaf een engel de staf aan Sint-Servaas. Over het leven van Valentinus van Tongeren is verder niets bekend. Zijn feestdag is op 7 juni. Hij wordt voor het eerst genoemd in de bisschoppenlijst van Heriger van Lobbes uit de 10e eeuw.\nIn de Sint-Servaaskerk in Maastricht wordt hij zeker vanaf 1039 vereerd. Zijn relieken bevonden zich oorspronkelijk in een stenen sarcofaag, waarin ook relieken van andere bisschoppen van Tongeren-Maastricht werden bewaard. Ze werden waarschijnlijk in de 12e eeuw overgebracht naar de Noodkist. In de 17e eeuw (of eerder) werden ze in een aparte reliekhouder geplaatst, die samen met drie andere reliekgevels en de Noodkist op een altaar in het koor van de kerk stond opgesteld. Sinds eind 19e eeuw bevinden de vier 12e-eeuwse reliekgevels zich in de Koninklijke Musea voor Kunst en Geschiedenis in Brussel. De Sint-Servaasbasiliek bezit twee sets kopie\u00ebn, waarvan er \u00e9\u00e9n deel uitmaakt van een groter schrijn.\nLegende.\nVolgens een legende kwam een jong paar bij bisschop Valentijn met het verzoek hen te trouwen. De man was een heidense soldaat, de vrouw een christen. Valentijn vond de liefde zwaarder wegen dan de wetten van de keizer, en huwde het stel. Al gauw kwamen meer paren met hetzelfde verzoek. Hij werd aangegeven en gearresteerd. Toen hij voor de keizer moest verschijnen, probeerde hij die te bekeren. Claudius voelde zich beledigd en liet Valentijn martelen en onthoofden. Dat gebeurde op 14 februari, maar welk jaar het was, is onduidelijk. Voordat het vonnis werd uitgevoerd, zag Valentijn nog kans het dochtertje van de gevangenisbewaarder een briefje toe te stoppen; \"Van je Valentijn\", stond erop.\nVolgens een ander verhaal kwam een cipier (of de stadhouder van Rome) bij de toen al in de gevangenis zittende Valentijn met het verzoek zijn blinde dochter te genezen. Valentijn zorgde voor een geneesmiddel, maar dat werkte niet. Op de dag van zijn onthoofding probeerde de vader van het meisje nog wanhopig het vonnis tegen te houden, maar tevergeefs. Na Valentijns terechtstelling ontving het meisje een klein briefje van Valentijn, waaruit een gele bloem viel (als mensen hem om raad vroegen gaf hij hen een bloem, vandaar de bloemengroet op Valentijnsdag). Op het briefje stond 'Van Valentinus' en direct kon ze weer zien. Volgens de legende werd de vader daarna bekeerd tot het christendom.\nSpreuken.\nValentijnsdag is een merkeldag. Hierbij horen enkele spreuken die volgens volksgeloof het weer voorspellen."}
{"id": "8643", "revid": "425170", "url": "https://nl.wikipedia.org/wiki?curid=8643", "title": "Amerikaanse dwergstern", "text": "De Amerikaanse dwergstern (\"Sternula antillarum\") is de kleinste stern (21 cm) van Noord-Amerika en is nauw verwant aan de Europese dwergstern, waar hij ook veel op lijkt.\nVerspreiding en leefgebied.\nZijn verspreidingsgebied omvatte oorspronkelijk de golfkust en de oostkust (\"Sterna a. antillarum\") en de kust van Baja California (\"Sterna a brownii\") alsmede enige zandbanken langs de grote rivieren van het Mississippi bekken (\"Sterna a. athalassos\"). Deze vogelsoort wordt bedreigd omdat zijn broedgebieden (het strand) sterk door menselijke activiteiten verstoord worden. Dat is vooral het geval voor de ondersoort uit het binnenland, waar de zandbanken waar hij broedt opgebaggerd worden voor de zandwinning. Het is een trekvogel die ver naar het zuiden zijn winterkwartier opzoekt.\nDe soort telt drie ondersoorten:\nLevenscyclus.\nDe levenscyclus van de Amerikaanse Dwergstern begint meestal in de lente, wanneer ze migreren naar broedgebieden langs de kusten van de Verenigde Staten, Mexico en het Caribisch gebied. Deze vogels geven de voorkeur aan beschutte en ondiepe kustgebieden, zoals zandige stranden, kwelders en eilanden, waar ze hun nesten kunnen bouwen en hun jongen kunnen grootbrengen.\nHet broedseizoen begint met het vormen van paren. Deze paren kunnen monogaam zijn en blijven vaak meerdere seizoenen bij elkaar. De vogels werken samen om een eenvoudig nest te bouwen op de grond, bestaande uit een ondiepe kuil bekleed met schelpen, stenen en gras. Deze nesten bieden beschutting en bescherming voor hun kroost.\nNa het leggen van 1 tot 3 eieren broeden beide ouders om de beurt de eieren uit. Het broeden duurt meestal ongeveer drie weken, waarna de kuikens uitkomen. De jongen zijn nestvlieders, wat betekent dat ze al snel na het uitkomen mobiel en actief zijn. Ze worden echter nog steeds gevoed door beide ouders, die vis en ongewervelden uit de oceaan halen om aan hun voedingsbehoeften te voldoen.\nGedrag.\nDe Amerikaanse Dwergstern staat bekend om zijn dynamische en actieve gedrag. Ze zijn behendige vissers en jagers, die gebruikmaken van hun slanke vleugels en pijlvormige lichamen om elegant door de lucht te manoeuvreren. Deze vogels zijn gespecialiseerd in het duiken naar prooien, voornamelijk kleine vissen en ongewervelde dieren, die ze vanuit de lucht opsporen.\nEen ander interessant gedrag van de Amerikaanse Dwergstern is het uitvoeren van 'vislijnen'. Dit gedrag houdt in dat de sterns in een rij achter elkaar vliegen, laag boven het wateroppervlak, terwijl ze ondertussen naar vis speuren. Zodra een van de vogels een prooi ziet, volgen de andere sterns deze beweging snel en duiken ze tegelijkertijd naar beneden om de vis te vangen. Deze co\u00f6peratieve strategie vergroot hun kans op succes bij het vinden van voedsel.\nHoewel de Amerikaanse Dwergstern bekend staat om zijn speelse en energieke gedrag, zijn ze ook zeer beschermend als het gaat om hun nesten en jongen. Ze kunnen luidruchtig en agressief reageren op indringers die hun broedgebied naderen, zelfs als dat mensen zijn."}
{"id": "8644", "revid": "67554462", "url": "https://nl.wikipedia.org/wiki?curid=8644", "title": "Tina Turner", "text": "Tina Turner, artiestennaam van Anna Mae Bullock (Brownsville (Tennessee), 26 november 1939 \u2013 K\u00fcsnacht, 24 mei 2023), was een zangeres en actrice. Amerikaans van geboorte, verruilde ze haar nationaliteit in 2013 voor die van Zwitserland. Ze stond bekend als de \"Queen of Rock 'n' Roll\".\nIn de jaren 60 en 70 werd ze met haar echtgenoot Ike Turner wereldberoemd als het duo Ike &amp; Tina Turner. In de jaren 80 brak ze door met een uiterst succesvolle solocarri\u00e8re. De zangeres is met tweehonderd miljoen verkochte platen de bestverkopende vrouwelijke rockartiest en verkocht de meeste concerttickets van alle soloartiesten ter wereld. Turner stond bekend om haar krachtige stemgeluid en haar energieke optredens: \"big hair\" (meestal een pruik), hoge hakken en een korset of minirok.\nBiografie.\nAnna Mae Bullock werd geboren als dochter van Floyd Richard Bullock (1912-1967), opziener bij een boerderij, en Zelma Currie (1918-1999). Ze had een oudere zuster Alline die in 2010 overleed. Een oudere halfzus kwam om bij een auto-ongeluk in de jaren 40. Uit recent onderzoek van Amerikaanse genealogen blijkt dat ze voor een derde Europese en twee derde Afro-Amerikaanse voorouders heeft. Haar eerste jaren werden overheerst door de vele ruzies tussen haar ouders die uiteindelijk scheidden toen ze drie jaar oud was. De kinderen werden later door hun moeder achtergelaten bij de grootmoeder van vaderskant en later bij de grootmoeder van moederskant.\nAls klein kind zong Anna Mae in kerkkoortjes. Na schooltijd werkte ze als katoenplukster; een klusje waar ze altijd een hekel aan had. Op haar twaalfde kwam ze in dienst als huishoudster bij een blank gezin. In 1956 overleed haar grootmoeder, waarna ze bij haar moeder en zus in Saint Louis (Missouri) terechtkwam.\nCarri\u00e8re.\nIn Saint Louis ontmoette Bullock in 1957 rock-'n-rollpionier Ike Turner, die in een nachtclub optrad met zijn band The Kings of Rhythm. Tijdens optredens kwam het voor dat meisjes uit het publiek een kans kregen op het podium te zingen. Anna Mae Bullock volgde de band wekenlang en uiteindelijk kreeg ook zij een kans. Ze zong het nummer \"You Know I Love You\" van B.B. King. Het publiek was razend enthousiast door haar ruwe en krachtige stem. Ike besloot Anna Mae, die toen nog op de highschool zat, als achtergrondzangeres aan te nemen.\nIke had vaker talent gescout, maar als ze eenmaal succesvol waren, verlieten ze hem allemaal. Anna Mae beloofde dit nooit te zullen doen en ze kregen een sterke vriendschapsband. In die tijd kreeg de achttienjarige Bullock een affaire met Ikes saxofonist Raymond Hill. Uit deze kortstondige relatie werd in augustus 1958 zoon Raymond Craig geboren, die later de achternaam Turner kreeg. Eerder dat jaar kwam Anna Mae van highschool, waardoor haar niets meer in de weg stond om bij de band te komen.\n1960-1976: Ike &amp; Tina Turner.\nOndertussen kregen Ike en Anna Mae een relatie en ze werd zwanger. Rond die tijd nam ze haar eerste single op: \"A Fool in Love\". Eigenlijk was het door Ike geschreven nummer niet voor Bullock bedoeld, maar zong ze het nummer in omdat de oorspronkelijke zanger Art Lassiter niet kwam opdagen. De single werd uitgebracht onder de artiestennaam \"Ike &amp; Tina Turner\". Ike had Anna Mae buiten haar weten om een artiestennaam gegeven. \"A Fool in Love\" werd in 1960 een hit: nr. 28 in de Amerikaanse Billboard Hot 100 en nr. 2 in de Billboard Hot R&amp;B Top.\nGedreven door het succes van hun eerste single wilde Ike door Amerika toeren. De zwangere Anna Mae had hier geen oren naar. Dit antwoord beviel Ike niet en hij sloeg haar, waarna zij toestemde. Dit was het begin van een steeds toenemende mate van mishandeling van Anna Mae door Ike. Het eerste televisieoptreden van Ike &amp; Tina Turner kwam toen zij negen maanden zwanger was. Kort daarna, in oktober 1960, werd zoon Ronald Ronell geboren. In 1962 trouwde het stel in Mexico. De twee zoons uit vorige relaties van Ike werden ook opgevoed door Tina, omdat hij en zijn voormalige echtgenotes nauwelijks naar de kinderen omkeken.\nHet succes van hun debuutsingle werd al snel overtroffen door het nummer \"It's Gonna Work Out Fine\", dat uitkwam in 1961. Deze single kwam tot plek veertien in de Billboard Hot 100, werd nr. 2 in de Amerikaanse r&amp;b-top en werd genomineerd voor een Grammy. Daarna werd het singlesucces minder. Desondanks werd het duo wel een ware attractie in Amerika vanwege hun explosieve live-optredens. Ike &amp; Tina gaven concerten in de Verenigde Staten met drie achtergrondzangeressen, The Ikettes genoemd, en een band die de Revue heette. Om het plaatje compleet te maken wilde men het haar van Tina bleken, maar door een fout van een kapper kreeg ze last van tijdelijke haaruitval waarna ze een pruik ging dragen. Het publiek vond deze nieuwe look geweldig en sindsdien trad ze meestal op met een pruik.\nTijdens een van hun optredens werd het duo gespot door producer Phil Spector. Hij was dusdanig onder de indruk van Tina dat hij met haar een single wilde opnemen. De zangeres leerde van Spector beter met haar stem om te gaan en kreeg een groter stembereik. Het resultaat van de samenwerking werd de popsingle \"River Deep - Mountain High\". De single flopte in Amerika, maar in Europa werd het een hit (onder andere nr. 3 in Engeland en nr. 9 in Nederland). Tegenwoordig geldt het nummer als evergreen. Als gevolg van het succes in Engeland werden Ike &amp; Tina Turner in 1969 door The Rolling Stones gevraagd om tijdens hun Amerikaanse tournee het voorprogramma te vullen, samen met B.B. King. Dit betekende de grote doorbraak van Ike &amp; Tina Turner in Europa. Tina inspireerde Mick Jagger met haar moves op het podium en werd zodoende bekend als degene die de zanger van The Rolling Stones leerde dansen.\nEind jaren 60 bleef succes met het eigen repertoire uit. Tina werd steeds vaker door haar echtgenoot Ike mishandeld. Uiteindelijk zou ze zowel financieel als emotioneel vrijwel compleet onder zijn controle komen te staan. Daarnaast hield Ike er ook andere relaties op na. In 1968 raakte ze tegelijkertijd met een achtergrondzangeres zwanger van Ike, waarna Tina abortus liet plegen. Rond deze tijd raakte Ike verslaafd aan coca\u00efne, waardoor de mishandeling alsmaar heftiger werd. In latere interviews zei Tina dat ze totaal geen vrijheid van haar toenmalige echtgenoot kreeg en eigenlijk zowel mentaal als fysiek door hem werd gemarteld. Aan het einde van 1968 deed Tina een zelfmoordpoging door het slikken van vijftig valiumtabletten. In deze tijd schreven Waylon Jennings en Willie Nelson het lied \"Good hearted woman\", dat op haar is ge\u00efnspireerd.\nHet oorspronkelijk in 1969 door John Fogerty geschreven nummer 'Proud Mary', dat onder meer bekend werd door zijn groep Creedence Clearwater Revival, werd in 1971 door Ike herschreven. Dit werd de grootste hit voor Ike &amp; Tina Turner (onder andere nr. 4 in VS, nr. 6 in Nederland en nr. 8 in Engeland). Het jaar daarop wonnen ze ook een Grammy Award voor Proud Mary. In 1973 had het duo hun laatste grote hit: \"Nutbush City Limits\" (onder andere nr. 22 in de VS, nr. 4 in Engeland en nr. 2 in de Bondsrepubliek Duitsland). Dit nummer werd door Tina Turner zelf geschreven en gaat over haar geboorteplaats.\n1976-1978: Scheiding.\nBegin jaren 70 opende Ike een eigen muziekstudio, waarmee hij een geflopt soloalbum voor Tina produceerde. Met toestemming van Ike verscheen zijn vrouw ook voor het eerst solo op televisie. Daarnaast acteerde ze ook nog als de \"Acid Queen\" in de musicalfilm \"Tommy\" uit 1975, waarin onder anderen ook Elton John speelde.\nOndertussen nam de mishandeling van Tina toe. Ze werd zo hard door haar man geslagen dat het vaak voorkwam dat haar kaak of neus gebroken werd. In juli 1976, kort voor het begin van een nieuwe tour, had Tina voor het eerst de durf gevonden om terug te vechten. Naar eigen zeggen kreeg ze deze kracht uit haar boeddhistische geloof, waartoe ze zich enkele jaren eerder bekeerd had. Diezelfde dag nog ontglipte ze hun hotelkamer en belde vanuit een ander hotel een vriend bij wie ze terechtkon.\nNa een lange procedure werd het huwelijk nietig verklaard op 28 maart 1978. Ike mocht alles houden, het enige dat Tina wilde was het behouden van haar artiestennaam. Hun vier kinderen (van wie twee uit de eerdere relaties van Ike) werden door Ike naar Tina gestuurd. Na hun scheiding zijn ze elkaar nog bij enkele gelegenheden tegengekomen, maar hebben nooit meer een woord gewisseld. Tina zegt in interviews dat ze Ike wel heeft vergeven.\nOmdat ze geen geld kreeg bij de scheiding moest er hard gewerkt worden om te kunnen leven. Nadat twee soloalbums flopten was geen enkele platenmaatschappij meer ge\u00efnteresseerd in Tina Turner. Ze leende geld van een vriend dat werd ge\u00efnvesteerd in een bandje, waarmee Tina Turner ging optreden op feestjes en in hotels. De zangeres gaf shows met oude Ike &amp; Tina-nummers en coverde discohits.\n1979-1984: Doorbraak als soloartiest.\nDe Amerikanen moesten lang niets hebben van de ex-vrouw van Ike Turner, die rond die tijd voor illegaal drugsbezit in de gevangenis zat. In Europa daarentegen had Tina Turner nog altijd de reputatie als geweldige live-entertainer en gaf ze regelmatig uitverkochte concerten en televisieoptredens. In 1979 werd Roger Davis haar manager en het roer werd omgegooid naar echte rockmuziek. Davis wist het voor elkaar te krijgen dat Tina Turner kon optreden in de prominente Ritz-club in New York. Hier spotte Rod Stewart haar, bij wie ze in 1982 als gast mocht optreden tijdens het L.A. Forum-concert van de Absolutely Live-tournee. Tina Turner en Stewart zijn sindsdien vrienden gebleven. The Rolling Stones zagen Tina Turner en nodigden haar uit enkele voorprogramma\u2019s te vullen van hun nieuwe tournee. Ook David Bowie, die Turner zijn favoriete vrouwelijke artiest noemde, zag haar optreden in Ritz, samen met mensen van zijn platenlabel. Door de enthousiaste reacties van grote, voornamelijk Britse, sterren raakten Europese platenmaatschappijen ge\u00efnteresseerd in de inmiddels 43-jarige zangeres.\nUiteindelijk werd platenlabel Capitol Records bereid gevonden om een single van Tina Turner op te nemen. Dit werd een cover van Al Green, \"Let's Stay Together\", die in november 1983 uitkwam. Het nummer sloeg vooral goed aan in Engeland en Nederland, waar het respectievelijk de zesde en vierde plaats behaalde in de hitlijsten. In latere interviews prees Tina Turner het Nederlandse publiek vanwege hun enthousiaste reactie op dit nummer toen ze begin 1984 in Europa toerde. Ze meldde dat het Nederlandse publiek toen voor het eerst een nummer met haar meezong tijdens een concert. Oorspronkelijk werd \"Let's Stay Together\" niet in de VS uitgebracht, maar nadat er duizenden importkopie\u00ebn binnenstroomden, werd de single ook in de VS uitgebracht. Het resultaat werd een nummer 1-hit in de Amerikaanse Billboard Hot Dance Club Chart en positie 26 in de Amerikaanse Billboard Hot 100. Begin 1984 werd de Beatles-cover \"Help!\" uitgebracht, die het ook in Nederland goed deed.\nDoor het succes van de single, wilde Capitol Records een album met Turner opnemen. De eerste single die van dit album werd uitgegeven was \"What's Love Got to Do with It\". Turners manager dwong het platenlabel om de single goed te promoten, waarna het nummer een langzame stijging naar de top begon. Het nummer was oorspronkelijk eerder opgenomen door Bucks Fizz. Uiteindelijk werd het een nummer 1-hit op de Amerikaanse Billboard Hot 100 en in Engeland, Canada en Australi\u00eb. Hiermee werd Tina Turner de oudste vrouwelijke artiest met een nummer 1-hit in Amerika. In veel Europese landen kwam de single terecht in de top 5, alhoewel hij in Nederland op positie 15 bleef steken.\n1985-1990: Groei van het succes.\nEr volgde al snel een album: \"Private Dancer\", dat binnen een maand tijd in Engeland werd opgenomen. Het werd uitgebracht in februari 1985 en kwam in veel landen in de top 3 terecht. In de VS werd het album vijf keer platina. Dit album is wereldwijd meer dan twaalf miljoenmaal verkocht (alhoewel sommige bronnen twintig miljoen aangeven). Succesvolle singles die later nog van dit album werden afgehaald waren \"Better Be Good To Me\" (onder andere goed voor een Grammy en nr. 5 in Amerika) en \"Private Dancer\" (onder andere nr. 4 in Nederland en nr. 7 in Amerika). Bij de jaarlijkse Grammy Awards verkreeg Tina Turner in 1985 vier Grammy's voor dit album. Deze comeback gaf haar de bijnaam \"Queen of Rock\". Van februari tot december 1985 volgde een wereldwijde tournee om het album \"Private Dancer\" te promoten. De zangeres trad tijdens de \"Private Dancer Tour\" 171 keer keer op in Europa, Australi\u00eb, de VS en Japan. Tina Turner trad onder andere tweemaal op in het Rotterdamse Ahoy en gaf \u00e9\u00e9n concert in het Vorst Nationaal te Brussel. Tussen het toeren door deed ze, in juli 1985, op Live Aid een duet met Mick Jagger. Ook was ze te horen op de single \"We Are The World\" van USA for Africa.\nDaarnaast acteerde Turner in 1985 als \"Aunty Entity\" met Mel Gibson in de film \"Mad Max Beyond Thunderdome\". Haar acteerprestaties werden geprezen en de zangeres verkreeg de Amerikaanse \"NAACP Image Award for Outstanding Actress\". De titelsong van de film, \"We Don't Need Another Hero\", werd ingezongen door Turner. Het werd een wereldwijde hit (nr. 2 in VS, nr. 3 in Engeland en een Grammy nominatie). Een tweede single van de soundtrack, \"One of the Living\", leverde haar een Grammy op en werd een top-10 hit in verschillende landen, waaronder Nederland.\nIn 1986 publiceerde ze haar autobiografie: \"I, Tina\". Ze vertelt daarin over haar leven en in het bijzonder over het gewelddadige huwelijk met Ike. De zangeres zei het boek te hebben geschreven om misverstanden over zichzelf uit de wereld te helpen en omdat ze het in interviews liever niet meer over Ike wil hebben.\nDe opvolger van haar comebackalbum werd \"Break Every Rule\", dat in januari 1986 werd uitgebracht. Hiervan werden uiteindelijk negen miljoen exemplaren verkocht. De grootste hit van het album werd \"Typical Male\" (onder andere nr. 2 in de VS). Daarnaast werd de single \"Two People\" een nummer 1-hit in Spanje en voor \"Back Where You Started\" ontving Turner een Grammy Award. De bijbehorende \"Break Every Rule Tour\" duurde van maart 1987 tot maart 1988. De rockzangeres gaf tijdens deze tournee in totaal 176 concerten in Europa, Zuid-Amerika, Noord-Amerika, Australi\u00eb en Japan. Op 16 januari 1988 stond Turner in het Maracan\u00e3-stadion in Rio de Janeiro voor een publiek van ongeveer 185.000 mensen, destijds het wereldrecord. Daarnaast werden vijf concerten gegeven in Nederland: viermaal in Ahoy Rotterdam en een concert in het stadspark van Nijmegen. In Belgi\u00eb werd twee keer opgetreden: in het Antwerpse Sportpaleis en op het vliegveld van Oostende. Tijdens de tournee door trad Turner op tijdens het Prince's Trust-concert in 1987, waar ze een duet zong met onder anderen Paul McCartney.\nGedurende haar carri\u00e8re heeft Tina Turner verschillende duetten opgenomen. De succesvolste waren \"It's Only Love\" uit 1985 met Bryan Adams, waarvoor ze genomineerd werden voor een Grammy. In 1988 werd de single \"Tonight\" met David Bowie een nummer 1-hit in Nederland. Een andere grote hit werd de in 1990 uitgebrachte coverversie van \"It Takes Two\" met Rod Stewart, dat vooral een Europese hit werd (onder andere nr. 3 in Nederland en Bondsrepubliek Duitsland (West-Duitsland), nr. 5 Engeland).\nHet derde studioalbum van Turner werd \"Foreign Affair\", die in september 1989 verscheen. Dit werd vooral een succes in Europa, waar het op nummer 1 in de albumcharts stond in Engeland, Bondsrepubliek Duitsland, Zwitserland, Oostenrijk en Zweden. \"Foreign Affair\" verkocht teleurstellend in de VS, maar desondanks werden er wereldwijd nog zes miljoen stuks van verkocht. Op dit album stond onder andere het nummer \"The Best\", dat in de meeste Europese landen een top 5-hit werd, waaronder Nederland en Engeland.\nDe \"Foreign Affair Tour\" volgde van april tot november 1990 waarbij 121 shows in Europa werden gegeven (andere continenten werden niet aangedaan). Het werd zeer succesvol en ze verbeterde tourrecords die door de Rolling Stones waren gezet. De \"Foreign Affair Tour\" begon met twee concerten in het Antwerpse Sportpaleis. In totaal werden er zeven concerten in Nederland gegeven, onder andere in het Stadion Feijenoord, Stadion Galgenwaard, MECC Maastricht en Thialf. De tournee eindigde op 4 november in Rotterdam. Dit was destijds wereldnieuws omdat de vijftigjarige Turner aankondigde dat dit wellicht haar laatste tournee zou zijn.\n1990-1994: Rustpauze.\nEind jaren 80 werd Tina Turner vaak \"the hardest working woman in Showbizz\" genoemd. Vanaf 1990 ging ze het rustiger aan doen. Er kwam weinig nieuwe muziek uit. In 1991 werd het verzamelalbum \"Simply the Best\" uitgebracht. Alleen al in Europa werden er zes miljoen exemplaren van verkocht. In Amerika deed het album het minder goed. In Nederland stond dit verzamelalbum op nummer 1 in de Album top 100.\nIn 1993 verscheen de film What's Love Got to Do with It over het leven van Tina Turner. Speciale aandacht werd gegeven aan het gewelddadige huwelijk met Ike. Acteurs Angela Bassett en Laurence Fishburne, die Tina en Ike speelden, werden bij de Academy Awards genomineerd vanwege hun acteerprestaties. Tina Turner verleende ook medewerking aan de film en zong verschillende oude nummers opnieuw in. De single \"I Don't Wanna Fight\" van de soundtrack werd een grote Amerikaanse hit (onder andere nr. 9 in de Billboard Hot 100 chart, nr. 7 in Engeland). Om de soundtrack te promoten ging Turner weer op tournee. Deze \"What's Love Tour\" was bijna een kopie van de Europese \"Foreign Affair Tour\", drie jaar eerder. Tussen juni 1993 en november 1993 werden 69 concerten gegeven, bijna allemaal in Noord-Amerika.\n1995-2000: Comeback.\nIn 1995 zong de Queen of Rock \"Goldeneye\", de titelsong voor de gelijknamige James Bond-film. Dit werd in veel landen een hit (onder andere nr. 7 in Engeland en nr. 3 Frankrijk). De inmiddels vijfenvijftigjarige zangeres ging opnieuw de studio in en maakte een nieuw album, \"Wildest Dreams\", dat in april 1996 uitkwam. De twee succesvolste singles van het album werden \"Whatever You Want\" (onder andere top 10-hit in Spanje, Polen, Itali\u00eb en Finland, nr. 18 in Nederland, nr. 23 in Engeland en nr. 26 in Vlaanderen) en de John Waites cover \"Missing You\" (nr. 9 in Frankrijk, nr. 12 in Engeland). Het album werd gepromoot door de langste en succesvolste tournee van Tina Turner. De \"Wildest Dreams Tour\" was al uitverkocht voordat het album verscheen. Deze tournee duurde van april 1996 tot augustus 1997. In totaal waren er 250 concerten in Europa, Australi\u00eb, Noord-Amerika en Zuid-Afrika; destijds het recordaantal optredens voor een tournee. Ze trad acht keer op in Ahoy Rotterdam en stond drie avonden op rij in een uitverkochte, toen nieuwe, Amsterdam ArenA. In Belgi\u00eb brak ze alle records; nooit had een artiest zoveel publiek gelokt, ze speelde elfmaal in een uitverkocht Flanders Expo te Gent, goed voor 140.000 mensen. Een van de concerten in Amsterdam werd geregistreerd en later op video en dvd uitgebracht.\nHet duet \"Cose della vita\" werd in 1998 met de Italiaanse zanger Eros Ramazzotti opgenomen. Dit werd een Europese hit (onder andere nr. 4 in Nederland en Duitsland, nr. 8 in Walloni\u00eb, nr. 21 in Vlaanderen).\nIn 1999 deed ze een optreden met Elton John en haar vriendin Cher bij Divas Live '99.\nIn oktober 1999 bracht Turner haar laatste album uit: \"Twenty Four Seven\". De enige succesvolle single die van dit album kwam was \"When The Heartache Is Over\" (onder andere nr. 3 in Finland, nr. 10 in Engeland, nr. 17 in Vlaanderen). In 2000 kondigde Tina Turner, inmiddels zestig jaar oud, haar laatste wereldtournee aan: de \"Twenty Four Seven Millennium Tour 2000\". Deze duurde van maart tot december 2000. Er werden 116 concerten gegeven in Europa en Noord-Amerika. Een van de optredens was op 18 juli in het Stadspark in Groningen voor 65.000 mensen. In het voorprogramma trad John Fogerty van Creedence Clearwater Revival op. Hij zong solo zijn nummer \"Proud Mary\". Op 25 juli nam ze afscheid van het Belgische publiek: op de weide van Werchter verzamelden zich 70.000 mensen om nog \u00e9\u00e9n keer Tina Turner te zien.\n2000-2007: Rustpauze.\nHet werd lange tijd stil rondom Tina Turner. In 2005 werd een verzamelalbum uitgebracht. Haar nieuwe album \"All the Best\" verscheen in februari 2005 met een collectie van haar beste songs, maar ook haar nieuwe single \"Open Arms\", die in veel landen een bescheiden hit werd (onder andere nr. 25 in Engeland), en \"Great Spirits\" uit de Walt Disney Pictures-film \"Brother Bear\", waar ze twee jaar eerder aan meewerkte. Het album \"All the Best\" deed het overal ter wereld goed en kwam in Amerika op nummer 2 van de albumcharts terecht. In Vlaanderen kwam het tot nr. 3.\nTurner speelde ook in de film \"The Goddess\", maar de opnames daarvan werden echter stopgezet wegens het overlijden van producent Ismail Merchant. In september 2005 ging de film \"All the invisible children\" in premi\u00e8re in Veneti\u00eb. Turner zong samen met de Italiaanse zangeres Elisa de titelsong \"Teach me again\", dat een nummer 1-hit in Itali\u00eb werd. Alle opbrengsten van \"Teach me again\" zijn voor het Wereldvoedselprogramma van UNICEF.\nTevens werd in september 2005 bekend dat Turner de Kennedyprijs, een onderscheiding die kunstenaars kunnen krijgen voor hun levenswerk, in ontvangst mocht nemen. Op 4 december 2005 was er ter gelegenheid van de prijsuitreiking een gala-ontvangst in het operahuis van het Kennedy Center. Daarvoor ontving president Bush Turner op het Witte Huis. Het was voor de 28e keer dat de prijzen werden toegekend. Onder anderen Oprah Winfrey, die geldt als een grote fan, en Beyonc\u00e9, die Turner haar grootste muzikale inspiratiebron noemde, eerden haar.\nIn 2006 en 2007 waren er geruchten over een nieuw album van Turner. Ze verscheen enkel alleen tijdens het Bedrock Ball in het Natural History Museum (Londen), op 18 mei 2007: Turner gaf hier een medley van haar bekendste songs tijdens een liefdadigheidsconcert aldaar. Tevens verscheen the Queen of Rock als gastvocaliste op een concert van Little Richard en op albums van Santana (\"Game of Love\", echter niet verschenen op de uiteindelijke uitgave) en Herbie Hancock (\"Edith and the Kingpin\" op \"River: The Joni Letters\").\nOp 12 december 2007 overleed haar ex-echtgenoot Ike Turner op 76-jarige leeftijd aan een overdosis coca\u00efne.\n2008-2009: Comeback.\nIn februari 2008 gaf Turner een optreden tijdens de uitreiking van de Grammy's; eerst solo en daarna zong ze \"Proud Mary\" met Beyonc\u00e9.\nTijdens een speciale opname van the Oprah Winfrey Show in Las Vegas trad ze onder meer op met Cher. Turner kondigde een nieuwe tournee aan, die op 1 oktober 2008 begon in Kansas in de Amerikaanse staat Missouri. Actrice Sophia Loren had haar overgehaald om nog \u00e9\u00e9n keer het podium te betreden. Tegelijkertijd met de start van de nieuwe tournee verscheen een nieuw compilatiealbum van Turners hits. Op dit album, genaamd \"Tina!\", staan ook twee nieuwe songs.\nHet Europese deel van de \"Tina! 50th Anniversary Tour\" begon op 14 januari 2009 in Keulen in Duitsland. Op 22 en 23 januari 2009 trad ze op in het Sportpaleis Antwerpen en op 21 maart 2009 kwam Turner naar de Arnhemse GelreDome. Omdat deze concerten binnen een paar uur uitverkocht waren, werden later meer data toegevoegd. Op 11 en 12 februari en 30 april kwamen extra concerten in Antwerpen en op 22 maart en 2 mei twee extra concerten in Arnhem. Twee concerten in Engeland werden afgezegd vanwege griep en stemproblemen; deze werden vervangen op 3 en 5 mei. In september 2009 verscheen de concert-dvd van haar laatste tournee. De opnames vonden plaats tijdens de eerste twee optredens in GelreDome in Arnhem. In totaal gaf de 71-jarige Queen of Rock 108 concerten tijdens haar \"50th Anniversary Tour\".\nLater dat jaar kwam het spirituele album \"Beyond\" uit, een samenwerking tussen Turner, Dechen Shak Dagsay en Regula Curti. Het album kwam enkel uit in Duitsland, Oostenrijk, Zuid-Korea en Zwitserland, waar het een groot succes werd. In 2010 kwam het album ook uit in de Verenigde Staten. Na het succes van \"Beyond\" kwam in 2011 hun tweede cd \"Children Beyond\" uit. De dames zingen op \"Children Beyond\" samen met dertig kinderen muzikale gebeden van de vijf grote wereldgodsdiensten. Doel van dit Charity-project, waarvan de opbrengsten naar de respectieve stichtingen van de drie zangeressen vloeiden, is vrede en verdraagzaamheid tussen mensen te stimuleren en in het bijzonder de interreligieuze samenleving te bevorderen. In mei 2014 kwam het derde album \"Love Within\" uit.\nOp 6 januari 2016 was zij voor het eerst in zeven jaar weer op het podium om een oeuvre award uit te reiken aan musicalproducent Joop van den Ende. In november 2017 verscheen het vierde Beyond-album getiteld \"Awakening Beyond\" met twee bijdrages van Turner (Rain Song en Awakening Beyond). Het dubbelalbum is opgenomen in de Abbey Road Studios samen met het London Philharmonic Orchestra. Turner werkte in 2017 ook aan de musical \"\" in samenwerking met Joop van den Ende. De musical ging in premi\u00e8re op 17 april 2018.\nTurner ontving in 2018 een Grammy Lifetime Achievement Award.\nPriv\u00e9.\nKinderen.\nTurner kreeg twee biologische zoons: Raymond Craig, in 1958, met Kings of Rhythm saxofonist Raymond Hill, en Ronald \"Ronnie\" Renelle Turner, in 1960, met Ike Turner. Ook adopteerde ze twee van Ike's kinderen. Ike adopteerde Raymond Craig Hill, en veranderde zijn naam in Craig Raymond Turner. Craig werd dood gevonden nadat hij zelfmoord had gepleegd in juli 2018.\nRonnie speelde basgitaar in \"Manufactured Funk\", met componist en musicus Patrick Moten. Ook speelde hij in de bands van zijn beide ouders. Via hem had Turner twee kleinkinderen. Hij was getrouwd met de Franse zangeres Afida Turner. Ronnie overleed aan complicaties van darmkanker in december 2022.\nIke Turner Jr. won een Grammy Award voor het produceren van zijn vader\u2019s album \"Risin' with the Blues\". Hij toerde met voormalige Ikette Randi Love als \"Sweet Randi Love and the Love Thang Band\". Ike Turner Jr. gaf aan dat hij en zijn broers een afstandelijke relatie met Tina hadden. Tina schreef in haar autobiografie \"I, Tina\" dat ze na haar scheiding \"een beetje verwijderd\" raakte van al haar zoons behalve Craig.\nBoeddhisme.\nTurner noemde zichzelf soms \"boeddhist-baptist\", verwijzend naar haar opvoeding in de baptistenkerk waar haar vader diaken was en haar latere bekering tot het boeddhisme. In een interview in 2016 met het tijdschrift \"Lion's Roar\" verklaarde ze: \"Ik beschouw mezelf als een boeddhist.\" In het tijdschrift Jet van 15 februari 1979 stond Turner met haar boeddhistische altaar op de omslag. Turner verwees naar de liturgie van Nichiren Daishonin en Soka Gakkai International voor haar kennismaking met spirituele kennis.\nTurner verklaarde in haar autobiografie \"I, Tina\" uit 1986 dat ze kennis had gemaakt met het boeddhisme door Ike Turners medewerkster Valerie Bishop, die haar in 1973 het gezang Nam Myo-Ho RenGe Kyo leerde. In haar spirituele memoires \"Happiness Becomes You\" uit 2020 gaf ze aan dat haar zoon Ronnie degene was die suggereerde dat ze baat zou kunnen hebben bij chanten. Turner beoefende het boeddhisme met haar Soka Gakkai-zanggroep. Na het chanten merkte Turner positieve veranderingen in haar leven op, die ze toeschreef aan haar hervonden spiritualiteit. Ze zei: \"Ik realiseerde me dat ik iedereen in me had die ik nodig had om mijn leven ten goede te veranderen.\" Tijdens de moeilijkste tijden van haar leven zong Turner vier uur per dag, en ook op latere leeftijd deed ze het dagelijkse. Turner vergeleek boeddhistisch zingen met zingen. Ze vertelde Lion's Roar: \"Nam-myoho-renge-kyo is een lied. In de Soka Gakkai-traditie wordt ons geleerd hoe we het moeten zingen. Het is een geluid en een ritme en het raakt een plek in je. Die plek die we proberen te bereiken is het onderbewustzijn. Ik geloof dat het de hoogste plaats is en dat je, als je ermee communiceert, informatie ontvangt over wat je moet doen. \" Het zingen is te zien in de film \"What's Love got to do with it\" uit 1993 en in de documentaire \"Tina\" uit 2021.\nTurner ontmoette de 14e Dalai Lama in Einsiedeln, Zwitserland, op 2 augustus 2005. Ze ontmoette ook de Zwitsers-Tibetaanse boeddhistische zanger Dechen Shak-Dagsay en cre\u00eberde in 2009 samen met Shak-Dagsay en de Zwitserse zangeres Regula een spiritueel muziekproject.\nErwin Bach.\nIn 1986 ontmoette Turner de zestien jaar jongere Erwin Bach, manager bij het EMI-platenlabel in West-Duitsland, toen die haar op de luchthaven van D\u00fcsseldorf kwam ophalen. Hun aanvankelijke vriendschap werd een romantische relatie. Het paar woonde eerst een paar jaar in Keulen. In 1994 werd Bach hoofd van de platenmaatschappij EMI Zwitserland in Z\u00fcrich, en in 1995 verhuisden ze definitief naar Zwitserland. In 1998 huurden ze de Villa \"Algonquin\" in K\u00fcsnacht aan het Meer van Z\u00fcrich in Zwitserland. Eerder had Turner bezittingen in Keulen, Londen en Los Angeles, en een villa aan de Franse Riviera genaamd Anna Fleur. Zij kreeg op 22 april 2013 de Zwitserse nationaliteit. Op 24 oktober 2013 gaf ze haar Amerikaanse nationaliteit op.\nOp 21 juli 2013 trouwden Turner en Bach in hun huis in Zwitserland.\nOverlijden.\nOp 24 mei 2023 overleed Turner na een langdurig ziekbed in haar woning in K\u00fcsnacht op 83-jarige leeftijd.\nOp haar overlijden kwamen vele nationale en internationale reacties. Het Witte Huis kwam met een offici\u00eble reactie namens president Biden. Hij roemde haar onder andere voor haar veelzijdigheid als de enige vrouw die Grammy\u2019s won in de muziekcategorie\u00ebn pop, rock \u00e9n r&amp;b. De BBC onderbrak na het overlijden van Turner de reguliere uitzendingen om stil te staan bij haar overlijden. Ook koning Charles III van het Verenigd Koninkrijk stond in een eerbetoon stil bij haar overlijden, tijdens de wisseling van de wacht op Buckingham Palace speelde de Band of the Welsh Guards samen met de First Battalion Welsh Guards Corps of Drums haar nummer \"The Best.\""}
{"id": "8646", "revid": "344418", "url": "https://nl.wikipedia.org/wiki?curid=8646", "title": "Rationaal getal", "text": "Een rationaal getal is in de wiskunde het quoti\u00ebnt, de verhouding, Latijn: \"ratio\", van twee gehele getallen waarvan het tweede niet nul is. De verzameling van rationale getallen wordt meestal genoteerd als formula_1. \nDe rationale getallen maken deel uit van de re\u00eble getallen formula_2 en omvatten de gehele getallen formula_3. Ieder geheel getal is dus ook een rationaal getal en ieder rationaal getal is ook een re\u00ebel getal.\nVoorbeelden van rationale getallen zijn: \nIeder geheel getal is rationaal, zo is: \nIeder decimale getal met eindig veel decimalen is een rationaal getal:\nNiet ieder rationaal getal is als een decimaal getal te schrijven met eindig veel decimalen. Bijvoorbeeld:\nen \nzijn beide decimale getallen met oneindig veel decimalen, maar wel met een zich herhalend patroon. Men spreekt van een repeterende breuk. Ieder rationaal getal in het decimale stelsel heeft achter de komma een eindig aantal cijfers of is een repeterende breuk. Als een getal met oneindig veel decimalen geen herhalend patroon heeft, is het een irrationaal getal.\nDe verzameling van de rationale getallen is niet eindig, maar wel aftelbaar. De rationale getallen liggen dicht op de getallenlijn, wat betekent dat ieder punt daarop willekeurig dicht door een rationaal getal kan worden benaderd, maar er zijn ook oneindig veel 'gaten', want tussen ieder tweetal rationale getallen ligt een irrationaal getal.\nGetallen als de wortel 2, en behoren niet tot de verzameling van rationale getallen, omdat ze niet als een breuk, dus als quoti\u00ebnt van twee gehele getallen, kunnen worden geschreven. Deze getallen heten irrationaal.\nOperaties met rationale getallen.\nAls verzameling zijn de rationale getallen volgens de bovenstaande definitie te schrijven als\nwaarin formula_3 de verzameling van gehele getallen is.\nformula_1 is door de eigenschappen van de optelling en vermenigvuldiging een voorbeeld van een lichaam (Nederland) of veld (Belgisch). Voor de bewerkingen die we met rationale getallen kunnen uitvoeren, gelden de volgende regels.\nEigenschappen.\nformula_1 is het quoti\u00ebntenlichaam van het integriteitsgebied formula_3 van de gehele getallen.\nformula_1 is het kleinste lichaam van karakteristiek 0. Elk ander lichaam van karakteristiek 0 bevat een kopie van formula_1.\nDe rationale getallen zijn niet algebra\u00efsch gesloten, bijvoorbeeld doordat de vierkantswortel van het rationale getal 2 niet op zijn beurt rationaal is. \nDe algebra\u00efsche sluiting van formula_1 is het lichaam van de algebra\u00efsche getallen. Deze verzameling wordt genoteerd als formula_15 of formula_16 en is net als formula_1 aftelbaar. Let wel, formula_15 is niet gelijk aan het lichaam formula_19 van de complexe getallen, dat de algebra\u00efsche sluiting van de re\u00eble getallen is.\nGegeven een positief geheel getal formula_20. Als formula_21 een rationaal getal is, dan is formula_20 een kwadraat.\nDefinitie.\nDe rationale getallen kunnen worden gedefinieerd als equivalentieklassen van paren gehele getallen, waarbij het tweede niet nul is. Twee breuken liggen dan in dezelfde equivalentieklassen, wanneer zij hetzelfde rationaal getal zijn.\nBeschouw de productverzameling formula_23, dat is de verzameling van alle geordende paren van gehele getallen waarvan het tweede verschillend is van 0. Op deze productverzameling bepaalt men een equivalentierelatie door te zeggen dat het geordende paar formula_24 gelijkwaardig is met het paar formula_25 als formula_26.\nOpdat dit een equivalentierelatie zou zijn, moet de transitiviteit worden nagegaan: indien een willekeurig derde geordend paar formula_27 gelijkwaardig is met formula_28, dan ook met formula_29. Dit kan worden uitgerekend:\nen omdat formula_31 verschillend is van 0, moet formula_32.\nMen noteert de equivalentieklasse van het geordende paar formula_29 als de breuk en kan nagaan dat de algemene rekenregels voor de optelling en de vermenigvuldiging van breuken met deze equivalentierelatie overeenkomen, de resultaten zijn onafhankelijk van de gekozen vertegenwoordiger van een equivalentieklasse, en dat ze de structuur van een lichaam/veld bepalen. De elementen van dit lichaam/veld zijn de rationale getallen."}
{"id": "8648", "revid": "10914", "url": "https://nl.wikipedia.org/wiki?curid=8648", "title": "Stack (informatica)", "text": "Een stack of stapel is in de informatica een datastructuur voor de opslag van een wisselend aantal elementen, waarvoor geldt dat, net als bij een gewone stapel, het element dat het laatst werd toegevoegd, het eerst weer wordt opgehaald. Dit principe wordt ook wel LIFO (\"Last In First Out\") genoemd.\nDe tegenhanger van de stack is de queue, die volgens het FIFO (\"First In First Out\") principe werkt.\nDatastructuur.\nDe operaties die op een stack kunnen worden toegepast, zijn:\nAndere instructies, exclusief voor een \"call stack\", zijn:\nSoms worden nog ondersteund:\nEen stack is te vergelijken met een stapel borden: het laatste bord dat op de stapel is gelegd, wordt er het eerst weer van afgepakt. Een nog betere vergelijking is een stapel zoals in een bordenwagen, waarbij alleen het bovenste element zichtbaar is, en de eventuele rest in het interieur verdwijnt.\nEen stack kan ge\u00efmplementeerd worden als een gelinkte lijst, of, als de grootte begrensd is, als een array, met een pointer die naar het laatste stackelement wijst.\nBij onjuist gebruik kunnen twee fouten optreden:\nStacks bij de uitvoering van programma's.\nEen zogenoemde call stack wordt gebruikt bij het aanroepen van subroutines in computerprogramma's. Bij het aanroepen van een subroutine wordt onder meer de programmateller, die verwijst naar de eerstvolgende uit te voeren instructie, opgeslagen. Een subroutine kan weer een andere subroutine aanroepen, waardoor er nogmaals data op de call stack gezet wordt. Dit kan meerdere keren gebeuren. Als een subroutine eindigt, wordt de bijhorende data weer van de stack gehaald. \nDe stack kan verder worden gebruikt voor het opslaan van lokale variabelen en procedureparameters. Een samenhangend blok stackgegevens met returnadres, aanroepparameters en lokale variabelen heet een \"frame\".\nDe stackpointer wijst naar de top van de stack. De stackpointer is meestal een van de registers van een processor. Bij de Intel x86-architectuur is dit het (E)SP-register. Bewerkingen met registers kosten zeer weinig tijd. Sommige microprocessors hebben verschillende stackpointers.\nStap voor stap.\nBij het aanroepen van een procedure gebeurt het volgende:\nNa het uitvoeren van de procedure zal het volgende gebeuren:\nHardwarestack.\nModerne processoren zijn steeds voorzien van een hardwarestack, wat betekent dat een deel van het geheugen voor de stack gereserveerd kan worden en dat er instructies bestaan voor het bedienen van de stack. De hardwarestack komt reeds voor op de PDP-11. De vanouds veel gebruikte IBM 360 had nog geen hardwarestack.\nStackgeori\u00ebnteerd programmeren.\nBij \"stackgeori\u00ebnteerd programmeren\" bevindt een programma zich als geheel op een stapel. Uitvoering gebeurt als volgt:\nHet is gebruikelijk om dergelijke programma's weer te geven door de stapelinhoud te noteren van bodem tot top, wat betekent dat alle bewerkingen in omgekeerde Poolse notatie genoteerd zijn (\"Engels: Reverse Polish Notation, RPN\").\nVeel wetenschappelijke zakrekenmachines maken gebruik van deze techniek en manier van noteren, en ook programmeertalen zoals Forth en PostScript.\nEr worden nog steeds microprocessoren gemaakt met een stackgeori\u00ebnteerde instructieset, bijvoorbeeld de ST20 van ST Microelectronics. Door hun eenvoud zijn meerdere kernen per chip realiseerbaar en dit blijkt op te wegen tegen de hogere kloksnelheid die met een registerarchitectuur mogelijk is."}
{"id": "8649", "revid": "80021", "url": "https://nl.wikipedia.org/wiki?curid=8649", "title": "Etheen", "text": "Etheen (ook bekend onder de oudere naam ethyleen) is een koolwaterstof met als brutoformule C2H4. Het is een vlak molecuul met drie tweetallige rotatieassen, een inversiepunt en drie spiegelvlakken. Het behoort tot de puntgroep D2h en is de eenvoudigste koolwaterstof met een dubbele binding. Daarmee behoort het tot de stofklasse der alkenen.\nEtheen is een zeer belangrijke grondstof voor allerlei andere verbindingen, waaronder het polymeer polyetheen. Etheen is de meest geproduceerde petrochemische stof ter wereld; in 1996 bedroeg de totale productiecapaciteit 79,3 miljoen ton.\nEtheen is tevens een plantenhormoon dat onder andere een rol speelt bij de rijping van vruchten.\nProductie.\nDe productie van etheen vindt plaats door het stoomkraken van ethaan, LPG (propaan/butaan-mengsel) en nafta's. Dit zijn mengsels van koolwaterstoffen met een kookpunt tussen 30\u00a0\u00b0C en 200\u00a0\u00b0C afkomstig van de destillatie van aardolie, gasolie of zelfs hoogmoleculaire wassen. In een stoomkraker (\"steam cracker\") worden deze koolwaterstoffen gemengd met stoom en gedurende korte tijd (0,1 tot 0,5 seconde) blootgesteld aan een zeer hoge temperatuur (tot 875\u00a0\u00b0C). De koolwaterstoffen breken daardoor op in kleinere moleculen, waarvan de voornaamste de onverzadigde koolwaterstoffen etheen, propeen, buteen en 1,3-butadieen zijn. Deze worden vervolgens van elkaar gescheiden in een opeenvolging van destillatietorens en met andere chemische bewerkingen.\nAndere grondstoffen voor etheen zijn aardgas en raffinaderijgas (restgas van petroleumraffinaderijen).\nToepassingen.\nEtheen op zichzelf heeft weinig rechtstreekse toepassingen; het wordt vrijwel uitsluitend gebruikt als bouwsteen voor andere verbindingen. De meest belangrijke etheenverbruikende industri\u00eble processen zijn:\nAndere processen zijn de productie van lineaire alcoholen, alkenen, chloorethaan en de copolymerisatie met propeen tot ethyleen-propyleen- (EP) en ethyleen-propyleen-dieen-rubber (EPDM).\nVoorkomen in planten.\nEtheen is een hormoon in planten, waar het verschillende effecten heeft. Een ervan is dat etheen wordt geproduceerd door sommige rijpende vruchten, de zogenoemde climacterische vruchten. Enkele voorbeelden van climacterische vruchten zijn appels, passievruchten, bananen, kaki's, avocados en tomaten. Niet-climacterische vruchten zullen slechts spoorhoeveelheden etheen aanmaken bij fruitrijping en exogeen toevoegen ervan zal de rijping niet doen toenemen.\nVoor bloeminductie bij bromelia's wordt meestal gebruikgemaakt van ethyn of acetyleen, maar ook etheen kan hiervoor gebruikt worden.\nEtheen kan gebruikt worden voor het sneller laten rijpen van bananen (een mengsel van ca. 4% etheen en 96% stikstofgas wordt als \"banana gas\" verkocht). Doordat bananen van nature al veel etheen afscheiden, werden ze vroeger in fruitkoelhuizen gebruikt om het rijpingsproces van andere vruchten te versnellen. Sinds 1999 is bekend dat men etheen kan gebruiken voor de kiemremming bij uien en aardappelen. Snijbloemen verwelken onder invloed van etheen. Daarom mogen vruchten en bloemen nooit samen vervoerd worden. Om dit effect tegen te gaan wordt wel gebruikgemaakt van 1-methylcyclopropeen.\nEtheen wordt ook veel beschouwd als het stress-hormoon van planten. Wanneer deze bijvoorbeeld te maken krijgen met hoge temperatuur of hoge concentratie toxische stoffen, zal de etheenproductie aanzienlijk stijgen. Acaciabomen produceren ook etheen, als van hun bladeren gegraasd wordt, bijvoorbeeld door gazellen. Dit wordt door andere acaciabomen in de omgeving (tot 45 meter) opgepikt, waardoor zij meer giftige tannines in hun bladeren gaan vormen en het grazen wordt afgeremd.\nFunctie.\nHoewel snelle rijping economisch nadelig is, bestaat er voor planten die gevoelig zijn voor etheen een duidelijk voordeel: rijpende vruchten (zoals bananen) produceren etheen, waardoor vruchten in de buurt ook rijpen. De vruchten zullen dus in een grote hoeveelheid gelijktijdig rijp zijn. Zowel het aantrekken van dieren die voor de verspreiding nodig zijn, als het feit dat de dieren niet alle vruchten zullen kunnen opeten, biedt een grotere kans op verspreiding van de vruchten en daarmee de soort plant.\nBiosynthese.\nIn hogere planten wordt etheen gesynthetiseerd op basis van het aminozuur methionine. Methionine wordt door ATP geactiveerd (Yang-cyclus) tot S-adenosyl-L-methionine (SAM). Vervolgens zal het ACC-synthase, een enzym, in het cytoplasma SAM omzetten tot 1-aminocyclopropaan-1-carbonzuur (ACC). Uiteindelijk kan ACC omgezet worden tot etheen of geconjugeerd worden tot onder andere malonyl-ACC (MACC). De omzetting van ACC tot etheen gebeurt onder invloed van het enzym ACC-oxidase in de vacuole of bij het plasmamembraan. Dit enzym heeft zuurstofgas nodig om te werken. Hierdoor zal etheensynthese niet doorgaan in een anaeroob milieu.\nDe omvorming van SAM tot ACC kan door auxines sterk bevorderd worden. Hierdoor worden de effecten van auxines op planten vaak be\u00efnvloed door de hoeveelheid etheen."}
{"id": "8650", "revid": "63434", "url": "https://nl.wikipedia.org/wiki?curid=8650", "title": "Cavalerie", "text": "Cavalerie, ruiterij of ruitervolk/paardenvolk is van oudsher de naam voor de militaire eenheid die zich te paard voortbewoog en te paard vocht. Dit in tegenstelling tot de infanterie die te voet vecht en zich te voet verplaatst. De dragonder is een tussenvorm (vecht te voet, verplaatst zich te paard).\nHet begrip cavalerie staat binnen de krijgsmacht tegenwoordig voor eenheden met gepantserde voertuigen met een beweeglijke koepel, dit in tegenstelling tot de gepantserde artillerie. Er wordt onderscheid gemaakt naar zware cavalerie, lichte cavalerie en gepantserde cavalerie. Voor gewapende eenheden op een kameel bestaat in het Nederlands geen speciale cavalerieterm; deze worden net als burgers op een kameel aangeduid als kameelruiters.\nGeschiedenis.\nHet paard werd waarschijnlijk voor het eerst rond 4500-4000 v.Chr. in de steppen van Oekra\u00efne getemd en bereikte Egypte pas in de 13e dynastie (ca. 1743 - na 1640 v. Chr.) bij de inval van de Hyksos. In eerste instantie werd het vooral als trek- en lastdier gebruikt en militair vooral voor de strijdwagen gespannen. In de tijd van de brandcatastrofe kwam daar een einde aan doordat de infanterie in staat bleek de strijdwagens met zwaarden te overmeesteren.\nOudheid.\nHet gebruik van militairen die te paard vechten gaat heel ver terug in de geschiedenis. Reeds de Oude Egyptenaren, Assyri\u00ebrs en Meden kenden een militaire ruiterij.\nHet berijden van paarden is lang een moeizame zaak geweest. Zo is bekend van koning Cambyses van Perzi\u00eb dat hij zich dodelijk aan zijn eigen wapens verwondde bij het bestijgen van zijn paard. Dat was zonder stijgbeugel dan ook een moeizame onderneming. De oudste afbeelding van stijgbeugels komt uit het eind van de 2e eeuw v.Chr. uit India en deze uitvinding is via China pas in ongeveer de 8e eeuw na Christus ook in West-Europa ingevoerd. Uit het oude Griekenland zijn afbeeldingen bekend van ruitersoldaten zonder stijgbeugels.\nKoning Philippus II van Macedoni\u00eb had een sterke ruiterij die zowel belangrijk was bij gevechten, als in zijn functie om verkenningsopdrachten uit te voeren. De elite-cavalerie stond ook bekend als de \"hetairoi\". Door de combinatie van infanterie en een sterke cavalerie slaagden Philippus en zijn zoon Alexander de Grote er in om Griekenland en later ook het enorme Perzische rijk te onderwerpen.\nRomeinen.\nVoor de Romeinen was de cavalerie een belangrijk legeronderdeel. Zij vestigden cavaleriekazernes overal aan de grenzen van het Romeinse Rijk. De equites (Romeinse ridderstand) vormden een hoge maatschappelijke stand. Er zijn grafstenen gevonden van ruitersoldaten die daarvan een beeld geven.\nMiddeleeuwen.\nEen theorie stelt dat de stijgbeugel de grote militaire vernieuwing was die aanleiding gaf tot de feodalisering van het Frankische Rijk, maar langzamerhand is duidelijk geworden dat deze theorie niet houdbaar is. Toch zijn de middeleeuwen zonder meer de glorietijd van de bereden krijger: de ridder. Op het middeleeuwse slagveld was de zware cavalerie vaak doorslaggevend, al liep dat soms fout, bijvoorbeeld in drassig gebied zoals in de Slag bij Ane (1227) op de grens van Drenthe en Overijssel, of de Guldensporenslag (1302) bij Kortrijk.\nMongolen.\nDe grote veroveringstochten van het Mongoolse Rijk in de dertiende eeuw onder Dzjengis Khan en zijn opvolgers waren zonder goed getrainde krijgers te paard ondenkbaar geweest. De boogschutters stonden in de stijgbeugels en waren in staat tijdens het berijden van snelle galopperende paarden toch hun doel te treffen.\nNieuwe Tijd.\nVerandering van tactiek ontstond gedurende de Honderdjarige Oorlog, eerst door de Engelse boogschutters, later door de komst van het buskruit. De cavalerie werd niet langer voor de frontale aanval ingezet, maar voor operaties waarbij gebruikgemaakt kon worden van de snelheid van het paard en het ermee gepaard gaande verrassingseffect. Op slagvelden in de Vroegmoderne tijd werd de cavalerie meestal op de flank geplaatst. Een typische cavalerieaanval begon dan met een omtrekkende beweging, waarna de vijand in de rug aangevallen kon worden. Ook voor het verstoren van de vijandige logistiek bleef de cavalerie goed inzetbaar. Als wapen werden doorgaans de lans en lange tijd het zwaard gebruikt, uiteindelijk met name de sabel, een type zwaard dat zich goed leende voor neerwaarts houwende bewegingen.\nEen beroemde slag van ruitersoldaten was afkomstig uit het volk van de kozakken in Oekra\u00efne.\nIn de grotere koloniale gebieden (zoals Noord-Amerika) en de later daar gevormde staten was de rol van de cavalerie groter dan in de Oude Wereld, mede vanwege de veel grotere afstanden.\nDaarnaast werden cavalerie-eenheden zowel in de Oude als in de Nieuwe Wereld ook ingezet voor politietaken op het platteland, de zogeheten marechaussee. Dankzij de paarden kon een klein aantal cavaleristen toch de openbare orde handhaven op het dunbevolkte platteland. Hieruit is onder andere de Franse Gendarmerie Nationale ontstaan.\nIn de noordelijke provincies van Nederland werd de cavalerie als \"hulpmarechaussee\" samen met de Koninklijke Marechaussee ingezet als versterking van de rijksveldwacht in het bestrijden van banditisme op het platteland.\nModerne tijd.\nIn de Eerste Wereldoorlog speelde de cavalerie nog een wezenlijke rol, getuige foto's die daarvan bestaan.\nDe allerlaatste cavaleriecharge in West-Europa werd uitgevoerd tijdens de Slag bij Burkel (Belgi\u00eb).\nMet de ontwikkelingen van wapens en vervoermiddelen in de negentiende en twintigste eeuw veranderde echter ook de rol van de cavalerie. In veel gevallen behield de cavalerie zijn taak als gevechtseenheid, maar dan met gebruikmaking van tanks in plaats van paarden. Een ander voorbeeld van een voortzetting in de moderne tijd is de Amerikaanse Air Cavalry, die gebruikmaakt van helikopters (ook wel Air Assault genoemd of in Nederland Luchtmobiel).\nZelfs in de Tweede Wereldoorlog hadden de Nederlanders, Duitsers, Polen en Russen nog cavalerie, die echter deels in moderne gepantserde eenheden was omgezet, en deels als bereden infanterie werd ingezet. Voor de Polen en Russen heeft de cavalerie nog een onverwacht grote rol gespeeld in het weerstand bieden aan de Duitse invasie.\nIn bijzonder afgelegen en ontoegankelijke gebieden zoals Afghanistan is tot na de millenniumwisseling nog van cavalerie, in de zin van 'bereden eenheden', gebruikgemaakt, maar beschieting vanuit de lucht maakt dat tot een bijzonder hachelijke zaak.\nHeden.\nTegenwoordig wordt er in het leger nagenoeg geen gebruik meer gemaakt van paarden om mensen of materieel te verplaatsen behalve voor ceremoni\u00eble doeleinden; de paarden werden vervangen door tanks, pantserinfanterievoertuigen en ander gemotoriseerd materieel. Ceremonieel is ook de traditie dat van oudsher 'bereden' militairen zoals officieren bij hun gala-uniform rijsporen en eventueel een sabel dragen.\nNiettemin heette het betreffende legeronderdeel dat vroeger met paarden vocht, en later met tanks, nog steeds 'cavalerie', en waren de benamingen voor rangen en standen die traditioneel deel uitmaakten van de cavalerie (een kapitein bij de cavalerie heet ritmeester, een sergeant wachtmeester, een soldaat huzaar) nog lang gebruikelijk. \nBereden politie.\nVoor militaire functies is het paard nagenoeg verdwenen maar het paard wordt overal ter wereld nog steeds gebruikt door afdelingen van de bereden politie. Zij bedienen zich van de voordelen die ook voor de cavalerie golden: beter overzicht en snellere mobiliteit dan het voetvolk. En in de stedelijke omgeving, waar bereden politie meestal optreedt, zijn een of meer politiemannen te paard bijna altijd voldoende effectief om een onrustige menigte demonstranten of relschoppers in bedwang te houden.\nBelgische cavalerie.\nBelgi\u00eb heeft een rijke cavaleriegeschiedenis die begonnen is lang voordat het land ontstond.\nHet wapen had twee onderdelen:\nDoor de samenvoeging van de pantsertroepen en de infanterie met als resultaat maneuvertroepen blijft er nog \u00e9\u00e9n cavalerie-eenheid over. Het recce Bataljon Jagers te Paard.\nNederlandse cavalerie.\nNederland heeft evenals Belgi\u00eb een rijke cavalerietraditie. Tot een aantal jaren terug behoorde deze voor Nederlandse tank-cavalerie tot het verleden; er waren geen tanks meer in actieve dienst. Het laatste schot gelost door een Nederlandse Leopard 2 tank was op 18 mei 2011. De standaarden van het regiment Huzaren van Sytzama en van het regiment Huzaren Prins van Oranje zijn op 16 september 2012 opgelegd. Het regiment Huzaren van Boreel heeft als verkenningsonderdeel de taak cavalerietradities in ere te houden.\nSinds 2017 beschikt Nederland weer over een eskadron tanks in samenwerking met Duitsland binnen het 414 Tankbataljon. Sinds 20 november 2020 beschikt Nederland ook weer over een cavalerieregiment tanks met de oprichting van het Regiment Huzaren Prinses Catharina-Amalia."}
{"id": "8653", "revid": "264532", "url": "https://nl.wikipedia.org/wiki?curid=8653", "title": "Rangen en standen in het Nederlandse leger", "text": ""}
{"id": "8655", "revid": "1061913", "url": "https://nl.wikipedia.org/wiki?curid=8655", "title": "Filatelie", "text": "Filatelie is de liefhebberij voor het verzamelen van postzegels, en in een ruimere omschrijving het verzamelen van poststukken. Een postzegelverzamelaar wordt een filatelist genoemd.\nEtymologie.\nDe term \"filatelie\" ontstond in de 19e eeuw, niet toevallig in dezelfde periode als degene die de doorbraak betekende van de postzegel. Het woord is een samentrekking van de Griekse woorden \"phileon\" (\u03c6\u03b9\u03bb\u03b5\u03c9\u03bd) en \"ateleia\" (\u03b1\u03c4\u03b7\u03bb\u03b5\u03b9\u03b1), die respectievelijk \"houden van\" en \"vrij van belasting\" betekenen.\nDit laatste valt te begrijpen door te kijken naar de uitvinding van de postzegel. De Brit Rowland Hill bedacht immers in 1837 een postsysteem dat niet de ontvanger maar de afzender van een brief de kosten liet betalen. Om te bewijzen dat hij had betaald, moest de afzender op het postkantoor een bewijs van betaling kopen. Dit bewijs van betaling is wat we nu kennen als een postzegel. Als die postzegel op een brief was geplakt, was men \"vrij van belasting\".\nDe term filatelie, vroeger ook als \"philatelie\" geschreven, werd voor het eerst in 1864 voorgesteld door de Franse postzegelverzamelaar Georges Herpin in het postzegeldagblad \"Le Collectionneur de timbres-poste.\" Voordien gebruikte men veeleer het woord \"timbrologie\", naar het Franse woord \"timbre\". De term filatelie zou echter uitgroeien tot de meest gangbare, omdat het door zijn Griekse oorsprong gemakkelijker te hanteren bleek in andere talen. Het woord timbrologie overleefde evenwel, al zij het in mindere mate. Tot op heden verschijnt bijvoorbeeld in Frankrijk het maandelijkse vakblad \"L'\u00c9cho de la timbrologie\", waarvan het eerste nummer reeds verscheen in 1887, uitgebracht door Edmond Fr\u00e9my.\nReikwijdte van de filatelie.\nPostzegelverzamelingen worden meestal opgebouwd op land (klassieke filatelie), maar vaak ook op thema (thematische filatelie), bijvoorbeeld ruimtevaart, bloemen, componisten, de dag van de postzegel of de Olympische Spelen. In sommige landen worden speciaal voor de verzamelaars grote aantallen postzegels gedrukt. De grootste postzegelverzameling ter wereld bevindt zich in het British Museum in Londen. Ook het Museum voor Communicatie in Den Haag heeft een grote verzameling, met onder andere een exemplaar van een van de meest zeldzame postzegels ter wereld, de Blauwe Mauritius.\nFilatelie is meer dan enkel postzegels verzamelen. Ook het verzamelen van andere elementen die met het verzenden van post te maken hebben, behoren bij de filatelie. Het gaat dan bijvoorbeeld om afstempelingen, postzegelboekjes, automaatzegels, dienstzegels enzovoorts. Ook het verzamelen van eerstedagenveloppen is een veelgeziene liefhebberij. Een specialisatie in de filatelie is de eofilatelie, die zich bezighoudt met post uit de tijd dat er nog geen postzegels waren.\nEen zeer strikte opvatting van filatelie is dat deze zich bezighoudt met de studie van bovengenoemde elementen, en niet zozeer met het verzamelen ervan. Sommige filatelisten zijn van mening dat er pas van filatelie mag worden gesproken als er 'wetenschappelijk' wordt verzameld (\"de filatelie begint waar de catalogus ophoudt\"), maar de gangbare praktijk is dat iedereen die postzegels verzamelt, zich filatelist noemt.\nInternationaal.\nIn 1926 stichtten de nationale filatelistische federaties van zeven landen de F\u00e9d\u00e9ration Internationale de Philat\u00e9lie (FIP), ofwel de \"Internationale Federatie van de Filatelie\". De stichtende landen waren Belgi\u00eb, Duitsland, Frankrijk, Nederland, Oostenrijk, Tsjechoslowakije en Zwitserland. Vandaag de dag zijn 95 landen en drie continentale federaties lid van deze internationale organisatie.Samen met de Wereldpostunie richtte de FIP in 1990 de World Association for the Development of Philately (WADP) op. Overigens werd op 25 november 1991 tijdens het FIP-congres te Tokyo ook het verzamelen van belastingzegels als volwaardig verzamelgebied binnen de filatelie erkend. Hierdoor werd het, na opstelling van een aangepast reglement, mogelijk om nationaal en internationaal aan postzegeltentoonstellingen deel te nemen. De reikwijdte van de filatelie werd met deze erkenning dus nog verder vergroot. Vermeldenswaardig is nog dat in Nederland op 12 maart 1994 de Nederlandse Vereniging voor Fiscale Filatelie (N.V.F.F.) is opgericht. Deze vereniging heeft als doelstelling het bevorderen van de belangstelling voor en het verzamelen van fiscale zegels en/of documenten met fiscale achtergrond. De vereniging tracht dit doel te bereiken door middel van ledenbijeenkomsten, het doen verschijnen van publicaties (waaronder een periodiek) en het organiseren van presentaties op beurzen of tentoonstellingen.\nPostzegelcatalogi.\nIn de wereld worden ook verschillende postzegelcatalogi uitgegeven, die meestal per land zijn opgesteld en die gebruikt worden in de filatelie.\nCatalogi die de hele wereld omvatten zijn met name de Duitse Michel-catalogus, de Franse Yvert et Tellier, de Engelse Stanley Gibbons en de Amerikaanse Scott-catalogus.\nVoorbeelden van landencatalogi zijn de NVPH-catalogus (Nederland) en de Offici\u00eble Belgische Postzegelcatalogus (OBP) (Belgi\u00eb en zijn voormalige koloni\u00ebn). De OBP wordt sinds 1957 uitgegeven door de Belgische Beroepskamer van Postzegelhandelaren (BBKPH).\nAndere catalogi zijn Austria Netto Katalog (Oostenrijk), C\u00e9r\u00e8s (Frankrijk), Dallay (Frankrijk), Darnell (Canada), Domfil (Spanje), Facit (Zweden), Zumstein (Zwitserland).\nOok zijn er uitgevers die zich concentreren op verzamelalbums en themaboeken over filatelie, zoals de Nederlandse uitgeverijen DAVO en Importa.\nTijdschriften.\n\"Filatelie\" is ook de naam van een Nederlands filatelistisch tijdschrift. Het blad werd in 1922 voor het eerst uitgegeven onder de naam \"Nederlandsch Maandblad voor Philatelie\". Het had in 2006 ongeveer 33.000 abonnees.\nVoor de thematische filatelie wordt door de Nederlandse Vereniging voor Thematische Filatelie vijf keer per jaar het blad \"THEMA\" uitgegeven.\nIn Belgi\u00eb is er een filatelieclub voor kinderen: StamPilou, genoemd naar de stripreeks \"De onvrijwillige avonturen van Stam &amp; Pilou\"."}
{"id": "8656", "revid": "780746", "url": "https://nl.wikipedia.org/wiki?curid=8656", "title": "Calciumcarbide", "text": "Calciumcarbide (ook bekend onder de benamingen carbid, karbiet of carbuur) is een anorganische verbinding van calcium en koolstof, met als brutoformule CaC2. De stof komt voor als een witgeel tot grijsblauw kristallijn poeder of als brokken. Formeel is calciumcarbide het calciumzout van ethyn.\nSynthese.\nCalciumcarbide werd voor het eerst per ongeluk bereid - in 1862 door Friedrich W\u00f6hler - door calciumcarbonaat met cokes te verhitten tot hoge temperaturen met als doel het synthetiseren van calcium. Het werd gecommercialiseerd door calciumoxide (ongebluste kalk) met koolstof (cokes) te verhitten tot een temperatuur van 2000\u00b0C:\nDeze reactie wordt uitgevoerd in een vlamboogoven met grafietelektroden. De methode werd in 1888 eveneens per ongeluk uitgevonden door de Canadese uitvinder Thomas Leopold Willson en was economisch rendabel.\nToepassingen.\nProductie van ethyn.\nCalciumcarbide ontleedt met water onder vorming van ethyn (acetyleen) en calciumhydroxyde (gebluste kalk):\nDeze hydrolyse van calciumcarbide was tot in de jaren 30 van de 20e eeuw de enige methode om ethyn te produceren. Hierdoor was calciumcarbide een belangrijk uitgangspunt bij de ontwikkeling van de acetyleenchemie (de chemie van Walter Reppe). Met de opkomst van de petrochemische industrie heeft deze methode sterk aan belang verloren.\nEthyn is op zijn beurt weer een grondstof voor een groot aantal andere verbindingen, waaronder het polymeer polyacetyleen. Dit is een geleidend polymeer.\nTussen 1900 en 1945 werd calciumcarbide veel gebruikt in de carbidlamp, onder andere om voertuigen (zoals auto of fiets) te voorzien van verlichting. In een carbidlamp zit een waterreservoir waaruit, na een nauwkeurige en lastige afstelling, water op het carbid druppelt en ethyn ontstaat. Het ethyngas verbrandt vervolgens met een vlam die een helder wit licht geeft. Na 1945 is de carbidlamp vrijwel geheel verdrongen door elektrische verlichting. Voor de komst van ethyn in gasflessen werd carbid door smeden gebruikt als brandstof voor lasbranders.\nCarbidschieten.\nCarbid wordt met name in het noorden, oosten en zuiden van Nederland gebruikt voor het carbidschieten rond de jaarwisseling.\nOverige toepassingen.\nCalciumcarbide wordt gebruikt om ruwijzer te ontzwavelen:\nDaarnaast kan het gebruikt worden als pesticide, bijvoorbeeld om mollen en woelmuizen uit te roken. Hiertoe wordt een blokje calciumcarbide in een graafgang gelegd en besprenkeld met water. Het ontstane ethyn verjaagt de dieren. Calciumcarbide is opgenomen in de lijst van pesticiden die door de Europese Unie zijn toegelaten.\nCalciumcarbide reageert onder hoge temperatuur (1000\u00b0C) met stikstofgas tot calciumcyaanamide:"}
{"id": "8659", "revid": "18570", "url": "https://nl.wikipedia.org/wiki?curid=8659", "title": "Herman Willem Daendels", "text": "Herman Willem Daendels (Hattem, 21 oktober 1762 \u2013 Elmina, Goudkust, 2 mei 1818) was een Nederlands patriot, die in 1786 het heft in eigen handen nam toen hij bij een benoeming door stadhouder Willem V werd gepasseerd. Hij schoolde zich vervolgens als militair en vluchtte naar Noord-Frankrijk toen de stadhouder in zijn macht was hersteld. Na de Bataafse Revolutie was hij generaal. Van 1807 tot 1810 was hij gouverneur-generaal van Nederlands-Indi\u00eb. In 1815 werd Daendels benoemd tot gouverneur-generaal van de Nederlandse bezittingen aan de Afrikaanse Goudkust.\nBiografie.\nDaendels was de zoon van Burchard Johan Daendels, die als stadssecretaris magistraat was in Hattem en exploitant van een steenbakkerij in de uiterwaarden van de rivier de IJssel. Hij bezocht het Athenaeum Illustre te Deventer. Vanaf september 1781 volgde hij een studie in de rechten aan de Universiteit van Harderwijk, waar hij in april 1783 promoveerde. Een proefschrift, zo al vervaardigd, is niet bewaard gebleven. Tot in de 20e eeuw was het niet ongebruikelijk om op stellingen te promoveren. Er was in die gevallen g\u00e9\u00e9n promotieonderzoek gedaan. Vaak promoveerde men op de dag waarop men afstudeerde.\nTroebelen in Hattem.\nNa zijn studie werd Daendels advocaat in zijn geboorteplaats Hattem, een stadje met destijds ongeveer 1.000 inwoners. Zijn vader stierf in augustus 1785. Het zou niet ongebruikelijk geweest zijn als deze door zijn zoon zou zijn opgevolgd, maar in 1786 benoemde stadhouder Willem V een orangist in de opengevallen plaats. Bovendien werden twee vacatures niet opgevuld om de vroedschap in grootte te doen afnemen. Dit besluit riep verzet op bij Daendels, die als kapitein van het exercitiegenootschap St. Anna's Gilde, al een tijdje op de voorgrond trad. Daendels verzette zich tegen het privilege, waarmee de stadhouder veel invloed had op de samenstelling en grootte van de vroedschap. Hij riep zijn stadsgenoten op zelf het stadsbestuur aan te vullen. Hiermee zouden de inwoners zich weer een oud recht toe-eigenen, dat hun ontnomen was bij de vorming van de Unie van Utrecht (1579). Daendels liet zich inspireren door de veranderingen in Utrecht, toen hij in mei het stadsregeringsreglement buiten werking zette. Op woensdagochtend 2 augustus 1786 werden ten overstaan van de verzamelde exercitiegenootschappen zestien \"democratisch\" gekozen patriotten in de Utrechtse vroedschap be\u00ebdigd; Daendels was daarbij aanwezig.\nEind juli waren twee nieuwe schepenen benoemd, waaronder een voormalige lijfwacht van de prins. Op 8 augustus verkondigde Daendels het stadje militair te verdedigen. Ook de predikanten van Elburg hielpen de bolwerken en wallen te herstellen. Daendels richtte zijn huis in als munitieopslagplaats. Op 28 augustus nam de prins het besluit troepen naar Hattem en Elburg te zenden, onder het bevel van generaal Johan Carel Spengler. De Gelderse stadhouderlijke troepen werden verplaatst en bezetten op 5 september Hattem en Elburg zonder veel moeite. Daendels en zijn democratische medestanders namen de wijk naar Zwolle en beraamden een herovering van hun stad.\nIn januari 1787 was Daendels, lid van een 'nationale commissie ter expeditie van burgerzaken' die een defensieplan voor Holland, Utrecht, Gelderland en Overijssel moest ontwerpen om die gewesten te beschermen. Hij reisde met Aleida van Vlierden naar Bentheim waar zij op 9 maart of 19 augustus 1787, volgens de overlevering zonder toestemming van de prinsgezinde schoonouders, in het huwelijk traden. Daendels verdedigde Amsterdam tegen de Pruisen in oktober (1787) als majoor van een door hemzelf ingestelde Gelderse brigade.\nVluchteling in Noord-Frankrijk.\nDe restauratie van 1787 van het stadhouderlijk bewind betekende voor Daendels een dreigende gevangenneming. Door zijn vertrek ontkwam hij aan de tenuitvoerlegging van het vonnis van het Hof van Gelderland uit 1788, waarbij hem het burgerrecht werd ontnomen en hij \"op poene van den dood\" uit Gelderland werd verbannen. \nDaendels, Johan Valckenaer en Adam Gerard Mappa huurden op initiatief van Wybo Fijnje een oud jezu\u00efetenklooster, de Abdij van Waten, en restaureerden de kamers, verbouwden groente, afgewisseld met discussies en het spelen van biljart. Nadat Mappa naar Amerika was ge\u00ebmigreerd en Daendels de huur niet meer kon betalen en naar Duinkerke was vertrokken, ontstonden er spanningen in de commune. Daendels handelde met een vroegere studievriend in hout, kaas en tabak. Hij kreeg al snel ruzie met Court Lambertus van Beyma die hem voor de rechter daagde. Daendels was in de Republiek bij verstek ter dood veroordeeld en inmiddels bang om vermoord te worden en zijn woning geplunderd. \nIn 1792 nam hij zitting in het Bataafs Comit\u00e9, dat een omwenteling in de Republiek der Zeven Verenigde Provincies voorbereidde en zag voor zichzelf een adviseursrol in deze operatie. Daendels maakte indruk op de Fransen, want hij beschikte over een uitgebreid netwerk van informanten en zou de Franse generaals kunnen voorzien van informatie over troepenbewegingen van de Oostenrijkers tijdens de Eerste Coalitieoorlog. Eind mei vertrok hij naar Parijs. In het geheim werden 6.000 geweren gekocht in Engeland voor het nog op te richten Bataafs Legioen. Op 1 augustus 1792 werden hij en zijn handelscompagnon als officier benoemd en begon een rekruteringsbureau in Oostende. Gerrit Paape diende als zijn secretaris. \nOp 1 februari 1793 verklaarde Frankrijk de oorlog aan de Nederlandse Republiek en Daendels maakte deel uit van het Franse \"Arm\u00e9e du Nord\" onder Dumouriez dat twee weken later Staats-Brabant en Maastricht aanviel. De Franse aanval mislukte, de troepen werden teruggetrokken en verslagen in de Slag bij Neerwinden (1793). Daarna leverde Daendels op 12/13 september 1793 de Slag bij Wervik tegen een geallieerd leger van Nederlanders, Zuid-Nederlanders en Oostenrijkers. Hij werd aangesteld als commandant van de vesting Menen. In de strijd langs de Frans-Nederlandse grensposten in het graafschap Vlaanderen, die een jaar duurde, leerde hij het kunstje van de oorlog. Als brigadegeneraal (sinds april 1794) in het leger van Pichegru keerde hij terug in de Nederlanden. Op 21 september 1794 kwam hij met zijn bataljon in 's-Hertogenbosch aan. Het beleg van de stad zou drie weken duren. \nDaendels' plannen tot eigenmachtig optreden, in een proclamatie op 21 oktober door Paape naar de krant verstuurd, verschrikten de Fransen. Hij probeerde Amsterdam over te halen een alvast revolutie te bewerkstelligen om een sterkere uitgangspositie te hebben tegenover de Fransen. Willem Irhoven van Dam met Cornelis Krayenhoff reisden naar het Franse hoofdkwartier in Den Bosch om Daendels te ontmoeten. Een aanval vanuit Cr\u00e8vecoeur op de Bommelerwaard mislukt in eerste instantie. Onder steeds dreigender wordende omstandigheden wist Guillaume Anne de Constant Rebecque met zijn brigade op de rechter Waaloever stand te houden en de vijand drie dagen op te houden, tot hij door de prins van Oranje naar Leerdam werd gezonden, ter verdediging van de Linge. Op 17 januari stond Daendels in Leerdam aan het hoofd van een vooruitgeschoven brigade.\nBataafs-Franse tijd 1795-1813.\nOp zondagmiddag 18 januari 1795 kwam Krayenhoff op last van Daendels de Amsterdamse burgemeesters vertellen dat ze de volgende dag beter konden aftreden. Op 20 februari was hij in Delft, dat zich weifelachtig opstelde om een nieuw stadsbestuur in te stellen. Na een bezoek aan Parijs kwam Daendels in juni als luitenant-generaal in dienst van de Bataafse Republiek, in dezelfde rang als Jean-Baptiste Dumonceau, wat hem dwars moet hebben gezeten. Hij moest zijn excuses aanbieden na ontactisch optreden in Den Haag. In juli 1795 werd hem opgedragen het leger te reorganiseren en een jaar later werd het zijn taak de oostgrens te verdedigen. Het Kollumer oproer veroorzaakte grote tegenstellingen in Friesland, zodat Daendels te hulp werd geroepen. In het najaar van 1797 was de Republiek even ver als in het voorjaar van 1795. Na het verlies van de Zeeslag bij Camperduin door Jan Willem de Winter greep hij in. Als unitari\u00ebr organiseerde Herman Willem Daendels de staatsgreep van 22 januari 1798 door de al te fanatieke federalistische leden van de Nationale Vergadering op te sluiten om zodoende een einde te maken aan de besluiteloosheid van 40.000 kiesmannen en de lange debatten door de gewestelijke afgevaardigden. Hij wist de goedkeuring te verkrijgen van Talleyrand en kreeg medewerking van de Franse ambassadeur Charles Delacroix, en de generaals Dumonceau en Joubert. Vier uur later werd een Uitvoerend Bewind naar Frans model ingevoerd; de departementen en gemeenten kregen veel minder autonomie. Om twee uur 's middags is alles voorbij. 21 leden van het Vertegenwoordigend Lichaam waren gearresteerd. In totaal werden 33 leden afgezet.\nIn overleg met Jacobus Spoors, Gogel en Joubert vertrok Daendels in mei naar Parijs. Hij had gesprekken met Talleyrand en Paul Barras van het Directoire. In twee weken tijd gaf Daendels 15.000 gulden uit. Er moet heel wat aan de strijkstok zijn blijven hangen. Op 12 juni 1798 voerde Daendels een tweede staatsgreep uit tegen de radicale unitari\u00ebrs; hun gedrag werd als schurkachtig ervaren. Delacroix en Van Langen werden gearresteerd, Pieter Vreede en Wijbo Fijnje ontsnapten door een raam. De gehate besluiten werden teruggedraaid; de aanstichters verdwenen. Delacroix werd teruggeroepen. Zonder dat er een schot was gevallen namen de Moderaten de macht over en de Bataafse Revolutie was voorbij. Daendels, die gemakkelijk tot opwinding te brengen was, werd te kennen gegeven zich te matigen.\nOnder leiding van de Franse generaal Guillaume Brune kreeg hij de opdracht de dreigende Russisch-Engelse landing bij Zijpe in de kop van Noord-Holland te voorkomen. Daendels werd gelegerd in het noordelijke deel van Noord-Holland, met zijn hoofdkwartier in Schagen, terwijl Dumonceau posities had ingenomen in Friesland en Groningen om een landing op de Noord-Nederlandse kust of een invasie vanuit Duitsland te kunnen onderscheppen. Na zijn nederlaag in de Slag bij Callantsoog gaf hij bevel aan de garnizoenen van de kustforten van Den Helder om de forten te verlaten. Deze manoeuvre werd hem ernstig kwalijk genomen. Vanwege de beschuldiging van verraad schreef hij een verweerschrift en kreeg twee jaar verlof. In augustus 1802 had hij een gesprek met Rutger Jan Schimmelpenninck en generaal Dumonceau op het Loo; over de inhoud is niet veel bekend, maar had te maken met een regeringswisseling. Daendels verspreidde geruchten over een samenzwering. Hij nam twee dagen na de instelling van het Staatsbewind ontslag toen hij niets kon bewijzen. De \"derde staatsgreep\" van Daendels is mislukt door ingrijpen van de Franse generaal Pierre Fran\u00e7ois Charles Augereau, waarschijnlijk in opdracht van Napoleon.\nDe in ongenade gevallen Daendels trok zich terug in het Heerderdal op de Noord-Veluwe. Hij kreeg van de Bataafsche Republiek 500 morgen (minstens 430 hectare) ongecultiveerde heidegrond in eeuwigdurende erfpacht, voor 15 gulden per jaar en stichtte een grootschalige landbouwonderneming op het landgoed \"De Dellen\", ten westen van Heerde. Hij hield zich bezig met de ontginning van heide tot landbouwgrond, het planten van dennen, het vetmesten van varkens, het fokken van schapen. Daendels correspondeerde met Johan Valckenaer, eveneens herenboer en ambteloos burger.\nIn juni 1806 herstelde Lodewijk Napoleon hem in zijn functies en Daendels werd luitenant-generaal van de troepen te paard. Hij is afgezonden naar Groningen en Friesland. In oktober veroverde Daendels Oost-Friesland dat bij de republiek werd ingelijfd. Twee maanden later was hij terug uit Emden. Evenals Dirk van Hogendorp was hij op jacht naar een eervolle betrekking in Nederlands-Indi\u00eb.\nGouverneur-generaal van Nederlands-Indi\u00eb.\nVervolgens benoemde Lodewijk Napoleon hem in 1807 tot gouverneur-generaal van Nederlands-Indi\u00eb met de rang van maarschalk. Na een lange reis kwam hij op 5 januari 1808 aan in Batavia. Zijn belangrijkste taak was de kolonie tegen de Engelsen beschermen, die sinds de Brieven van Kew voormalige handelsposten in Azi\u00eb hadden overgenomen. In korte tijd verjoeg hij het Engelse leger van Java. Daendels bouwde ziekenhuizen en militaire onderkomens; wapenfabrieken in Soerabaja en Semarang en een nieuwe militaire opleidingsschool in Batavia. Daar liet hij een fort in de wijk Meester Cornelis en Fort Lodewijk in Soerabaja optrekken. Tevens gaf hij opdracht tot het bouwen van een nieuwe residentie in Jakarta, wat het Paleis van Daendels of het het Witte Huis genoemd werd en later een andere bestemming kreeg.\nDaendels reorganiseerde niet alleen het leger; zijn tweede taak was de corruptie te bestrijden. Hij schafte de tiendenplicht af en gaf alle godsdiensten dezelfde rechten. Hij probeerde het bestuur op Java te centraliseren en de heerschappij van de feodale machthebbers in te perken. Daendels reisde met 1.000 soldaten en enig geschut naar de kraton van de sultan van Bantam die zich tegen het koloniale bestuur had verzet. De vermetele Daendels trok geheel alleen het grote voorplein op en eiste toegang; een eis die kracht werd bijgezet door een op de poort gericht kanon. Toen de poort geopend werd, stapte Daendels vastberaden op de oude zwakke sultan af die de gouverneur-generaal op zijn troon opwachtte. Daendels trok de oude vorst van zijn zetel en nam zelf plaats. \"Nu ben ik sultan\" riep hij.\nDe VOC die in de kolonie de macht uitoefende, was een handelsmaatschappij en Nederlanders in Indi\u00eb vertegenwoordigden daarom geen soevereine macht. Daendels liet de Indische vorsten voelen dat hij een koning vertegenwoordigde. Het was voorbij met de slaafse bejegening van de Javaanse aristocratie; Daendels heette daarom de \"Toewan Besar Goentoer\" te zijn, de grote \"donderende\" heer.\nDaendels voerde een moderne ambtenarij in en beroofde de afzonderlijke handelsposten van hun bestuurlijke autonomie. Hij organiseerde bestuur en rechtspraak op een moderne manier en ruimde enkele misbruiken en wantoestanden uit de tijd van de Compagnie op. Hierdoor was hij niet geliefd bij de Oudgastenpartij, die klachten en beschuldigingen over hem naar Lodewijk Napoleon stuurde. Daarvoor was ook alle aanleiding want Daendels eigende zich, in strijd met zijn instructie, landgoederen en het lucratieve monopolie op de handel in eetbare zwaluwnesten toe. Mede door deze tegenwerking liepen zijn pogingen niet helemaal volgens plan en moest hij teruggrijpen op het economisch model van de oude Republiek; het Preangerstelsel uit het begin van de 18e eeuw, waarmee de VOC de productie van bepaalde goederen (bijvoorbeeld koffie) had afgedwongen.\nDe driftige gouverneur-generaal had weinig respect voor de rechtsgang. Hij liet in 1808 drie van diefstal beschuldigde Europeanen nog tijdens hun proces ophangen. De rechter die protesteerde werd ontslagen.\nDe Grote Postweg op Java.\nDaendels is vooral bekend gebleven als drijvende kracht achter de aanleg van de Grote Postweg (\"Jalan Raya Pos\") over de volle lengte van Java. Dit werk, de weg van Anjer naar Panarukan, had bovenal een militair doel: snelle verplaatsing van de troepen. Daarnaast was het vanaf 1810 een snelle route om per postkoets post en reizigers te vervoeren en kon de Javaanse bevolking haar handelswaar gemakkelijker over grote afstanden vervoeren. Een reis van Batavia naar Semarang duurde in plaats van 10 \u00e0 14 dagen nog slechts 3 \u00e0 4 dagen. De verbindingsweg van zo'n duizend kilometer lang was binnen een jaar voltooid en kostte naar schatting 12.000 dwangarbeiders het leven. Toch wordt het ook door latere Indonesische historici gezien als een belangrijke prestatie omdat hij mogelijk maakte andere delen van Java in \"dagen\" in plaats van \"weken\" te bereiken.\nNa de Inlijving van Nederland door Frankrijk in riep keizer Napoleon Daendels in 1811 terug naar Europa. Hij werd benoemd tot commandant van een divisie van het napoleontische leger en nam deel aan de veldtocht van Napoleon naar Rusland.\nGouverneur-generaal van de Goudkust.\nNa de val van Napoleon (1814) verzocht Daendels de nieuwe vorst Willem I om een nieuwe betrekking. Hij werd in 1815 benoemd tot gouverneur-generaal van de Nederlandse bezittingen aan de Afrikaanse Goudkust. Pas in maart 1816 kon hij zijn functie innemen. Hij probeerde een weg aan te leggen van de kust naar het Ashanti-koninkrijk, trachtte het bestuur te reorganiseren en probeerde geld te verdienen met plantages, maar dit alles mislukte.\nDaendels overleed aldaar op 2 mei 1818 op 55-jarige leeftijd aan malaria en werd bijgezet op de Nederlandse begraafplaats te Elmina (Ghana)."}
{"id": "8660", "revid": "1325534", "url": "https://nl.wikipedia.org/wiki?curid=8660", "title": "Goeroe (wijze)", "text": "Een goeroe is een spirituele leraar of gids. De term wordt daarnaast in een aantal vakgebieden, zoals ICT en management, ook gebruikt voor bekende personen wier meningen een hoog aanzien genieten.\nIn sommige Oosterse talen, onder andere Maleis, is goeroe (guru) het gewone woord voor een onderwijzer.\nEtymologisch komt 'goeroe' uit het Sanskriet. Het betekent \"zwaar\" en illustreert hoe de positie van een leraar in de conservatieve brahmaanse traditie wordt opgevat. Een successie van goeroes en leerlingen heet parampara. Tibetanen vertaalden goeroe met lama, wat \"onovertroffen\" betekent.\nEr zijn ook andere, populaire, niet-wetenschappelijke verklaringen voor de betekenis van het woord. E\u00e9n lezing stelt dat \"goe\" staat voor goekhar (\"wereld\") en \"roe\" voor roekhar (\"god\"). Een goeroe is volgens deze lezing iemand die de wereld van de goden kan binnentreden en na terugkomst zijn wijsheid met de mensen deelt. Een goeroe is dus een medium om met de wereld van de goden in contact te komen. Zie ook sjamanisme.\nClassificaties.\nDe godsdienstwetenschapper Reender Kranenborg onderscheidt vier typen goeroes in India.\nSikhisme.\nIn het Sikhisme betekent goeroe \"het licht dat alle duisternis wegneemt\", oftewel de goeroe is een \u2018verlichtende boodschapper\u2019. Het wordt ook wel omschreven als \"Jot\" (goddelijk licht). Het woord goeroe is volgens het Sikhisme eigenlijk opgebouwd uit twee termen: Goe (duisternis) en\nRoe (licht). De term goeroe wordt in het Sikhisme derhalve niet alleen gebruikt voor een spirituele leermeester of een sterveling in het algemeen. Het refereert niet altijd aan de Goeroe als mens. Het heilige boek van het Sikhisme, de Goeroe Granth Sahib, wordt binnen het Sikhisme ook als een goeroe beschouwd.\nBinnen het Sikhisme is de goeroe een perfecte profeet of boodschapper van God waarin het licht van God volledig en zichtbaar verschijnt. De goeroe is hierbij in harmonie met het goddelijke. De goeroe, hoewel een mens in vorm, is goddelijk wat de ziel betreft. Naar buiten toe doet hij zich voor in menselijke vorm voor hen die behoefte hebben aan zichtbare en fysieke sturing. De Verlichtende goeroes vertegenwoordigen eigenlijk \u201chet innerlijke zelf\u201d.\nBeoordelen van de goeroe.\nBinnen het Hindoe\u00efsme is het gebruikelijk dat de ge\u00efnteresseerde potenti\u00eble leerling de goeroe beoordeelt voordat hij zijn volgeling wordt. Andersom dient de goeroe alleen waardige en geschikte leerlingen te accepteren. Er wordt wel gezegd dat het beoordelen van de goeroe een louter subjectieve kwestie is. Anderzijds staat de goeroe vaak binnen een traditie (sekte) en wordt volgens de criteria van die traditie beoordeeld.\nEr zijn ook pogingen gedaan om een beoordelingssysteem te vinden dat minder gebonden is aan een bepaalde cultuur of godsdienstige traditie.\nKritiek, controversen en schandalen.\nEnkele prominente goeroes waren controversieel of zijn in schandalen betrokken geraakt (met name Sathya Sai Baba en Bhagwan Osho). Het blijkt erg moeilijk een goede goeroe te onderscheiden van een incompetente of een bedrieger, met soms dramatische gevolgen.\nDe idealisatie van, en projectie op de goeroe door de volgeling is beschreven door de socioloog Paul Schnabel en de godsdienstpsycholoog Jan van der Lans. Schnabel schreef in 1982 dat enkele goeroes, zoals Maharaji en Bhagwan, deze onkritische idealisatie door de volgeling bevorderd hebben."}
{"id": "8663", "revid": "628344", "url": "https://nl.wikipedia.org/wiki?curid=8663", "title": "Amerikaanse houtsnip", "text": "Amerikaanse houtsnip (\"Scolopax minor\") (grootte: 28\u00a0cm) is een bosvogel en daarmee een van de weinige leden van de snipachtigen (Scolopacidae) die niet bij oevers of in drassige gebieden aan te treffen is.\nVerspreiding en leefgebied.\nDe Amerikaanse houtsnip bewoont de hele VS oostelijk van Kansas en ook een deel van het aansluitende Canada. Uit het noordelijke deel van dit gebied trekt hij weg. Het is een vogel die niet gemakkelijk waar te nemen is vanwege zijn schutkleur en zijn voornamelijk solitaire levenswijze.\nLeefwijze.\n's Nachts komt hij uit het bos tevoorschijn om zich op de velden aan regenwormen en andere kleine dieren te goed te doen.\nStatus.\nDe grootte van de populatie is in 2019 geschat op 3,5 miljoen volwassen vogels. Op de Rode lijst van de IUCN heeft deze soort de status \"niet bedreigd\". "}
{"id": "8666", "revid": "211114", "url": "https://nl.wikipedia.org/wiki?curid=8666", "title": "Tibetaans boeddhisme", "text": "Tibetaans boeddhisme is de vorm van boeddhisme die aan het einde van de 7e eeuw in Tibet ontstond en zich daarna gaandeweg ontwikkelde. Het heeft zijn wortels vooral in India, met name in het Mahayana-boeddhisme en het Vajrayana. Daarnaast onderging het nog andere invloeden.\nHet Tibetaans boeddhisme is de dominante religie in Tibet, in de Tibetaanse gebieden ten oosten daarvan (Kham, Amdo), in het noorden van Nepal, in Bhutan, in delen van het huidige India, zoals Ladakh, Arunachal Pradesh en Sikkim, in Mongoli\u00eb en in delen van Rusland, zoals Toeva, Kalmukki\u00eb en Boerjati\u00eb.\nNaast het Tibetaans boeddhisme heeft zich in Tibet nog een andere en daarvan te onderscheiden vorm van boeddhisme ontwikkeld, die bekendstaat onder de naam B\u00f6n.\nEen bijzondere ontstaansgeschiedenis.\nDe bijzondere omstandigheden waaronder het boeddhisme naar Tibet kwam, zijn relevant voor de verdere ontwikkeling van de religie geweest. Belangrijk zijn de relatief late introductie van het boeddhisme in Tibet en de weerstanden die het tijdens zijn ontwikkeling heeft moeten overwinnen.\nDe late komst van het boeddhisme naar Tibet.\nHet boeddhisme kwam laat naar Tibet. In het begin van de 7e eeuw was het in Tibet nog vrijwel onbekend. Het land was in die tijd voor een belangrijk deel omringd door gebieden waar dat boeddhisme zich al stevig had gevestigd. Tibet was feitelijk een \"heidens eiland\" in een grote boeddhistische oceaan. Die late komst van het boeddhisme in Tibet heeft als consequentie gehad, dat in Tibet dat boeddhisme be\u00efnvloed werd - veel meer dan in gebieden waar het al eerder aanwezig was - door de latere ontwikkelingen van het boeddhisme in India zelf.\nIn India ontwikkelde de tantrische traditie binnen het boeddhisme zich pas na circa 400. Pas in de 7e eeuw begon die traditie in India de beoefening van het boeddhisme meer te domineren. Als gevolg van de relatief late introductie, speelden in Tibet de tantrische elementen van meet af aan een grote rol.\nDe boeddhistische literatuur wordt wel verdeeld in\nHet Tibetaans boeddhisme kan als volgt gekarakteriseerd worden: de leerstellingen zijn op de sastra's gebaseerd en de praktijk op de tantrische geschriften.\nNa de val van het Tibetaanse rijk in het midden van de 9e eeuw verdwijnt het boeddhisme in zijn georganiseerde en monastieke vorm voor ruim een eeuw uit Centraal-Tibet. Een tweede introductie van het boeddhisme uit India begint aan het eind van de 10e eeuw. Dat is een periode waarin het verval van het boeddhisme in India zelf al is begonnen. Tijdens die tweede introductie is Tibet in staat geweest om de invloed te ondergaan van de laatste grote leraren uit het Indiase boeddhisme, zoals Atisha (980-1052) en Tilopa (988-1069).\nDit is de periode van zeer grote vertaalprojecten vanuit het Sanskriet naar het Tibetaans. Zo rond 1200 is het boeddhisme in India vrijwel verdwenen. Veel teksten in het oorspronkelijk Sanskriet zijn verloren gegaan. De inhoud daarvan is slechts bewaard gebleven in een Tibetaanse vertaling. In geen enkel ander boeddhistisch land is een dergelijke omvang van boeddhistische literatuur geproduceerd.\nDe tegenstand in Tibet tegen de komst van het boeddhisme.\nTijdens de eerste introductie van het boeddhisme in Tibet was het land cultureel achtergebleven in vergelijking met andere boeddhistische gebieden. De culturele onderontwikkeling bleek uit zaken als schriftsysteem, literatuur en aanwezige staatsstructuren. Het boeddhisme stuitte bij zijn introductie op aanzienlijke weerstanden. De legendes over de rol van Padmasambhava bij het bedwingen van preboeddhistische elementen maken dat duidelijk.\nBij seculiere machthebbers binnen het rijk - de krijgsheren - was weerstand tegen de komst van het boeddhisme. Dit blijkt uit veel uitspraken, daterend uit het begin van de 9e eeuw, die te vinden zijn in de manuscripten van Dunhuang.\nDe belangrijkste manier om die weerstand te kanaliseren was de opname van preboeddhistische elementen in het zich ontwikkelende Tibetaanse boeddhisme. Deze assimilatie van preboeddhistische elementen was eerder voorgekomen in andere boeddhistische culturen, maar nooit in de mate waarin dat in Tibet plaatsvond.\nOntstaan van het pantheon van het Tibetaans boeddhisme.\nHet Tibetaans boeddhisme heeft een aantal kenmerken, die vooral te maken hebben met de wijze van ontstaan van de religie.\nBelangrijke notie is daarbij de opname in het pantheon van het Tibetaans boeddhisme van veel preboeddhistische elementen.\nTransformatie van lokale godheden.\nEr zijn geen literaire bronnen over de aard van de religie in Tibet van voor de 7e eeuw. Kennis over de toen aanwezige religie komt van een klein, maar wel groeiend aantal archeologische vondsten en daarnaast materiaal uit latere literatuur en ritebeschrijvingen.\nIn de oudste geschriften, zoals de \"Oude Tibetaanse kroniek\" staan met name verhalen over de eerste Tibetaanse koningen. Daaruit wordt duidelijk dat geloof in het sacrale karakter van de heerser een essentieel onderdeel was. De monarch was van hemelse oorsprong en nauw verbonden met beschermende godheden die belichaamd werden door met name de bergen van Tibet. Het heilige karakter van die bergen werd weer geassocieerd met belangrijke functies als bron van water, voeden van water naar rivieren, die het mogelijk maakten in valleien landbouw te bedrijven. Ook in de oudste manuscripten is nooit een naam gevonden voor die verering van die grote hoeveelheid beschermende godheden in de Tibetaanse religieuze praktijk in de vorm van bergen, rivieren, beken, valleien, etc. met vaak een heel lokaal karakter. Rolf Stein noemde deze oude religie van Tibet \"the nameless religion\".\nDe bergen die geassocieerd werden met lokale godheden worden in het Tibetaans \"yul ha\" genoemd. De verering van deze lokale godheden dateert uit de preboeddhistische periode, maar heeft zich tot op de dag van vandaag gehandhaafd en is een van de belangrijkste invloeden van die oorspronkelijke religie op zowel Tibetaans boeddhisme als de B\u00f6n.\nKatia Buffetrille beschrijft in haar studies de transformatie van een lokale berggod \"yul ha\" naar een \"gnas ri\" ( heilige boeddhistische berg). Ze gebruikt daarvoor de term \"Buddhicasation\".\nPelgrimsgidsen beschrijven vrijwel zonder uitzondering de onderwerping van de lokale godheden en de vestiging van een mandala van een boeddhistische godheid in het landschap. (\"The mandalisation of the landscape\") De boeddhistische hi\u00ebrarchie probeerde niet zo zeer de \"yul ha\" geheel te vervangen, maar die tot beschermers van de dharma te maken, waarbij die bepaalde karakteristieke lokale eigenschappen konden behouden.\nDharmap\u0101las.\nDharmapala' zijn de beschermers van de dharma. De leerstelling van het vertrouwen in dharmap\u0101las was ontstaan in India als deel van de tantratraditie. Zowel boeddha's, bodhisattva's als getransformeerde godheden kunnen dharmap\u0101las zijn.\nIn geen boeddhistische stroming heeft die notie echter een dergelijke omvang van dharmap\u0101las bereikt als in het pantheon van het Tibetaans boeddhisme.\nIn de klassieke boeddhistische geschiedschrijving van Tibet werd Shantarakshita door de Tibetaanse koning Trisong Detsen (755-797) verzocht om het eerste boeddhistische klooster in Tibet te stichten. De bouw van Samye verliep niet voorspoedig wat werd geweten aan de lokale godheden en demonen, die niet erg enthousiast over het project zouden zijn geweest. Pogingen deze geesten te verdrijven mislukten en Shantarakshita was gedwongen de koning te melden dat deze taak boven zijn vaardigheden en mogelijkheden lag. Hij adviseerde de koning om de hulp in te roepen van een tantrische meester, Padmasambhava.\nPadmasambhava arriveerde in Tibet en gaf de geesten en demonen het ultimatum zich tot het boeddhisme te bekeren dan wel te verdwijnen. Die kozen voor de eerste optie en beloofden daarbij voortaan Tibet en bovenal de dharma te beschermen met dezelfde wil en kracht waarmee ze tot dan toe het boeddhisme hadden bestreden. In het Tibetaans worden deze krachten \"damchen\" genoemd.\nDe introductie van tantrische aspecten uit India leidde daarnaast tot een vorm van \"degradatie\" van de \"damchen\", omdat deze in het te cre\u00ebren Tibetaanse pantheon ruimte moesten maken voor boeddha's en bodhisattva's, die voor de introductie van het boeddhisme niet in het pantheon aanwezig waren. Deze laatste twee hebben een transcendentale oorsprong, die niet alleen over de kracht beschikken om Tibet en de dharma te beschermen, maar ook om gelovigen te helpen op hun pad naar de uiteindelijke verlichting. De \"damchen\" waren vanaf dat moment meer mundane, cq. wereldlijke goden en worden geacht niet over transcendentale gaven en krachten te beschikken. Er wordt onderscheid gemaakt tussen mundane en supra-mundane godheden, waarbij de laatsten van transcendentale oorsprong zijn. Bekende supra-mundane dharmapala's zijn Mahakala en Yamantaka,\nDe \"damchen\" zijn inferieur vergeleken met de supra-mundane godheden, maar hebben daarentegen een veel grotere invloed op het dagelijks leven van de gelovige dan de supra-mundane godheden. De \"damchen\" hebben deze wereld nooit verlaten en zijn daarom bijvoorbeeld in staat om tijdelijk bezit te nemen van het lichaam van mensen. Op die manier worden ze voor mensen op deze wereld zichtbaar en kunnen ze bescherming en advies geven. Het meest zichtbaar is dat in hun vermogen zich te manifesteren via een orakel. Een bekend voorbeeld daarvan is het orakel van Nechung, het medium waardoor Gyalpo Pehar zich kan manifesteren. Pehar is de belangrijkste van de \"damchen\" die door Padmasambhava was onderworpen en is de belangrijkste beschermer van de Tibetaanse staat en de dalai lama. Het geloof dat de mundane dharmapala's een grotere invloed hebben op het dagelijks leven van de gelovige hangt samen met de overtuiging dat deze ook menselijke emoties als jaloezie, boosheid en dergelijke kennen, waardoor ze in dat dagelijkse leven ook effectiever kunnen handelen dan de supra-mundane beschermers. Ze kunnen ook aanstoot nemen aan handelingen van zowel mensen als andere mundane beschermers.\nEen van de meer unieke aspecten van het pantheon van het Tibetaans boeddhisme is ook dat het niet statisch is. In de geschiedenis van dat boeddhisme zijn er godheden in het pantheon bijgekomen. Godheden in dat pantheon zijn ook opnieuw gepositioneerd. Een voorbeeld daarvan is Dorje Shugden, opgenomen in het pantheon in de 17e eeuw als een mundane beschermer, maar aan het eind van de 20e eeuw binnen de Nieuwe kadampa geherpositioneerd als een boeddha.\nDe eerste fase van het boeddhisme in Tibet.\nDe klassieke Tibetaanse geschiedschrijving over de periode van de komst van het boeddhisme naar het land dateert voor het grootste deel vanaf het eind van de 10e eeuw. Er zijn zeer grote verschillen tussen die geschiedschrijving en de resultaten van wetenschappelijk en tibetologisch onderzoek van de laatste circa zes decennia. In veel van de klassieke traditie van de Tibetaanse geschiedschrijving is veel van de feitelijke historische werkelijkheid ondergeschikt aan het beoogde spirituele en pedagogische doel.\nIn de klassieke Tibetaanse geschiedschrijving is de eerste melding van boeddhisme in Tibet het verhaal, dat tijdens de periode van de koning Totori Nyantsen, die globaal in de 5e eeuw gesitueerd moet worden, er op wonderlijke wijze een aantal manuscripten uit de hemel vielen en op het dak van het paleis terechtkwamen. Een van die documenten zou de \"K\u0101ra\u1e47\u1e0davy\u016bha\" geweest zijn, een soetra die omstreeks het jaar 400 geschreven moet zijn. Deze soetra is het eerste geschrift, waarin de tekst van de mantra Om mani padme hum voorkomt en waarin gesteld wordt dat het reciteren er van het belangrijkste instrument op de weg naar de verlichting is. Het verhaal is echter pas ruim 450 jaar later op schrift gesteld.\nIn die klassieke Tibetaanse geschiedschrijving wordt het boeddhisme dan echt ge\u00efntroduceerd tijdens de periode van Songtsen Gampo (605-650), de eerste grote vorst van de Yarlung-dynastie en de grondvester van het grote Tibetaanse rijk, dat in de volgende eeuw een machtige natie in Azi\u00eb zou worden. Een van de bekendste verhalen uit die geschiedschrijving is de Mani kabum, letterlijk: \"Verzamelde uitspraken (over) Mani\". Mani hier in de betekenis van \"(de bezitter van) het juweel\", de bodhisattva Avalokitesvara.\nIn de tekst trouwt de koning met de Chinese prinses Wencheng en de Nepalese prinses Bhrikuti Devi. Beiden zijn al boeddhisten en brengen - als deel van hun bruidsschat - afbeeldingen mee van Gautama Boeddha, die een plaats krijgen in speciaal daarvoor gebouwde tempels. Beide vrouwen worden ook beschreven als emanaties van godinnen.\nHet verhaal in de Mani kabum is vooral het epos van\nIn de klassieke Tibetaanse geschiedschrijving is de tekst van de Mani kabum door Songtsen Gampo zelf geschreven en werd vervolgens verborgen om eeuwen later door tert\u00f6ns weer ontdekt te worden.\nFeitelijk en strikt historisch is de tekst van de \"Mani kabum\" geschreven in de 12e en 13e eeuw met nog enkele belangrijke aanvullingen uit de 14e eeuw. Hedendaagse tibetologen hebben in ieder geval grote twijfel aan het huwelijk met en het historisch bestaan van de prinses Bhrikuti Devi.\nHet is niet geheel uitgesloten dat er tijdens de periode van Songtsen Gampo al enige boeddhistische aanwezigheid was en getolereerd werd in Tibet. Het moet dan echter om een zeer beperkt aantal individuen gehandeld hebben. In de \"manuscripten van Dunhuang\", die begin 20e eeuw werden ontdekt, zoals de \"Tibetaanse annalen\" en de \"Oude Tibetaanse kroniek\" wordt nergens melding gemaakt van het voorkomen van enig boeddhisme tijdens deze periode. Er is ook geen enkele hedendaagse tibetoloog, die noties hanteert dat Songtsen Gampo en/of zijn hof zich bekeerd zou hebben tot het boeddhisme.\nRuim een eeuw na Songtsen Gampo bereikt het Tibetaanse rijk tijdens de regeringsperiode van Trisong Detsen (755-797) zijn grootste omvang en is op het toppunt van zijn macht in Azi\u00eb.\nAan het hof van de koning zijn er dan meerdere met elkaar concurrerende religieuze bewegingen. Meerdere uit India afkomstige boeddhistische stromingen, het Chinese chanboeddhisme, de b\u00f6n en vertegenwoordigers van de oude animistische religie.\nDe grote betekenis van Trisong Detsen ligt in het feit, dat in zijn persoon de Yarlung-dynastie definitief kiest voor een boeddhisme dat zijn wortels in India heeft en voor een groot deel gebaseerd is op de Madhyamakaschool, als de leidende religieuze en intellectuele beweging van het land.\nIn het edict dat behoort bij de pilaar van Samye wordt dat voorgesteld als een plotselinge religieuze bekering:\nDe keus voor het boeddhisme van Trisong Detsen had echter vooral strategische motieven. Naarmate het rijk verder expandeerde werd de behoefte aan een meer professioneel bestuur groter. Dat vereiste in ieder geval een zekere vorm van geletterdheid, die de sjamanen van de oude, animistische religie niet konden leveren. Zolang Tibet een relatief besloten gebied was gebleven, was er nauwelijks behoefte aan een bron van autoriteit die buiten de oorspronkelijk Tibetaanse traditie lag van familieclans en animisme. De uitbreiding van het rijk, waardoor Tibetaanse koningen ook het gezag kregen over totaal andere etnische groepen dan Tibetanen maakte een vorm van een universele wetgeving noodzakelijk. Het boeddhisme met opgeleide geleerden, zijn methodes van vertalingen, de aanwezigheid van bibliotheken in kloosters had daarbij veel meer mogelijkheden dan de b\u00f6n in zijn toenmalige staat van ontwikkeling.\nDaarbij speelde de waarde die toegekend werd aan georganiseerd boeddhistisch kloosterwezen een zeer belangrijke rol. Met de stichting van Samye geeft Trisong Detsen dan ook, dat hij dat als een pijler ziet voor zijn beleid. In het Testament van Ba worden ook de voorzieningen benoemd die de koning onmiddellijk na de bouw hiervoor trof.\nHet zou overigens onjuist zijn te stellen dat in de periode van Trisong Detsen de volledige elite van het land nu tot het boeddhisme was overgegaan. Zowel uit annalen van de Tang-dynastie als uit manuscripten van Dunhuang wordt duidelijk, dat animistische rituelen, ook bij de elite van het land, de hele periode van de Yarlung-dynastie bleven voorkomen. In documenten die handelen over de ondertekening van een vredesverdrag met China in 782 staat een lange beschrijving van door Tibetanen gebrachte offers, waarbij zij daarna hun lippen insmeren met het bloed van de slachtoffers. Ook wordt de zon en de maan opgeroepen getuige te zijn van het verdrag. Ook Trisong Detsen werd begraven op de oude animistische begraafplaats van Phong-rgyas, waar bijvoorbeeld ook Songtsen Gampo begraven was en waar later de derde Dharmakoning Tri Ralpachan begraven zal worden. De ambitie om geheel Tibet inclusief zijn gehele bevolking tot het boeddhisme te brengen wordt pas voor het eerst verwoord in de tekst van de inscriptie op de pilaar van Karchung van 812.\nIn de klassieke Tibetaanse geschiedschrijving is Tri Ralpachan (ca. 806 -841) de grootste van de \"Religieuze Koningen\" en wordt de periode van Ralpachan beschreven als het tijdperk, waarin Tibet echt een boeddhistisch land wordt. Ralpachan ondersteunde de verspreiding van het boeddhisme met genereuze schenkingen aan de religieuze gemeenschap. De kloosters hadden belastingvrijdom en de horigen die voor het klooster werkten waren vrijgesteld van militaire plichten. Hij zorgde voor financiering van kostbare vertalingen vanuit het Sanskriet naar het Tibetaans. Voor de eerste keer in de geschiedenis van de Yarlung-dynastie werden boeddhistische monniken ook minister. De bekendste daarvan is Drenka Palgyi Y\u00f6nten. Hij was namens de Tibetaanse zijde ook de eerste ondertekenaar van het Verdrag van Chang'an met China van 821.\nZeker in retrospectief kan men in de laatste jaren van de periode van Ralpachan al het begin van het eind van het Tibetaans keizerrijk zien. Het rijk kon relatief welvarend zijn door een proces van voortdurende expansie en veroveringen. Het overschot van nieuw veroverde gebieden werd gebruikt voor het hof, de administratie, het belonen van krijgsheren en voor het veroveren van nieuwe gebieden. De kosten voor de oorlogen in de jaren voor 821 waren hoog geweest. De afgesloten verdragen stabiliseerden dan wel de grenzen, maar er was geen sprake van enige gebiedsuitbreiding. Na 821 verdween dus iedere vorm van een economisch overschot en werd spoedig een situatie van tekort bereikt.\nBij een belangrijk deel van de aristocratische familieclans nam de weerstand tegen de voortdurende en in hun ogen excessieve en economisch niet meer verantwoorde bestedingen voor kostbare religieuze vertalingen, stichting van kloosters die van belasting vrijgesteld werden en andere boeddhistische projecten sterk toe. In de klassieke Tibetaanse geschiedschrijving worden de moord op Ralpachan en het op de troon komen van Langdarma als een complot en staatsgreep van volgelingen van de b\u00f6nreligie beschreven. Het waren echter een aantal aristocratische familieclans, die van oordeel waren dat er een eind moest komen aan het bewind van Ralpachan.\nIn de klassieke Tibetaanse geschiedschrijving wordt Langdarma beschreven als een aanhanger van de b\u00f6n-religie en een wreed vervolger van het boeddhisme. Hij wordt vermoord door een boeddhistische monnik om het boeddhisme te redden en te beschermen. Dat komt echter te laat, want door de daden van Langdarma valt het rijk en de dynastie. In de manuscripten van Dunhuang is er echter op geen enkele wijze sprake van dat Langdarma een aanhanger van de b\u00f6n was. Ook zijn in de documenten geen aanwijzingen gevonden dat hij een vervolger van het boeddhisme was. Hedendaagse tibetologen nemen aan dat Langdarma simpel niet meer de financi\u00eble mogelijkheden had om het boeddhisme te ondersteunen op de wijze van zijn voorgangers.\nIn de periode van zijn opvolger Osung valt het Tibetaanse rijk definitief. De krijgsheren hadden geen belang meer bij het ondersteunen van een centrale autoriteit en begonnen eigen rijkjes waardoor er een eeuwendurend proces van fragmentatie van Tibet op gang kwam.\nDe periode van circa 860-1000.\nEen gevolg van de chaos volgend op de val van het rijk en de dynastie in de 9e eeuw was het geheel verloren gaan van het kloosterleven en de monastieke traditie van het Tibetaans boeddhisme in Centraal-Tibet.\nBuiten die constatering zijn er geen betrouwbare historische bronnen aanwezig over de feitelijke toestand van het boeddhisme in het gebied in die periode. De later geschreven klassieke Tibetaanse geschiedschrijving maakt frequent melding van grotesk misbruik van de tantrische traditie.\nIn de periode van het Tibetaans rijk hadden de koningen bevolen dat tantrische praktijk alleen beoefend en overgedragen kon worden door geschoolde monniken. Bij ontbreken daaraan leidde de beoefening van de tantra nu tot grote excessen. Hedendaagse tibetologen ondersteunen die conclusie wel, maar menen ook dat de klassieke geschiedschrijving dit overdrijft om het contrast met de daaropvolgende periode sterker te kunnen accentueren.\nIn vele versies, bijvoorbeeld de Blauwe annalen is er echter ook het verhaal, hoe de laatst overgebleven monniken uit Centraal-Tibet naar Amdo in de oostelijke periferie van het voormalige rijk trokken. Daar vonden ze nog functionerende tempels en kloosters nabij steden als Tsongkha en Lanzhou. Daar woonde een bevolking die deel uitmaakte van de Tibetaanse cultuur. Tibetaanse soldaten die daar in de periode van het Tibetaans rijk in een garnizoensplaats gelegerd waren en na de val van het rijk ervoor kozen daar te blijven. Andere groepen met een weliswaar verschillende etnische achtergrond, zoals de Tuyuhun, maar die al een paar eeuwen onder Tibetaans bestuur hadden geleefd en waren \"getibetaniseerd\". Maar ook Han-Chinezen die daar onder Tibetaans bestuur hadden geleefd en Tibetaans spraken.\nHier konden de monniken en hun opvolgers dan ook de steun vinden om de monastieke traditie te handhaven en de correcte leerstellingen te bewaren. Aan het eind van de 10e eeuw waren het monniken die in Amdo de waarden van het Tibetaans boeddhisme hadden weten te bewaren, die de traditie naar Centraal-Tibet wisten terug te brengen en daarmee voor een groot deel verantwoordelijk werden voor de tweede verspreiding van het boeddhisme in Tibet.\nEnkele decennia later komt ook een herleving van het boeddhisme in Centraal-Tibet op gang vanuit Guge in het uiterste westen van het Tibetaans plateau tijdens de periode van de koning Yeshe-\u00f6 (959-1036). Dat valt samen met een vorm van economisch herstel in Centraal-Tibet, waardoor er weer een zeker surplus ontstaat om bijvoorbeeld kloostergemeenschappen te onderhouden.\nTweede verspreiding van het boeddhisme in Tibet, circa 1000-1200.\nDe tweede verspreiding van het boeddhisme in Tibet en een nieuwe fase van vertalen van tantrische literatuur uit India begint vanaf eind 10e, begin 11e eeuw. Tegelijkertijd begint een herleving van het kloosterleven en de monastieke traditie. In veel delen van het land werd dat bevorderd door lokale aristocratische families, die op regionaal niveau hun macht hadden gevestigd na de val van het grote Tibetaanse rijk van de Yarlung-dynastie in de 9e eeuw. De adel in historisch Tibet was ook ge\u00efnteresseerd in de nieuwe ontwikkeling van het boeddhisme in Tibet, omdat boeddhistische instituties de mogelijkheden hadden waarden en normen uit te dragen die nobel of adellijk werden geacht. In toenemende mate leidde dat in de 11e eeuw tot steeds grotere verbondenheid van boeddhistische instituties met centra van politieke en materi\u00eble macht. Het tantrisch boeddhisme werd zo in overeenstemming gebracht met feodale instituties. De lama werd gezien als een heer waaraan volgelingen hun leven en lichaam opdroegen. Vanaf begin 11e eeuw komt de combinatie van lama en edelman in \u00e9\u00e9n en dezelfde persoon ook steeds meer voor.\nDe totstandkoming van de tradities in het Tibetaans boeddhisme.\nDit is ook de periode van de vorming van de diverse geestelijke stromingen, tradities. In deze periode hadden die nog lang niet het institutionele karakter met een eigen hi\u00ebrarchie, administratie en economisch eigendom van latere tijden.\nDe verschillende tradities ontstonden als gevolg van overdrachtslijnen van leraar op leerling gedurende meerdere generaties. Een jonge Tibetaan, die zijn leven aan de dharma wenste te wijden, zocht niet naar een institutioneel kader, maar naar \u00e9\u00e9n en vaak meerdere lijnen van kennisoverdracht door leraren, die hem de juiste liturgie, praktische disciplines en kennis en inzicht over de religieuze teksten kon bijbrengen.\nDaarnaast is er nog een verdeling mogelijk tussen diverse filosofische en doctrinaire systemen binnen het Tibetaans boeddhisme. Al die \"verdelingen\" zijn lang aanvullend op elkaar geweest en liepen vaak ook in elkaar over.\nToch is in deze periode ook de totstandkoming te zien van de tradities, die nu gekend worden als de nyingma, sakya, kagyu, jonang en kadam. De laatste ging in de loop van de 16e eeuw op in de gelugtraditie.\nDe nyingma is uniek binnen die tradities vanwege het feit dat zij hun literaire en culturele erfenis alsmede hun doctrines baseren op de instructies die naar hun opvatting al tijdens de periode van het Tibetaanse rijk van de 8e en begin 9e eeuw in Tibet ge\u00efntroduceerd werden.\nDe overige tradities traceren die wortels tot aan het begin van de periode van deze tweede verspreiding van het boeddhisme in Tibet. Vanaf het begin van die periode tot op de dag van heden wordt de nyingma geconfronteerd met de beschuldiging, dat - in ieder geval een aanzienlijk deel van - hun teksten uit de 8e en 9e eeuw niet authentiek zijn. Daarmee wordt bedoeld dat die teksten hun oorsprong niet in India hebben. De implicatie daarvan is, dat die teksten in de 8e en 9e eeuw in Tibet zelf zouden moeten zijn ontstaan.\nDeze discussie is in het historische Tibet steeds aanwezig geweest.\nDe gelughistoricus Sumpa Yeshe Peljor schrijft bijvoorbeeld eind 18e eeuw.\nDe kwestie van authenticiteit van de teksten lag en ligt voor de nyingma zeer gevoelig. De Indiase wortels van het Tibetaans boeddhisme zijn cruciaal voor de geloofwaardigheid van iedere traditie. De nyimgma hebben zich dan ook altijd fel verzet tegen deze beschuldiging. De totstandkoming van de nyingma als een apart te onderscheiden traditie is voor een belangrijk deel toe te schrijven aan dit verzet.\nHet resultaat is, dat er geen teksten van de nyingma opgenomen zijn in de kangyur, de canon van het Tibetaans boeddhisme. De nyingma hebben als antwoord daarop een eigen verzameling van hun canonieke teksten bijeengebracht, de Nyingma Gy\u00fcbum.\nDe Gouden Eeuw van het Tibetaans boeddhisme, circa 1300- 1500.\nDit is de periode waar veel van de andere elementen ontstaan, die nu als echt kenmerkend voor de praktijk van het Tibetaans boeddhisme beschouwd worden.\nDe beeldvorming over en de enorme verering voor Padmasambhava ontstond in deze periode. Vanaf de 14e eeuw ontstaat er in Tibet de echt grote devotie voor Avalokitesvara.\nAan het begin van deze periode waren er al zeer omvangrijke tekstverzamelingen van boeddhistische literatuur aanwezig. Die worden in loop van deze periode nu gecatalogiseerd en ook gecanoniseerd. Buton Rinchen Drub (1290-1364), de elfde abt van het klooster Shalu wordt gezien als de belangrijkste verantwoordelijke voor de compilatie van de zeer omvangrijke canon van het Tibetaans boeddhisme; de kangyur en de tengyur. Buton is ook verantwoordelijk voor de huidige Tibetaanse kalender, een astronomische lunisolaire kalender.\nEen van de grootste figuren uit de 14e eeuw was Longchenpa (1308\u20131364). De bekendste verhandeling van de circa 250 werken die aan hem worden toegeschreven is de \"Zeven schatten\", een samenvatting van 600 jaar boeddhisme in Tibet. Hierin kwam Longchenpa tot een verduidelijking en herordening van de teksten van de Dzogchen, de hoogste vorm van meditatieoefening, ontstaan bij de nyingma, maar in alle Tibetaanse tradities aanwezig.\nMet name de 14e eeuw was de periode van het grote niet sektarische ideaal van het Tibetaans boeddhisme. Mensen die religieuze verdieping wensten, konden daarvoor over het algemeen terecht bij alle toen bestaande religieuze stromingen, ongeacht tot welke stroming men zich zelf rekende. Behalve de tradities die nu in de huidige tijd gekend worden waren er in die periode nog tradities, geestelijke stromingen binnen het Tibetaans boeddhisme die nu verdwenen zijn. Voorbeelden zijn de Bodong-traditie, de Shangpa-traditie en de Zhij\u00e9-traditie.\nDe beste illustratie voor dit niet-sektarische karakter is die van een deel van het leven van Tsongkhapa (1357\u20131419), de grootste van de Tibetaanse geestelijken uit deze periode. Hij studeerde bij leraren uit alle tradities. Zijn voornaamste leraar was Remdawa Zhonu Lodro uit de sakyatraditie. Hij hervormde en scherpte samen met hem de regels voor het kloosterleven aan. In de loop van zijn leven schreef hij 18 omvangrijke werken. Hij formuleerde in wezen een nieuwe synthese van de erfenis van het boeddhisme uit India met grote nadruk op zorgvuldige bestudering van de teksten en de noodzaak verworven inzichten via de logica te kunnen onderbouwen.\nIn 1409 stichtte hij met patronage van heersers van het Phagmodruparegime het M\u00f6nlam, het Grote Gebedsfestival in Lhasa. Tsongkhapa had tijdens zijn leven al grote groepen volgelingen. Eveneens in 1409 wordt door zijn volgelingen begonnen aan de bouw van het klooster Ganden. Spoedig daarna gevolgd door de bouw van Sera en Drepung.\nEr is echter niets in het leven en het werk van Tsongkhapa, dat erop wijst dat hij zelf het voornemen gehad zou hebben een nieuwe orde, traditie te stichten. Zijn volgelingen staan eerst bekend als de \"Gandenpa's\", later vervangen door \"Gendenpa's\" (\"Deugdzamen\"). Uiteindelijk maakt dat plaats voor het synoniem Gelug. Het is pas zijn leerling Kh\u00e4drub Je (1385- 1438) die de beweging een te onderscheiden institutioneel kader geeft.\nPeriode 1500-1682.\nVormen van patronage hebben zowel in Tibet zelf alsook in de relaties met omringende gebieden en hun heersers altijd een dominante rol gespeeld. In essentie is de patroon-priesterrelatie de verhouding tussen een wereldlijk machthebber en een geestelijk leider. In een dergelijke relatie biedt de wereldlijk heerser zijn militaire bescherming aan de geestelijk leider, in ruil voor spirituele opleiding en zegening.\nHet gevolg was dat verschillende tradities van het Tibetaans boeddhisme in een periode van toenemende spanningen tussen hun allianties met wereldlijke heersers in Tibet ook zelf in toenemende mate onderdeel werden van een conflict. De kagyutraditie had een alliantie met de koningen van Tsang. De gelugtraditie koos uiteindelijk voor een alliantie met de T\u00fcmed, een Mongoolse stamfederatie. S\u00f6nam Gyatso (1543 - 1588) is de eerste opvolger van Tsongkhapa, die van de leider van die Mongolen de benaming dalai lama krijgt. Twee eerdere voorgangers ontvangen die benaming postuum, zodat S\u00f6nam Gyatso in de chronologie de derde dalai lama wordt.\nPositie dalai lama's.\nIn de eerste helft van de 17e eeuw woedde er in Tibet een decennialange burgeroorlog. Daarbij stond de gelug, met name in het oosten van Tibet, een aantal malen op de rand van vrijwel totale eliminatie. Met hulp van militaire interventie van een aantal Mongoolse krijgsheren weet de gelug uiteindelijk toch de overwinning in die burgeroorlog te bereiken. Dat is de aanvang van de periode van de dominante machtspositie van de gelug, die in het historische Tibet tot 1950 zou duren. Het is de vijfde dalai lama (1617 - 1682), die de personificatie van de overwinnaar is. Het beeld van een dalai lama, dat mensen in het Westen hebben dateert van de periode vlak hierna.\nDe re\u00efncarnatielijnen van met name de hoogste tulku's waren een afspiegeling van hun maatschappelijke, religieuze en politieke machtspositie. Voor veel gelovige Tibetanen is de overtuiging dat de dalai lama de emanatie is van Chenrezig even fundamenteel als voor een orthodox christen de opvatting dat Jezus de zoon van God is. Toch is deze emanatie-opvatting pas in de 17e eeuw door de vijfde dalai lama geformuleerd.\nVergeleken met de karmapa, zijn voornaamste tegenstander in de burgeroorlog, is zijn re\u00efncarnatielijn echter aanzienlijk korter. De karmapa wordt reeds sinds de tweede in die lijn, Karma Pakshi (1204-1283), geacht een emanatie van Chenrezig te zijn. De eerste vier dalai lama's waren niet minder, maar ook niet meer dan de belangrijkste tulku van de gelug, die in die periode nog geen dominante rol in Tibet kon spelen. Van de eerste vier dalai lama's hebben de eerste twee die benaming postuum gekregen. De karmapa-lijn kende in tegenstelling tot die van de dalai lama's geen postume benoemingen.\nDe vijfde dalai lama positioneerde Chenrezig niet alleen als de bodhisattva van het mededogen, maar vooral - en anders dan in het geval van de karmapa - met terugwerkende kracht ook als de beschermer van Tibet en de centrale figuur in de Tibetaanse geschiedenis. Deze notie verbond hij met een lijn waarin de drie grote Dharma-koningen van Tibet (Tri Songtsen Gampo, Tri Songdetsen en Tri Ralpachen), die verantwoordelijk worden gehouden voor de introductie van het boeddhisme in Tibet, eveneens incarnaties werden van Chenrezig, evenals de epische held Gesar uit het \"Epos van koning Gesar\".\nOp de plaats van een vroeger paleis uit de 7e eeuw liet de vijfde dalai lama een nieuw paleis bouwen dat hij het Potala noemde, naar het \"Potolaka\", de naam voor het mythische paleis van Chenrezig. Op die manier werd het instituut dalai lama de menselijke vorm van de bodhisattva/beschermer van Tibet en werd een verbinding gemaakt tussen de dalai lama's en het prehistorische verleden van Tibet.\nDe periode van de dominantie van de gelug, circa 1650-1950.\nDe zesde tot en met twaalfde dalai lama hadden vrijwel geen enkele bestuurlijke of politieke invloed. De feitelijke macht werd meestal uitgeoefend door regenten in historisch Tibet vanaf 1720 gecontroleerd door Chinese ambans. De dertiende dalai lama, Thubten Gyatso (1876-1933), trachtte tijdens een bepaalde fase van zijn bestuursperiode enkele hervormingen door te voeren. Die stuitten echter op zulk fel verzet van de rest van de gelughi\u00ebrarchie dat hij omstreeks 1926 zijn pogingen staakte en zich bij de bestaande situatie neerlegde.\nVanaf de tweede helft van de 18e eeuw is er in de Tibetaanse geschiedenis een breuk in het culturele klimaat te dateren. Tot aan die periode was Tibet - ondanks de moeilijk bereikbare geografische ligging - een cultureel open land, waar buitenlanders welkom waren en buitenlandse invloeden konden doordringen. In deze periode neemt de macht van de adel in historisch Tibet als stand af, neemt het theocratisch element in de samenleving toe, worden er steeds meer monniken als functionaris in Tibet benoemd, ontstaan er xenofobe neigingen en begint het - ook door de Mantsjoes van harte ondersteunde - isolement van Tibet. Het gevolg is een verstarring van verhoudingen in samenleving van Centraal-Tibet, een verdere beperking van de toch al niet grote sociale mobiliteit en een toenemende overheersende rol van uiterst conservatieve krachten.\nIn deze periode vindt verder een verschuiving plaats van de culturele vitaliteit vanuit Centraal-Tibet naar het oosten. De burgeroorlogen van de 17e en 18e eeuw, de politieke instabiliteit en de maatregelen die noodzakelijk werden geacht om de verworven machtspositie van de gelug te verankeren hadden in Centraal-Tibet voor een ander cultureel klimaat gezorgd. Dat kenmerkte zich onder meer door aanzienlijk minder tolerantie van de gelug ten opzichte van andere geestelijke tradities van het Tibetaans boeddhisme en het ontstaan van een invloedrijke sektarische factie binnen die gelug.\nHet gevolg daarvan was dat tradities, zoals met name de kagyu nieuwe ruimte probeerden te vinden in Kham en de Tibetaanse gebieden van Amdo. De in de burgeroorlog van de 17e eeuw verslagen kagyutraditie wist in Kham het klooster Palpung te stichten. Het klooster werd spoedig een van de grootste centra voor innovaties van wetenschap en kunst van het Tibetaans boeddhisme. Het klooster lag in het onafhankelijke Tibetaanse koninkrijk Derg\u00e9. Uit die relatie groeide in samenwerking met de sakyatraditie de grootste drukkerij die het historisch cultureel Tibet ooit gekend heeft met beroemde blokdrukken van de kangyur, de canon van het Tibetaans boeddhisme.\nHet was in gebieden als Derge dat het niet-sektarische ideaal van het Tibetaans boeddhisme uit de 13e en 14e eeuw nog bewaard bleef. Later in de 19e eeuw zou het in Kham zijn, dat de rim\u00e9-beweging, die een dialoog tussen de tradities probeert te bevorderen ontstaat.\nGeloofsessenties.\nNet als andere boeddhistische stromingen gaat het Tibetaans boeddhisme uit van een cyclus van geboorte en dood, de \"horwa\". Dat is de Tibetaanse vertaling van het woord samsara uit het Sanskriet. Wezens, die er niet in slagen nirwana te realiseren, zijn onderhevig aan een kringloop van voortdurend wedergeboren moeten worden. Tibetaanse boeddhisten hanteren de notie dat iedere bewust ondernomen actie gevolgen kan hebben voor de omstandigheden bij een volgende wedergeboorte.\nEr zijn dan ook lijsten van deugdzame acties en negatief te kenschetsen acties. Negatieve acties zijn doden, stelen, seksueel wangedrag, liegen, mensen tegen elkaar uitspelen, grof taalgebruik, dom taalgebruik, begeerte, kwade bedoelingen en het hebben van onjuiste inzichten. De deugdzame acties zijn het tegendeel. Het Tibetaans boeddhisme legt de nadruk op het verwerven van deugdzaamheid door het doen van bijvoorbeeld donaties en geven van giften aan monniken, religieuze instellingen, het frequent reciteren van teksten, branden van wierook, uitvoeren van pelgrimages, rondgangen langs heilige plaatsen en het redden van dieren van de slacht. Er is in de Tibetaans boeddhistische traditie veel literatuur die aangeeft welke mate van deugdzaamheid verworven kan worden bij het uitvoeren van acties.\nE\u00e9n rondgang langs de heilige berg Kailash is in de traditie voldoende om de zonden en ondeugden van een geheel leven te compenseren. Tien rondgangen zijn voldoende om dat te doen voor een Kalpa, een periode die in die traditie gelijkstaat aan 13.965 jaar. Met honderd rondgangen verwerft men nog in dit leven het boeddhaschap.\nIdealiter moet men zich afwenden van wereldse zaken en zich wijden aan de Drie Juwelen; de Boeddha, zijn leer Dharma en de spirituele gemeenschap Sangha. In het Tibetaans boeddhisme wordt daaraan dan nog vaak een vierde element aan toegevoegd, namelijk de lama met wie men contact heeft.\nTibetaans boeddhisten worden aangemoedigd het nirwana niet voor zich zelf te zoeken, maar vooral compassie te tonen voor alle wezens. Men moet het pad van de bodhisattva gaan en vooral het juiste inzicht ontwikkelen. Het laatste is dan vooral het juiste inzicht in de natuur van de dingen, Sunyata. Het begrijpen van deze notie op basis van debat en rede is het centrale thema van de Tibetaanse boeddhistische filosofie. De diverse geestelijke stromingen in het Tibetaans boeddhisme die zich vanaf de 11e eeuw ontwikkelden hebben over deze notie vaak zeer verschillende opvattingen.\nTerma.\nEen van de in het Westen bekendste kenmerken van het Tibetaans boeddhisme betreft de terma. De terma-traditie komt binnen dat boeddhisme vrijwel alleen voor bij de nyingma. De b\u00f6n kent ook een termatraditie.\nIn de nyingma opvattingen ontstond naast de overdrachtmethode van meesters op leerlingen van de oude teksten in de 8e eeuw een andere lijn van overdracht van instructies. Dat zijn openbaringen in de vorm van religieuze voorwerpen, maar vooral teksten die door met name Padmasambhava, maar bijvoorbeeld ook Vimalamitra, verborgen zouden zijn op het Tibetaans plateau om door tert\u00f6ns op een geschikt tijdstip van vaak honderden jaren later te worden gevonden om de inhoud dan te openbaren. Hoewel er tot in de 20e eeuw op deze wijze nieuwe openbaringen zijn geclaimd, vindt de hausse van openbaringen plaats in de periode van globaal 1050-1300.\nDat was een periode dat veel Indiase meesters, zoals Atisha naar Tibet reisden om daar het geloof uit te dragen. In dezelfde periode reisden veel Tibetaanse lama's naar India voor onderwijs, maar vooral om daar opnieuw voor Tibet nog onbekende, boeddhistische teksten te ontdekken en vanuit het Sanskriet te vertalen. Voorbeelden van hen zijn Marpa en Gampopa.\nHet gevolg was dat het beheersen van het juiste ritueel en zelfkennis niet langer voldoende was om als lama voldoende status te verkrijgen. Het was voor de lama en de nieuwe beweging die hij vertegenwoordigde essentieel om de beschikking te hebben over direct en evident uit India afkomstige teksten.\nDe twee oudere religieuze bewegingen in Tibet, de nyingma en b\u00f6n, moesten dus een methode vinden om gelijktijdig een deel van de nieuwe invloeden te kunnen opnemen met behoud van hun eigen veel oudere traditie. In toenemende mate claimden die dan ook vanaf medio 11e eeuw nieuwe openbaringen te hebben gevonden in de vorm van gevonden teksten en religieuze voorwerpen.\nDe in het Westen meest bekende termatekst is het Tibetaans dodenboek. In de nyingma traditie zelf wordt het als een nogal onbeduidende tekst beschouwd.\nLiterair-historisch en ander onderzoek heeft steeds overtuigend aangetoond, dat de periode waarin de terma \"gevonden\" werden, ook steeds de periode is waarin de teksten geschreven en opgesteld zijn.\nTulku's.\nEen van de bekendste kenmerken van het Tibetaans boeddhisme is dat van de gere\u00efncarneerde lama, de tulku. De notie ontwikkelt zich in deze periode.\nEen tulku is binnen het Tibetaans boeddhisme een re\u00efncarnatie van een verlichte lama. De terugkeer van de tulku naar het menselijk leven wordt gemotiveerd uit mededogen om gelovigen te leiden op het pad naar verlichting.\nDe verbondenheid tussen adel in Tibet en geestelijkheid in deze periode leidde - net zoals in het middeleeuwse Europa - vanaf 11e eeuw tot een steeds grotere stroom van giften en legaten aan met name de kloosters. Al snel ontwikkelde zich bij die kloosters het natuurlijke verlangen dit economisch bezit voor de toekomst van de traditie en het klooster veilig te stellen.\nIn het streven van de tradities en kloosters om de afhankelijkheid van de adel in Tibet te beperken zou de introductie van het instituut tulku een cruciale rol gaan spelen. Matthew Kapstein vermoedt dat informele erkenning van bijzondere wedergeboorten al incidenteel vanaf het eind van de 11e eeuw plaatsvonden in Tibet. Voor het functioneren van re\u00efncarnatie als opvolgingsprincipe is de legitimatie van de geselecteerde persoon van doorslaggevend belang. In de 13e en 14e eeuw ontwikkelde zich dit systeem daarom verder en ontstond er een formele procedure. Hierbij werd na de dood van een religieus leider een kind ge\u00efdentificeerd als opvolger die alle bestaande rechten en bezittingen van de voorganger overnam.\nAls de eerste lama die bewust op deze wijze re\u00efncarneerde wordt meestal de tweede karmapa, Karma Pakshi (1204-1283) genoemd.\nTibetologisch onderzoek in het eerste decennium van de 21e eeuw heeft echter aangetoond, dat er in de 13e eeuw al aanzienlijk meer individuen als tulku's werden beschouwd.\nDe eerste tulku's worden al in de tweede helft van de 12e eeuw aangetroffen in de toenmalige Kadamtraditie. Het gaat dan bijvoorbeeld om de tantrische meester Ch\u00f6kyi Gyalpo (1069- 1144) die de re\u00efncarnatie was van Naktso en de Kadammeester Gyer Zhonu, de re\u00efncarnatie van Zhonnu U (1075 - 1138). Zhonno U was in die periode verreweg de belangrijkste leraar van de Kadam.\nHet hanteren van deze vorm van re\u00efncarnatie als instrument voor opvolging van religieuze, monastieke leiders leidde tot een mate van onafhankelijkheid van kloosters en subordes ten opzichte van machtige lekenfamilies en adel. De tulku werd een belangrijk middel om de spirituele, politieke en economische continu\u00efteit van vooral de monastieke instituties te waarborgen.\nIn de geschiedenis van het Tibetaans boeddhisme bestonden er vrouwelijke tulku's, hoewel dit in een geringe mate was.\nDe eerste vrouwelijke re\u00efncarnatielijn ontstond ook al in de 13e eeuw. Drowa Zangmo (? - 1259) was de metgezellin van Gosangpa G\u00f6npo, zelf een re\u00efncarnatie van Milarepa. Met haar start een vrouwelijke tulkulijn. Vrijwel al deze lijnen startten met een persoon, die de vrouwelijke partner was van een mannelijke tulku of in ieder geval partner van een lama van aanzienlijk aanzien. Het ontbreken van de basis van een eigen clantraditie in die lijnen alsmede het feit dat die lijnen geen coalitie konden sluiten met de feodale instituties van dat moment en de adel in historisch Tibet had als resultaat, dat die lijnen meestal slechts van relatief korte duur waren. Vaak waren het niet meer dan drie \u00e0 vier generaties.\nDe bekendste nog bestaande vrouwelijke lijn is een emanatie van Vajravarahi; in het Tibetaans Dorje Phagmo\nEr zijn geen exacte gegevens bekend over de aantallen tulku's begin 21e eeuw. De meeste auteurs gaan echter uit van minimaal 1500 tot 2000 tulku's.\nKloosterleven.\nHet kloosterwezen is essentieel in zowel het mahayana- als het theravada-boeddhisme. Het Tibetaanse kloosterleven verschilt echter in een aantal opzichten van het kloosterleven in andere boeddhistische landen. Het Tibetaanse monastieke systeem ging uit van een ideologie die gericht was op het cre\u00ebren van een zo groot mogelijk aantal monniken.\nKloosterleven in historisch Tibet was een massabeweging. Aan het eind van de 17e eeuw waren er circa 100.000 monniken in Centraal-Tibet en Kham. Dit aantal was rond 1730 opgelopen tot 320.000.\nHet totale bevolkingsaantal van Centraal-Tibet en Kham gezamenlijk bedroeg omstreeks 1730 2,5 miljoen. Dit was overigens een hoger aantal dan rond 1950, omdat de bevolkingsgroei vanaf de 19e eeuw stagneerde en zelfs terugliep. Dit betekende, dat circa dertien procent van de totale bevolking en iets minder dan een kwart van de totale mannelijke bevolking monnik was. Globaal zijn die percentages tot aan 1959 gelijk gebleven.\nDrepung had in 1951 rond 11.000 monniken, Sera 7000 en Ganden 5000. Ter vergelijking: het belangrijkste klooster in Europa tijdens de Middeleeuwen - de abdij van Cluny - had op het hoogtepunt van zijn invloed rond 1200 een maximum van ca. 300 monniken.\nIn bijvoorbeeld Thailand, een ander prominent boeddhistisch land, lag het aantal monniken als deel van de mannelijke bevolking nooit hoger dan twee procent.\nHet klooster had geen beperkingen ten aanzien van opleiding of ambities en analfabete monniken, die ook analfabeet wilden blijven waren welkom. Het monastieke systeem stootte alleen monniken uit die een moord hadden begaan of zich schuldig hadden gemaakt aan heteroseksueel geslachtsverkeer. Er waren geen opleidingseisen, examens, proeven of dergelijke die monniken moesten afleggen om in het klooster te blijven. Monniken die geen interesse of ambitie hadden in studie en/of meditatie waren even welkom als de geleerde monnik.\nIn het Mey-College of \"Mey Tratsang\" van Sera waren in 1951 circa 800 van de 2800 monniken ofwel 29% \"lezers\". Van die 800 had de grote meerderheid slechts een elementaire geletterdheid, die niet verder ging dan het lezen van enige religieuze teksten. De overige 79% was geheel analfabeet. De \"niet-lezers\" werkten voor het klooster of leefden van de dagelijkse distributie van voedsel door het klooster tijdens gebedsdiensten.\nIn de concurrentie tussen de verschillende kloosters was er de neiging om steeds meer land en inkomsten te realiseren. Daardoor kwam er ook hevig verzet tegen iedere maatregel van de staat om inkomsten anders te besteden. Het maakte hen ook overtuigd voorstander van een economisch systeem dat op arbeid van horigen was gebaseerd en daarmee ook ultra-conservatief. In de eerste helft van de 20e eeuw zouden dan ook de kloosters het voortouw nemen bij het verzet tegen hervormingen in Tibet.\nTibetaans boeddhisme in het Westen en in de diaspora.\nWesterse opvattingen over Tibetaans boeddhisme schetsten - met slechts enkele uitzonderingen - tot een eind in de 20e eeuw een dominant negatief beeld over het Tibetaans boeddhisme.\nDaar is feitelijk slechts pas een verandering in gekomen na het ontstaan van de Tibetaanse diaspora vanaf 1960. Een aantal Tibetaanse tradities hebben een nieuw missiegebied gevonden in het Westen.\nDe meeste van de religieuze leiders in Tibet zijn tijdens de diaspora gevlucht en de generatie die nog in het historische Tibet van voor 1959 is opgeleid wordt steeds geringer. De nieuwe tulku's krijgen hun opleiding en training in een fundamenteel andere maatschappelijke context dan in het Tibet voor 1959. Dat heeft invloed op de kwaliteit van die opleiding in de zin van de beheersing van de Tibetaans boeddhistische canon. De belangen - ook financi\u00eble - zijn in essentie niet zo verschillend van het historische Tibet, maar ze zijn groter en spelen zich af in een samenleving die fundamenteel daarvan verschilt.\nIn het eerste decennium van de 21e eeuw is een debat ontstaan over de toekomst van het Tibetaans boeddhisme. Een toenemend aantal lama's en bewegingen zoals Sogyal Rinpoche, de beweging Nieuwe kadampa heeft Tibet en feitelijk ook het hele Himalayagebied als voertuig en adherentiegebied voor het Tibetaans boeddhisme opgegeven. Ruim 50 jaar Tibetaans ballingschap zonder vooruitzicht op - in die ballingschap - gewenste veranderingen en een Tibet dat sinds 1959 immense veranderingen heeft ondergaan spelen daarbij een rol. Deze groeperingen zien hun rol in het Westen vooral als het \"behouden en doorgeven van de wijsheid van het Tibetaanse boeddhisme\".\nDe huidige dalai lama verbindt de overleving van het Tibetaans boeddhisme met de politieke kwestie van Tibet.\nFilmografie.\nBekende films over het Tibetaans zijn bijvoorbeeld \"Little Buddha\" (1993) van Bernardo Bertolucci, \"Samsara\" van Pan Nalin (2001), \"Travellers and Magicians\" van Dzongsar Khyentse Norbu (2003) en \"Milarepa\" van Neten Chokling (2006).\nDe veertiende dalai lama Tenzin Gyatso werkte mee aan enkele documentairefilms over het Tibetaans boeddhisme, waaronder aan \"The Tibetan Book of the Dead\" (1994) en \"On Life &amp; Enlightenment\" (2006). Andere films in dit genre zijn onder meer \"The Jew in the Lotus\" (1998), \"Trials of Telo Rinpoche\" (1999) en \"God Wears My Underwear\" (2005)."}
{"id": "8668", "revid": "701607", "url": "https://nl.wikipedia.org/wiki?curid=8668", "title": "Kwak (vogel)", "text": "De kwak (\"Nycticorax nycticorax\") is een vogel uit de familie van de reigers (Ardeidae). Het is een van de kleinere leden van die familie. De wetenschappelijke naam van de soort werd in 1758 als \"Ardea nycticorax\" gepubliceerd door Carl Linnaeus in de tiende editie van \"Systema naturae\".\nKenmerken.\nDe vogel heeft een gedrongen postuur en tamelijk korte poten. De lichaamslengte bedraagt 58 tot 65 cm en het gewicht 500 tot 800 gram. Het verenkleed is bij beide geslachten gelijk. De bovenkop en de rug zijn zwartgroen en de achterhals bevat enkele witte sierveren. De kruin van de volwassen vogel is glanzend zwart. De staart en vleugels hebben een grauwe tint. Het onderlichaam is wit. De jongere vogels hebben een naar verhouding sober, bruingestreept verenkleed.\nLeefwijze.\nDeze solitair jagende nachtvogel heeft een uitstekend gezichtsvermogen en jaagt voornamelijk in het donker. Hij wacht doodstil in of langs het water op zijn prooi. Overdag verschuilt hij zich in dicht struikgewas. Zijn menu is zeer gevarieerd en sterk afhankelijk van de plaatselijke omstandigheden, en bestaat uit zoetwatervissen, amfibie\u00ebn, kreeftachtigen, insecten, larven, weekdieren maar ook wel kleine knaagdieren en de kuikens van watervogels.\nVoortplanting.\nHet legsel bestaat uit vier effen bleek groenblauwe eieren. De broedtijd duurt 21 tot 24 dagen, 21 dagen daarna kunnen de jongen het nest verlaten maar ze blijven 40 tot 50 dagen van de ouders afhankelijk, nadat ze uit het ei gekropen zijn.\nVerspreiding en leefgebied.\nDe vogel is deels trekvogel en heeft een bijzonder groot verspreidingsgebied. Hij komt in alle werelddelen voor, behalve Australi\u00eb en Antarctica.\nIn Europa zijn er maar een paar gebieden waar hij voorkomt, zo is hij in Nederland en Vlaanderen een uiterst zeldzame broedvogel. In de Verenigde Staten is het een vrij algemene verschijning. Er is een broedkolonie van in vrijheid levende vogels midden in het Smithsonian National Zoological Park in Washington D.C. De kwak staat als \"niet bedreigd\" op de internationale Rode Lijst van de IUCN, maar valt wel onder het AEWA-verdrag.\nEr worden vier ondersoorten onderscheiden:\nDe kwak leeft vooral in beboste moerassen en riviermondingen.\nStatus in Nederland en Belgi\u00eb.\nVolgens historische bronnen waren er in de veertiende tot de zeventiende eeuw grote kwakkenkolonies in Nederland. In de negentiende eeuw was er omstreeks 1860 nog een kolonie van ca. 100 paar. Die huisde op het voormalig Schollevaarseiland, een eiland in een tien jaar later als Alexanderpolder ingepolderd veenplassengebied. Nadat het gebied in 1870 werd ontgonnen vestigden de vogels zich in een eendenkooi bij Lekkerkerk, maar de kolonie is omstreeks 1880 definitief verdwenen. De soort was hiermee als broedvogel in Nederland officieel uitgestorven. In 1908\u20131909 mislukte een poging de kwak in het Naardermeer te introduceren. Een kleine kolonie van 17 \u00e0 18 nesten werd in 1946 ontdekt in een griend in het afgelegen waterrijke gebied de \"Biesbosch\", nu Nationaal Park De Biesbosch. Met regelmaat werden ook uit andere plaatsen in Nederland kleine aantallen broedgevallen gerapporteerd. Niet altijd was duidelijk of het werkelijk wilde vogels betrof; er zijn verscheidene pogingen tot herintroductie geweest met in vogelparken gekweekte dieren. Tussen 1995 en 2007 steeg het aantal jaarlijks gevonden broedparen tot bijna vijftig, daarna fluctueerde het tussen dertig en veertig. De soort staat sinds 2016 als \"ernstig bedreigd\" op de Nederlandse Rode Lijst.\nIn Belgi\u00eb komt de kwak onder andere voor in de Zwinstreek en omliggende polders. De soort staat als \"zeldzaam\" op de Vlaamse Rode Lijst.\nStatus wereldwijd.\nDe grootte van de totale populatie is in 2015 geschat op 0,57-3,73 miljoen individuen. Op de Rode lijst van de IUCN heeft deze soort de status \"niet bedreigd\". "}
{"id": "8669", "revid": "47484", "url": "https://nl.wikipedia.org/wiki?curid=8669", "title": "Strandlopers en snippen", "text": "De strandlopers en snippen (Scolopacidae) zijn een familie van vogels die de snippen (geslachten \"Scolopax\", \"Coenocorypha\", \"Lymnocryptes\", \"Gallinago\" en \"Limnodromus\"), de ruiters (de geslachten \"Bartramia\", \"Tringa\" en \"Xenus\"), de wulpen (\"Numenius\"), de grutto's (\"Limosa\"), de strandlopers (\"Actitis\", \"Prosobonia\", \"Arenaria\" en \"Calidris\") en de franjepoten (\"Phalaropus\") omvat.\nDe familie telt 98 soorten. Vogels uit deze familie broeden bijna allemaal in gematigde gebieden en poolstreken. Samen met andere vogels zoals de kievit, de kluut en de plevieren vormt deze groep de steltlopers."}
{"id": "8670", "revid": "68079894", "url": "https://nl.wikipedia.org/wiki?curid=8670", "title": "Theravada (boeddhisme)", "text": "Het theravada (Pali, letterlijk 'traditie van de Ouderen') is de traditie die de oorspronkelijke boeddhistische leer en conventies navolgt. Soms wordt het theravada ook het 'boeddhisme van het Zuiden' genoemd, omdat het zich vanuit India naar het zuiden (Sri Lanka) verspreidde. Het theravada wordt vooral aangehangen in Sri Lanka, Myanmar, Thailand, Cambodja en Laos. Ook in Indonesi\u00eb en Chittagong (Bangladesh) wordt het theravada sinds lange tijd gepraktiseerd, maar daar is het een minderheidsbeweging. Tegenwoordig verspreidt het theravada zich ook steeds meer in de westerse landen.\nHet theravada wordt ook wel abusievelijk \"het kleine voertuig\" (\"hinayana\") genoemd, in tegenstelling tot het \"grote voertuig\" of Mahayana. Beide boeddhistische stromingen bestaan naast elkaar maar er zijn ook andere vormen van boeddhisme.\nDe invoering van de term Hinayana komt uit het Mahayana, waar niet-Mahayana scholen zo worden aangeduid. Hina betekent niet alleen klein maar ook inferieur. In het Westen is deze term zonder de feitelijke achtergrond te kennen overgenomen. Historisch gezien verwijst de term Hinayana naar de sarvastivadins, een van de 18 vroegste scholen. Theravada was een van de andere scholen.\nGeschiedenis.\nDe geschiedenis van het theravada gaat terug tot de Sangha (de gemeenschap van boeddhistische monniken) in de tijd van de Boeddha. Na het parinibbana (overlijden) van de Boeddha ontstonden er door splitsingen in de Sangha achttien verschillende scholen; de vroege boeddhistische scholen. Het theravada was de hoofdstroming, waar de andere scholen uit voortkwamen door afsplitsingen. Het theravada is de enige van deze vroege boeddhistische scholen die nog steeds bestaat.\nHet theravada stond soms ook bekend onder de namen sthavirav\u0101da en vibhajyav\u0101da. 'Sthavira' is Sanskriet voor het Pali woord 'thera', en werd gebruikt in de Sanskrietliteratuur over de vroege boeddhistische scholen. 'Vibhajya' refereert aan 'analyse', en werd voor relatief korte tijd gebruikt, gedurende de periode van koning Asoka.\n\"Zie ook: vroege geschiedenis van het boeddhisme en verspreiding van het Theravada\"\nLeer.\nDe leringen van het theravada focussen sterk op de Vier Nobele Waarheden en het Edele Achtvoudige Pad. In deze leringen wordt een beschouwing van de natuur van de eigen geest en verlangens benadrukt, en een praktijk die zich concentreert op acties in het hier en nu. Verder spoorde de Boeddha zijn leerlingen aan om deugden als geven, geduld, vertrouwen (geloof), inspanning, doorzettingsvermogen, vriendelijkheid, wijsheid, vredigheid, moraliteit en mentale evenwichtigheid in zichzelf te ontwikkelen. Hoe meer iemand deze eigenschappen bezit, hoe verder zijn geest gepurificeerd is, en hoe meer hij gelukkig en tevreden zal zijn. Andere leringen die in het theravada centraal staan zijn de leringen over de drie karakteristieken en de Middenweg.\nIn het theravada wordt meditatie benadrukt als een essentieel onderdeel van het pad naar verlichting, samen met moreel gedrag en wijsheid. Vaak gebruikte concepten op het gebied van meditatie in het theravada zijn opmerkzaamheid, samatha, vipassana, samadhi en jhana. De vijf voorschriften zijn het basis-niveau van moreel gedrag, welke uitgebreid kunnen worden tot de acht voorschriften, tien voorschriften of de patimokkha voor monniken.\nHet brengen van een einde aan het lijden (dukkha) is het hoofddoel van het theravada boeddhisme. Iemand die dat bereikt heeft, wordt een arahant (\"heilige\") genoemd. De Arahant heeft in essentie dezelfde realisatie als de Boeddha: het Nibbana, oftewel het einde aan het lijden. Het verschil is dat de Boeddha deze realisatie op eigen kracht (zonder leraar) bereikte. De arahant heeft het bereikt met de Boeddha als zijn leraar. Hij volgde de instructies van de Boeddha en hoefde het pad naar verlichting dus niet helemaal zelf opnieuw te ontdekken. De Boeddha had naast de realisatie van Nibbana echter ook vele andere spirituele krachten en capaciteiten, en geen enkele Arahant was op dat niveau zijn gelijke.\nDe Boeddha legde verder een zeer gedetailleerde gedragscode voor de monniken (bhikkhus) neer: de vinaya. Over het algemeen worden monniken door de Boeddha aangemoedigd om wereldse aangelegenheden en passies achter zich te laten, zodat zij gemakkelijker in staat zijn een staat van vrede en wijsheid te bereiken, en sterke ongezonde emoties zoals haat, verlangen en lust te overwinnen. Het uiteindelijke doel van de vinaya is het ondersteunen van de monnik om de dingen te zien zoals ze echt zijn, en zich zo van onwetendheid (Pali: avijj\u0101) te ontdoen. Voor monniken is er ook een beperkte (en vrijwillige en optionele) mogelijkheid om zich op ascese te richten.\nGeschriften.\nDe collectie van geschriften van het theravada boeddhisme, de Pali-canon, is algemeen aanvaard als de meest betrouwbare verzameling van toespraken (suttas) van de Boeddha. Deze geschriften werden gedurende ongeveer 400 jaar mondeling doorgegeven van leraar tot student, waarbij een geavanceerd systeem van training en controle gebruikt werd om veranderingen in de Canon te voorkomen. Vanaf het jaar 32 voor Christus werd de Pali-canon in schriftelijke vorm bewaard.\nBinnen de Pali-canon zijn de geschriften van de suttapitaka en de vinayapitaka het oudste. De abhidhammapitaka is van een latere datum, maar niet later dan 200 voor Christus. Rond deze datum is de Pali-canon 'gesloten', dat betekent dat verdere toevoegingen of wijzigingen niet meer toegelaten werden. Sinds die tijd hebben de bhikkhus (boeddhistische monniken) ernaar gestreefd de Pali-canon in haar originele vorm door te geven aan latere generaties, met als gevolg dat de Pali-canon nu nog steeds bestaat.\nEr zijn sindsdien verschillende commentari\u00eble geschriften geschreven die ingaan op specifieke onderdelen van de Pali-canon; de bekendste zijn de geschriften geschreven door Buddhaghosa, een Indiase bhikkhu die leefde rond 500 na Christus in Sri Lanka. Zijn meest bekende werk is de Visuddhimagga, waarin alle aspecten van de boeddhistische theorie en praktijk becommentarieerd worden. In sommige landen (voornamelijk Myanmar) staan de commentari\u00eble geschriften in bijzonder hoog aanzien, en worden meer bestudeerd dan de Pali-canon zelf.\nZie ook.\nDe voornaamste gedenkdagen in het theravada zijn Vesakha Puja, Asalha Puja en Magha Puja.\nDe vassa is de jaarlijks regenretraite voor monniken.\nDe kathina is een belangrijke ceremonie in het theravada boeddhisme.\nAjahn Chah en Ajahn Mun waren beroemde Thaise monniken.\nBelangrijke leermeesters uit Burma (Myanmar) zijn Mahasi Sayadaw, Ledi Sayadaw, Sun Lun Sayadaw en Mogok Sayadaw. Er zijn actieve meditatiecentra waar hun meditatiemethoden onderwezen worden."}
{"id": "8671", "revid": "1164422", "url": "https://nl.wikipedia.org/wiki?curid=8671", "title": "Reigers", "text": "De reigers (\"Ardeidae\") zijn een familie van vogels uit de orde Pelecaniformes (roeipotigen). De familie telt 66 nog levende soorten. De meest voorkomende reigersoort in Nederland en Belgi\u00eb is de blauwe reiger. Ook de grote zilverreiger, kleine zilverreiger, purperreiger, roerdomp, woudaap, kwak en koereiger komen in Nederland en Belgi\u00eb voor; de groene reiger en de ralreiger worden soms als dwaalgast waargenomen."}
{"id": "8674", "revid": "1061913", "url": "https://nl.wikipedia.org/wiki?curid=8674", "title": "John Carradine", "text": "John Carradine, geboren als \"Richmond Reed Carradine\" (New York, 5 februari 1906 - Milaan, 27 november 1988), was een Amerikaanse acteur.\nBiografie.\nHij groeide op in Peekskill in de staat New York en studeerde beeldhouwkunst. Hij kwam uiteindelijk in 1925 op het podium terecht in New Orleans, in een productie van het stuk \"Camille\". Hierna verhuisde hij naar Los Angeles, en werkte samen als decorontwerper met regisseur Cecil B. DeMille. Hij leende zijn stem aan verschillende films voordat hij in beeld verscheen in de film \"Tol'able David\" in 1930. Hij staat op de aftiteling vermeld onder de naam \"Peter Richmond\". In 1935 nam hij de artiestennaam John Carradine aan en liet dat twee jaar later wettigen.\nVervolgens speelde hij in een hele serie films, waaronder horrorklassieker \"The Black Cat\" uit 1934 en \"Bride of Frankenstein\" uit 1935.\nIn totaal speelde hij in meer dan 200 films, en geen rol was hem te klein. Eind jaren dertig speelde hij in een aantal belangrijke films van regisseur John Ford, zoals \"Drums Along the Mohawk\" (1939), \"Stagecoach\" (1939), \"The Grapes of Wrath\" (1940) en \"The Hound of the Baskervilles\" naar het verhaal van Arthur Conan Doyle in 1939. In de jaren veertig keerde hij terug in het horrorgenre, en speelde Dracula in \"House of Frankenstein\" (1944) en \"House of Dracula\" (1945). Tot zijn favoriete films behoorden \"Of Human Hearts\" (1938), waarin hij Lincoln speelde; \"Hitler's Madman\" (1943), waarin hij optrad als de nazi Reinhard Heydrich; \"The Adventures of Mark Twain\" (1944), waarin hij de rol van de schrijver Bret Harte vertolkte, en De Milles \"The Ten Commandments\" (1956). Na de oorlog speelde hij voornamelijk kleinere rollen, waaronder die van Aaron, de broer van Mozes, in \"The Ten Commandments\" en als de stommefilmacteur Ronald Bentley in de miniserie Goliath Awaits (1981).\nPriv\u00e9.\nHij was de zoon van William Reed Carradine (1871-1909), een correspondent van Associated Press, Genevieve Winnifred Richmond (1885-1944), een arts, en kleinzoon van de methodistische prediker en auteur Beverly Francis Carradine (1848-1931).\nCarradine trad viermaal in het huwelijk, hij had vijf zonen van wie vier in zijn voetsporen traden: Bruce John (geadopteerde stiefzoon), David, Keith en Robert. Ook vier van zijn kleindochters; Calista Miranda Carradine, Martha Campbell Plimpton, Ever Dawn Carradine en Sorel Johannah Carradine; en een kleinzoon Cade Richmond Carradine werden acteur.\nDat de familie Carradine zou afstammen van San Pedro Carradegna, vermeende patroonheilige van Barcelona, zoals hij graag wilde doen geloven, is onwaarschijnlijk, al was het maar omdat er geen heilige van die naam bekend is; de patroonheilige van Barcelona is Sint-Joris (San Jordi)."}
{"id": "8678", "revid": "375952", "url": "https://nl.wikipedia.org/wiki?curid=8678", "title": "George Robertson", "text": "George Islay MacNeill Robertson (Port Ellen (Islay (Schotland)), 12 april 1946) is een Brits politicus. Hij was van 1999 tot 2004 secretaris-generaal van de NAVO.\nRobertson ging naar school op Dunoon Grammar School en studeerde economie aan de Universiteit van Dundee, waar hij in 1968 cum laude afstudeerde.\nHij begon zijn carri\u00e8re in de vakbond voor de Schotse whisky-industrie tussen 1968 en 1978 bij de \"General, Municipal and Boilermakers' Union\" (GMB). In 1978 werd hij (voor Labour) in het Lagerhuis gekozen, en later nog vijf maal herkozen.\nHij werd onderstaatssecretaris voor de sociale dienst 1979, woordvoerder van de oppositie na de verkiezingen in 1979, eerst voor Schotse zaken, later voor defensie en buitenlandse zaken tot 1993. Hierna was hij voornaamste woordvoerder van de oppositie voor Schotland tot 1997.\nIn 1997 werd hij minister van defensie van het Verenigd Koninkrijk, wat hij bleef tot oktober 1999 toen hij Javier Solana opvolgde als secretaris-generaal van de NAVO en voorzitter van de Noord-Atlantische Raad. Op 24 augustus van dat jaar werd hij in de adelstand verheven en nam de titel aan van Baron Robertson of Port Ellen. In 2004 werd hij als secretaris-generaal van de NAVO opgevolgd door de Nederlander Jaap de Hoop Scheffer.\nGeorge Robertson is getrouwd en heeft drie kinderen."}
{"id": "8679", "revid": "34341", "url": "https://nl.wikipedia.org/wiki?curid=8679", "title": "De Vliegende Hollander (schip)", "text": "De Vliegende Hollander is een fictief spookschip dat volgens de overlevering voor eeuwig in de omgeving van Kaap de Goede Hoop rondvaart. Ook de kapitein wordt soms De Vliegende Hollander genoemd.\nSage.\nEen versie van de sage wil dat de Hollandse kapitein, Willem van der Decken erop stond om op paasmorgen, ondanks de slechte weersomstandigheden en tegen de zin van zijn vrouw, met zijn VOC-schip de haven te verlaten op weg naar Oost-Indi\u00eb. Het was immers een machtsstrijd om zo snel mogelijk naar Batavia te varen en de kapitein had geen tijd te verliezen. Weer of geen weer, Pasen of geen paasfeest. Na een lange reis bereikte het schip Kaap de Goede Hoop. De kapitein probeerde de landpunt te passeren, waarop de bemanning protesteerde. Ze smeekten hem om terug te keren naar de Tafelbaai. De kapitein weigerde en werd zo kwaad, dat hij de stuurman overboord gooide en riep: \u201cGod of de duivel... de Kaap vaar ik om, al moet ik varen tot het laatste oordeel.\u201d Voor straf raakte het schip in de macht van de duivel. De kapitein moet eeuwig blijven rondvaren op zee. De dode bemanning verricht zwijgend haar taken. Soms stuurt \"De Vliegende Hollander\" een sloep naar passerende ongelukkigen, met de vraag of ze een stapel brieven willen meenemen naar familieleden, die al eeuwen geleden overleden blijken te zijn. Volgens overleveringen van mensen die \"De Vliegende Hollander\" gezien zouden hebben vaart het schip met bloedrode zeilen tegen de wind in boven het water.\nHoofdpersonages.\nEen van de zeelui die aan de sage van \"De Vliegende Hollander\" wordt gekoppeld is de Fries Barend Fockesz, die in 1678 in een recordtempo (namelijk drie maanden in plaats van zes maanden of meer) met zijn VOC-schip naar Indi\u00eb voer. Het verhaal ging dat het schip zo snel was geweest doordat Fockesz een pact met de duivel had gesloten. Hij kreeg zeven jaar lang de wind in de zeilen. In ruil daarvoor moest zijn schip voor eeuwig rondvaren.\nBarend Fockesz (Bernard Fokke) is slechts een van de hoofdrolspelers in de versies van het verhaal. In de schriftelijke en mondelinge overlevering wordt de kapitein onder meer Willem van der Decken, Falkenberg, Van Straten, Ramhout van Dam, Pieter van Halen of Davy Jones genoemd.\nLink met Terneuzen.\nIn zowel de mondelinge als schriftelijke literatuur wordt geregeld vermeld dat \"De Vliegende Hollander\" uit Terneuzen afkomstig zou zijn. De naam van de Zeeuwse stad duikt voor het eerst in 1837 op, beschreven door de Engelse schrijver Frederick Marryat. Hij beschrijft de sage als een Terneuzens volksverhaal. Marryat en zijn dochter woonden in de jaren dertig van de negentiende eeuw een tijd in het Zeeuwse vestingstadje. Daarnaast had Marryat deelgenomen aan de Engelse invasie op Walcheren in 1809. Wellicht had hij een aversie gekregen van de Zeeuwse stad Terneuzen of zijn inwoners. Verhaalelementen had hij ongetwijfeld opgepikt uit de volkstraditie.\nDe plaatsvermelding Terneuzen berust waarschijnlijk op een vergissing en gaat wellicht terug op een legendarisch groot schip, \"Ternuten\" of \"Schip van Sinternuit\".\nDe predikant A.C.H. R\u00f6mer plaatste een bewerking van Marryats roman met de titel \"Het Vliegend schip\" in de \"Zeeuwsche volksalmanak\" van 1846.\nDoordat Terneuzen aan de Westerschelde ligt, heeft het een rechtstreekse verbinding met de Noordzee.\nTerneuzen zette de sage van \"De Vliegende Hollander\" in als toeristische trekpleister en langzaamaan trad een proces van folklorisering en festivalisering op. In de jaren zestig van de 20e eeuw verscheen de als (spook)kapitein verklede Van der Decken voor het eerst op braderie\u00ebn en evenementen in Terneuzen. Frans van Glansbeek, verkleed als de Vliegende Hollander nam tijdelijk de rol van burgemeester op zich. In de 21e eeuw gaat Willy de Meijer door het leven als de Vliegende Hollander van de stad. In 1971 werd in Terneuzen de Stichting de Vliegende Hollander opgericht. Een jaar later werd een monument van het schip opgericht, ontworpen door P. Griep. In 2006 organiseerde Terneuzen voor het eerst het Vliegende Hollander Festival.\nOm het verhaal nog meer waarheidsgehalte te geven zijn bepaalde huizen in Terneuzen (al dan niet met het oog op het toerisme) als woon- of spookhuis van de kapitein van het schip aangemerkt. Zo zou volgens de VVV in de Havenstraat de woning van Willem van der Decken staan. De kapitein zou zijn geboren in de Noordstraat, waar het thans spookt. Traditioneel gezien zit een spook meestal vast aan \u00e9\u00e9n bepaalde plek, maar in dit geval heeft de overlevering zich daar niets van aangetrokken.\nTerneuzen kent verder zijn eigen Vliegende Hollander-glazen, Vliegende Hollander-bier, Vliegende Hollander-gebak, een Vliegende Hollander caf\u00e9 aan het Tuinpad, een 'Op pad met de Vliegende Hollander'-wandelroute en replica's van het standbeeld van P. Griep. In de Grote Kerk hangt het schilderij \"The Flying Dutchman\" van Walter Hagenaars uit 2005.\nVerklaring, oorsprong en betekenis.\nVerhalen over spookschepen zijn al eeuwenoud. Sinds mensenheugenis worden er (met name onder zeelui) verhalen verteld over spookschepen die ongeluk brengen aan degene die ze tegenkomen. Het verhaal van \"De Vliegende Hollander\" ontstond echter pas in de achttiende eeuw, onder invloed van de literatuur. Schrijvers hebben elementen uit de volkstraditie opgepikt en er een verhaal van gemaakt. Volksoverlevering en literaire elementen zijn in het geval van de sage van \"De Vliegende Hollander\" dus met elkaar samen gekomen. In 1804 noemt Thomas Moore \"The Flying Dutchman\" al een zeer verbreid zeemansbijgeloof. Het verhaal verscheen in 1821 voor het eerst in \"Blackwoods Edinburgh Magazine\". Het vertelde over een spookschip, waarvan de kapitein Willem van der Decken werd genoemd. Die naam wordt nog niet genoemd in \"The Rime of the Ancient Mariner\" uit 1798 van de Engelse dichter Samuel Taylor Coleridge, maar in aanleg is het verhaal van het spookschip hier al aanwezig.\nIn de zeventiende en achttiende eeuw waren de Engelsen de grootste concurrenten van de Nederlanders. Voor laatstgenoemden ging alles voor de wind in de Gouden zeventiende Eeuw. De Nederlanders troefden met hun schepen de Portugezen en Engelsen af. De Nederlanders wilden, volgens de Engelsen vliegend, naar Indi\u00eb varen om handel te drijven en weer terug te keren. Geld verdienen ging boven alles en zelfs op een christelijke feestdag kon worden uitgevaren. De sage is in het buitenland een van de bekendste volksverhalen van Nederland, mede doordat menig zeevaarder een ontmoeting meende te hebben gehad met het spookschip.\nGetuigenissen.\nIn de volksoverlevering zou \"De Vliegende Hollander\" nog vaak gezien zijn door schippers. De opvallendste melding is van de Britse prins George. Die zou in 1880, toen hij langs de kusten van Australi\u00eb voer, het schip in de verte hebben gezien. Het had volgens de verhalen drie masten met zeilen waardoor een felrood licht scheen; de bouw van het schip stamde uit een lang vervlogen tijd. George had dertien getuigen die er allen van overtuigd waren dat het \"De Vliegende Hollander\" geweest moest zijn. In het Nederlandse televisieprogramma \"Mythen der Mensheid\" van Teleac werd het scheepslogboek van de \"HMS Bacchante\", dat de prins vervoerde, gecheckt op feiten. Op 14 februari 1881, de dag van de waarneming, was een matroos uit een van de ra's gevallen waardoor hij de dood vond. Dit zou gebeurd zijn doordat de man geschrokken was van het spookschip dat hij zag opdoemen. Het logboek geeft wel het voorval weer, maar niet dat het spookschip gezien is. Men vermoedt dat \"De Vliegende Hollander\" alleen in de fantasie van de prins de oorzaak was.\nIn 1941 zou een Duitse U-boot het schip ook gezien hebben. Geleerden nemen aan dat het een luchtspiegeling betrof.\nTot in de jaren negentig van de twintigste eeuw zijn getuigenissen over ontmoetingen met \"De Vliegende Hollander\" genoteerd.\nBewerkingen.\nNationaal en internationaal is het verhaal van \"De Vliegende Hollander\" een geliefd thema in muziek, film, toneel en literatuur.\nVerhalen en gedichten.\nEr zijn allerlei korte verhalen en gedichten verschenen gebaseerd op \"De Vliegende Hollander\", onder andere:\nStripverhalen.\nIn stripvorm maakt het legendarische schip ook vaak zijn opwachting, als hoofdrol maar ook als bijrol figurerend.\n\u2022 One Piece: op weg naar Fishman Island komen de strawhats de Vliegende Hollander tegen."}
{"id": "8681", "revid": "170851", "url": "https://nl.wikipedia.org/wiki?curid=8681", "title": "Exotherm proces", "text": "Een exotherm of exo-energetisch proces is in de thermodynamica een proces waarbij energie vrijkomt, die vervolgens wordt afgegeven aan de omgeving. Dit proces kan een fysisch proces, bijvoorbeeld een faseovergang, of een chemische reactie betreffen. \nFysische processen.\nDe faseovergangen stolling (bijvoorbeeld de vorming van ijs) en condensatie (zoals het ontstaan van regendruppels) zijn exotherm: er komt warmte bij vrij. Omgekeerd dient, om ijs in water om te zetten, of om regenwater te verdampen, warmte (respectievelijk smelt- en verdampingswarmte) te worden toegevoegd: dit zijn endotherme processen.\nChemische processen.\nChemische reacties zijn exotherm wanneer de bindingen die tijdens de reactie worden verbroken meer energie bevatten dan de nieuwe bindingen die bij de reactie worden gevormd. Tijdens de reactie wordt energie die is opgeslagen in de chemische bindingen (chemische energie) omgezet in andersoortige energie, met name licht (\"chemoluminescentie\") en reactiewarmte, energie die dus voor de nieuw te vormen chemische bindingen verloren gaat. Voorbeelden van exotherme reacties zijn alle verbrandingsreacties en het oplossen van een niet-edel metaal in een zuur. Exotherme reacties verlopen vaak spontaan of gemakkelijk, soms zelfs explosief."}
{"id": "8682", "revid": "49512", "url": "https://nl.wikipedia.org/wiki?curid=8682", "title": "Chimaera", "text": ""}
{"id": "8683", "revid": "970889", "url": "https://nl.wikipedia.org/wiki?curid=8683", "title": "Entropie", "text": "Entropie (\"S\") is een basisbegrip in de thermodynamica. Het is, op het meest fundamentele niveau, een maat voor de waarschijnlijkheid van een bepaalde verdeling van \"microtoestanden\" (bewegingstoestanden van elementaire bouwstenen als atomen en moleculen), binnen een ge\u00efsoleerd fysisch systeem. Naarmate er minder bouwstenen en/of minder vrijheidsgraden zijn voor die microtoestanden wordt de entropie kleiner, en nadert uiteindelijk tot \"0\" (het \"absolute nulpunt\"), als alle bouwstenen absoluut stilstaan en er ook verder geen inwendige energie meer over is. De entropie wordt daarentegen maximaal, als alle microtoestanden binnen gegeven vrijheidsgraden (bijvoorbeeld een bepaald volume) maximaal benut kunnen worden. Dat leidt bij een zekere temperatuur en druk tot een evenwichtstoestand. Een toestand waarin macroscopische grootheden als druk en temperatuur ongelijk verdeeld zijn over een volume, heeft meestal veel minder realisatiemogelijkheden van microtoestanden dan \u00e9\u00e9n met een gelijkmatige verdeling. De ongelijke verdeling van macroscopische grootheden in een ge\u00efsoleerd systeem (dat wil zeggen met een vast volume, en zonder dat er energie in of uit kan) neigt dus op statistische gronden tot afvlakken van die ongelijkmatigheden. Een formele manier om dit uit te drukken is de tweede wet van de thermodynamica.\nDe SI-eenheid van entropie is de joule per kelvin (J/K).\nEen toegankelijke verhandeling over het ontstaan en de betekenis van het begrip entropie is te vinden op de website van Quantumuniverse.\nEtymologie.\nIn 1865 introduceerde Rudolf Clausius het begrip \"entropie\", \"het differentiaal van een grootheid die afhangt van de configuratie van het systeem\", \"entropie\" naar het Griekse woord voor 'transformatie'. Hij geeft \"transformationele inhoud\" (Verwandlungsinhalt) als synoniem, parallel aan zijn \"thermische en ergonale inhoud\" (W\u00e4rme- und Werkinhalt) als de naam van de inwendige energie, maar geeft de voorkeur aan de term entropie als een nauwe parallel met het woord \"energie\", omdat hij de begrippen bijna 'analoog in hun fysieke betekenis' vond. Deze term werd gevormd door de wortel van \u1f14\u03c1\u03b3\u03bf\u03bd ('werk') te vervangen door die van \u03c4\u03c1\u03bf\u03c0\u03ae ('transformatie').\nKlassieke definitie.\nHet begrip entropieverandering is oorspronkelijk (in het begin van de 19e eeuw) niet op moleculair-statistische, maar op macroscopische schaal gedefinieerd, namelijk als de hoeveelheid energie(quanta) die wordt uitgewisseld bij een reversibel proces, gedeeld door de absolute temperatuur waarbij dat proces plaatsvindt:\nHet bijzondere aan de entropie \"S\" is dat deze, in tegenstelling tot Qrev, wel een toestandsfunctie is. De integraal van dS hangt dus alleen van de begin- en eindtoestand af, en de integraal van een kringproces is dus altijd gelijk aan nul:\nDat betekent dat de lijnintegraal langs een pad L tussen twee punten in de faseruimte:\nvoor elk pad hetzelfde is.\nDe toestandsfunctie \"S\" is door de integraal op een constante na bepaald. Door de waarde van de entropie bij \"T\" = 0 kelvin op nul te stellen zou eventueel ook een absolute entropie kunnen worden gedefinieerd, zie onder.\nAls formula_4, waarbij c de warmtecapaciteit is, dan volgt:\nBij een isentropisch proces is de entropie constant. Zo'n proces moet dus niet alleen verlopen zonder dat er warmte-energie in of uit kan, maar het moet ook omkeerbaar kunnen verlopen.\nOp microscopische schaal (i.e. de schaal van elementaire deeltjes) zijn alle wisselwerkingen in de tijd omkeerbaar en blijft de entropie dus constant.\nOp macroscopische schaal zijn echter alle processen waarbij energie wordt uitgewisseld \"irreversibel\". In dat geval is de kringintegraal ongelijk aan 0 en is de lijnintegraal 'padafhankelijk'. Ook dan blijft de definitie van S hetzelfde, maar zelfs als er langs bepaalde lijnen in de faseruimte sprake is van entropieverlaging (bv. een koelkast binnen een ge\u00efsoleerde ruimte) dan neemt de entropie van het gehele (gesloten) systeem toch toe, zoals in de tweede hoofdwet van de thermodynamica tot uiting komt. \nAls warme en koude materie met elkaar in contact gebracht worden binnen een ge\u00efsoleerd systeem, stroomt warmte spontaan van de warme naar de koude materie (dit is een voorbeeld van een irreversibel proces) en de entropie van de warme materie neemt minder af dan die van de koude materie toeneemt, zodat de totale entropie van het ge\u00efsoleerde systeem toeneemt, net zo lang tot de temperatuur overal in het systeem hetzelfde is; het ge\u00efsoleerde systeem is dan in evenwicht, en de entropie heeft het bijbehorende maximum voor dat ge\u00efsoleerde systeem bereikt.\nToepassing op een ideaal gas.\nUit de eerste hoofdwet van de thermodynamica, definitie (i) en de toestandsvergelijking voor een ideaal gas kan voor een reversibel proces afgeleid worden dat:\nwaarin formula_7 de warmtecapaciteit bij constante druk is en formula_8 de warmtecapaciteit bij constant volume, en\nwaarin formula_10 (5/3 voor een eenatomig gas en 7/5 voor een twee-atomig gas), \"n\" het aantal mol en \"R\" de gasconstante.\nVoor een isentropisch proces is uit (ii) dan gemakkelijk af te leiden dat\nGeschiedenis.\nHoewel aanvankelijk allerminst duidelijk was wat de nieuw geformuleerde functie precies voorstelde, bleek het wel mogelijk een tweetal fenomenen ermee te verklaren die tot dan moeilijk te begrijpen waren.\nEerst met de komst van de atoomtheorie en de statistische mechanica, rond 1900, werd het mogelijk het begrip entropie een statistische onderbouwing te geven, waarbij Maxwell, Gibbs en Boltzmann de hoofdrol speelden.\nStatistische interpretatie.\nOm het statistische begrip aanschouwelijk te maken kan men zich een doos met een scheidingsvlak voorstellen. In de linkerhelft liggen alleen rode knikkers en in de rechterhelft witte. Wanneer je de doos schudt bewegen de knikkers, maar de rode mengen niet met de witte. Er is maar \u00e9\u00e9n toestand of \"realisatie\" W. De entropie is dan volgens Max Planck, waarbij kB de Boltzmannconstante is:\ngelijk aan 0 omdat W=1. Oftewel deze toestand heeft de laagste entropie nl. 0. Hierbij moet men wel bedenken dat de interne toestand van de knikkers (bv. beweging van moleculen) is veronachtzaamd: feitelijk is de entropie pas 0 als alle moleculen en atomen stilstaan en dat is bij het absolute nulpunt T=0 (zie de derde wet van de thermodynamica). \nWanneer er geen scheidingsplaat aanwezig is, dan zullen bij het schudden van de doos de knikkers telkens weer een andere rangschikking maken. Het schudden in dit voorbeeld is een metafoor voor de toevoer van warmte. Van belang is dat door het schudden en het weghalen van het scheidingsvlak de rode (en ook de witte) meer ruimte hebben gekregen. Daardoor zijn er meer verschillende ordeningen van de witte en rode ballen in de doos mogelijk.\nIedere knikker heeft nu twee realisaties: hij kan in de linker- of in de rechterhelft zitten. Als er evenveel witte als rode initieel in de doos waren, zeg N in totaal, dan zijn er in totaal W=2N realisaties. De entropie na het schudden is dan\nDeze waarde is groter dan de beginsituatie en dus zal het systeem van knikkers spontaan evolueren naar een toestand van gelijkmatige menging. Dit komt overeen met de klassieke waarneming dat in een ge\u00efsoleerd systeem de entropie de spontane neiging heeft zo groot mogelijk te worden. Herhaald schudden leidt niet tot een hogere entropie: die was immers al maximaal. Hooguit levert dit schudden een hogere temperatuur op, maar in dit voorbeeld speelt de temperatuur geen rol.\nHet model van knikkers in een doos is van een eenvoudig soort. Knikkers trekken elkaar niet (meetbaar) aan, alle ordeningen hebben een gelijke energie, en dus heeft een bepaalde ordening van rood en wit een gelijke kans om voor te komen. De weegfactor van alle realisaties is dan gelijk aan 1. \nHet label 'wanorde' kan ons een idee geven van wat we ons bij entropie moeten voorstellen en het voorbeeld met de knikkers kan een nuttig hulpmiddel zijn om een en ander aanschouwelijk te maken. Het label 'wanorde' is echter misleidend omdat er in de natuur allerlei spontane processen voorkomen onder invloed van exogene krachten (zoals bv. zwaartekracht) die lokaal leiden tot een zekere mate van ordening (en dus lagere entropie). Bijvoorbeeld de gelaagde ordening van sedimenten, waarbij de zwaarste deeltjes als eerste bezinken en vervolgens de lichtere deeltjes, of bv. de stolling/kristallisatie van vloeistoffen bij temperatuurverlaging. In al deze gevallen verdwijnt er warmte (zie dissipatie) naar buiten het beschouwde systeem, waarbij de entropie van het grotere geheel, waar het systeem deel van uitmaakt, toch toeneemt, in overeenstemming met de tweede wet van de thermodynamica.\nIn werkelijkheid is entropie niet hetzelfde als wanorde omdat het aantal realisaties W ook in sterke mate afhangt van welke energietoestanden ieder molecuul heeft en niet alleen van de plaats waar het zich bevindt. Het collectief van energietoestanden op deze schaal noemen we \"microtoestanden\". Op basis van deze statistische interpretatie kunnen we nu het begrip entropie als volgt defini\u00ebren:\nGemakshalve zet men meestal het aantal microtoestanden bij het absolute nulpunt op 1, d.w.z. men veronachtzaamt daarmee dat een microtoestand uit mogelijk nog kleinere sub-microtoestanden bestaat. Het vaststellen van de \"absolute entropie\" (zie hierna) blijft dus een willekeurige zaak.\nAbsolute entropie, zwarte gaten en het holografisch principe.\nEvenals dat bij het begrip potenti\u00eble energie het geval is, is het bij entropie lastig om de \"absolute entropie\" te bepalen. Veel hangt immers af van het gekozen nulpunt van de entropie. Gelukkig is het voor de praktische toepassing van de entropie meestal voldoende om met entropie-\"verschillen\" te rekenen. En dat is experimenteel vrij goed mogelijk. Entropieveranderingen als gevolg van \"omkeerbare\" temperatuurverandering berekent men met behulp van de warmtecapaciteit: de integraal van het quoti\u00ebnt van warmtecapaciteit en temperatuur over het temperatuurveranderingsgebied.\nIn de thermodynamica ligt het voor de hand om als uitgangspunt het absolute nulpunt te kiezen, waar elke temperatuurbeweging tot nul is gereduceerd. In dat specifieke geval is de absolute entropie gelijk aan nul (derde wet van de thermodynamica). De verandering van deze stabiele toestand bij 0\u00a0K naar het gekozen uitgangspunt geeft dan de absolute entropie.\nIn de statistische interpretatie van entropie is het bepalen van het nulpunt minder vanzelfsprekend: het tellen van \"microtoestanden\" roept de vraag op van wat bedoeld wordt met \"microtoestand\". Boltzmann beschouwde als microtoestand de plaats en de snelheid van elk molecuul in een gas afzonderlijk (dat zijn dus 3 + 3 vrijheidsgraden per molecuul) om zodoende de entropie te berekenen als formula_13, waarin formula_16 het totale aantal mogelijke microtoestanden is. Hij veronachtzaamt daarbij echter de mogelijke vrijheidsgraden \"binnen het molecuul zelf\" (trillingen, draaiingen, etc.), die op zich geen effect hebben op begrippen als temperatuur en druk, maar die wel tot m\u00e9\u00e9r mogelijke microtoestanden leiden en dus een hogere absolute entropie. Naarmate het onderzoek naar de bouwstenen van de materie vorderde stuitte men op steeds meer mogelijke vrijheidsgraden (meestal kwantumgetallen) en dus steeds meer microtoestanden. De vraag is nu of daar een eind aan is? Uit kwantummechanische overwegingen neemt men aan dat er op het niveau van de Planckschaal (formula_17) elke betekenis van de begrippen \"lengte\" en \"tijdsduur\" verdwijnt. Bekenstein berekende op basis hiervan dat er binnen een bol met straal formula_18 en energieinhoud formula_19 een grens kan worden gesteld aan de maximale entropie via de zogenaamde \"Bekensteinbegrenzing\":\nHierin is \"k\" de constante van Boltzmann, formula_21 de gereduceerde constante van Planck en \"c\" de lichtsnelheid. \nIn termen van de informatietheorie (die hier relevant is omdat \"informatie\" hier gelijk is aan het aantal mogelijke microtoestanden) is de relatie tussen de entropie \"S\" en de hoeveelheid informatie formula_22\n(De factor formula_24 komt vanwege het feit dat informatie wordt uitgedrukt in \"bits\"), zodat de maximaal te verkrijgen informatie gelimiteerd wordt door:\nGebruikmakend van de massa-energierelatie: \"E= mc2\" laat deze relatie zich ook lezen als:\nZwarte gaten.\nLange tijd vroeg men zich af of zwarte gaten \u00fcberhaupt wel entropie bezaten: je kunt immers niet zien welke (micro)toestanden zich in het inwendige bevinden. Bovendien zou de tweede wet van de thermodynamica geschonden worden als een object, met medeneming van zijn entropie, zou \"verdwijnen\" in het zwarte gat. Anderzijds geeft de bovengenoemde \"Bekenstein bound\" juist aan dat, toegepast op een zwart gat er juist wel een bovenlimiet is aan de entropie van een zwart gat. \nDe oplossing kwam vanuit de overweging dat de grootte van een zwart gat wordt bepaald door de waarnemingshorizon waarbinnen alles, zelfs het licht, in het zwarte gat verdwijnt. Uitgaande van de ontsnappingssnelheid van licht: \"c\" kan men berekenen dat de straal van die waarnemingshorizon (de zgn. schwarzschildstraal ) van een zwart gat voldoet aan:\nIngevuld in (1) t/m (3) levert dat op:\nformula_28\nHierin is formula_29 weer de Boltzmann constante, \"A\" is het 2-dimensionale oppervlak van de waarnemingshorizon in eenheden van Planck-oppervlakte: formula_30.\nEen zwart gat heeft dus wel degelijk een entropie, die afhankelijk is van zijn massa, maar anderzijds ook van het \"oppervlak\" van de waarnemingshorizon. De informatie over de inwendige toestand van het zwarte gat (i.e. het aantal microtoestanden) zit dus \"opgeborgen\" in het oppervlak van de waarnemingshorizon, volgens:\nDit is ook aannemelijk vanuit de relativiteitstheorie, die immers voorspelt dat een object dat die waarnemingshorizon nadert door tijddilatatie steeds langzamer schijnt te bewegen, om ten slotte te \"stranden\" in de waarnemingshorizon, terwijl het object zelf \"ongemerkt\" de waarnemingshorizon passeert, om nooit weer terug te keren. Buiten het zwarte gat lijkt dus of alle informatie over het inwendige van het zwarte gat opgeborgen zit in het oppervlak van de waarnemingshorizon. Deze eigenschap, dat informatie over het inwendige van een deel van de ruimte (waarin bv. een object aanwezig is), waarneembaar is als informatie in het \"oppervlak\" (dus een dimensie lager) van dat deel van de ruimte, heeft als holografisch principe vanuit de Snaartheorie een nog veel bredere toepassing gevonden. De informatie (uitgedrukt in bits) van zo'n Planck-eenheid is kwantummechanisch verstrengeld met omringende Planck-eenheden. Op grotere schaal komen ruimte en tijd als emergent verschijnsel tevoorschijn en doen zich dan als een continu\u00fcm voor.\nEntropie en tijdrichting.\nEen van de grote raadsels in de natuur is het probleem van de tijdrichting. Op macroscopische schaal verlopen gebeurtenissen voortdurend in \u00e9\u00e9n tijdrichting. De daarmee gepaard gaande toename van entropie verloopt ook in \u00e9\u00e9n tijdrichting. Dit wordt tot uitdrukking gebracht door de Tweede wet van de thermodynamica. Op (sub)atomair c.q. kwantummechanisch niveau zijn echter alle dynamische processen in de tijd omkeerbaar, en dat gebeurt dan ook voortdurend. Heden, verleden en toekomst op die schaal zien er grosso modo hetzelfde uit en er is geen sprake van een collectieve tijdrichting. Bij een meting op deze schaal pik je a.h.w. \u00e9\u00e9n mogelijkheid voor de tijdrichting er uit.\nDat verandert echter als je op wat grotere schaal gaat kijken: je ontdekt dan structuren, zoals moleculen, die ontstaan zijn uit onderlinge wisselwerking van atomen (door chemische binding), die een zekere bestendigheid hebben en daarmee een kleinere entropie hebben dan de toestand waar ze uit voortgekomen zijn, ondanks het feit dat de entropie van het gehele systeem juist toegenomen is. Heden, verleden en toekomst zijn nu wel te onderscheiden: de ontstane structuur heeft immers een ontstaansgeschiedenis en die wordt naarmate de structuur omvangrijker wordt steeds ingewikkelder. Er is nu wel sprake van een tijdrichting, die wordt bepaald door de causale relatie tussen de verschillende fasen in de moleculaire evolutie. Die bestendige structuren vormen eigenlijk de \"stepping stones\" in de moleculaire evolutie. Voorwaarde is wel dat er voldoende vrije energie beschikbaar is om deze structuren te kunnen realiseren. Deze \"stepping stones\" vormen tevens ook de ankerpunten voor een te kiezen \"coarsegraining\" (\"grofmazigheid\") waarmee je een fysisch systeem beschouwt. Naarmate je grover naar een systeem kijkt (dus door de onderliggende microstructuur te veronachtzamen) wordt de entropie kleiner en ontdek je steeds meer macrostructuren. De (subjectieve) keuze die je maakt door observabelen te kiezen die je wilt gebruiken om een fysische toestand te beschrijven bepaalt dus in hoge mate de grofmazigheid en dus ook de entropie van het te beschouwen systeem. Carlo Rovelli maakte aannemelijk dat ons emergente begrip van tijdrichting wordt bepaald door het perspectief waarmee wij deze macrostructuren waarnemen.\nOok Seth Lloyd betoogde dat \"the arrow of time is an arrow of increasing correlations.\"\nEntropische kracht.\nDe tweede wet van de Thermodynamica geeft aanleiding om het begrip \"entropische kracht\" te formuleren om de natuurlijke neiging weer te geven waarbij een onevenwichtige (i.e. lagere entropie) toestand evolueert in een meer waarschijnlijke evenwichtige (i.e. hoge entropie) toestand. Dit is geen nieuwe, fundamentele kracht (zoals zwaartekracht, elektromagnetische kracht, sterke en zwakke kernkracht) maar een emergent verschijnsel, dat pas op macroscopische schaal tot uiting komt. Voorbeelden zijn: de druk van een gas, hittedispersie door een materiaal, elasticiteit van rubber (en andere polymeren), Brownse beweging, oppervlaktespanning.\nIn thermodynamische zin kan de entropische kracht als volgt geformuleerd worden:\nwaar formula_33 de temperatuur is, formula_34 de entropie die verbonden is met de macrotoestandsfunctie formula_35 en formula_36 de actuele macrotoestand.\nErik Verlinde maakte aannemelijk dat zwaartekracht feitelijk ook te beschouwen is als een entropische kracht, die op microscopische (Planck)schaal afwezig is, maar op wat grotere schaal tot uiting komt als de informatie over de fysische toestand van een systeem meer ordening (en dus minder entropie) vertoont.\nStandaardentropie.\nIn thermodynamische tabellen wordt vaak de standaardentropie van een stof of een proces weergegeven. Deze waarde wordt weergegeven met een plimsoll superscript o en geldt voor het proces onder standaardomstandigheden\nRelatie met de informatietheorie.\nEntropie in de thermodynamica is equivalent met de entropie zoals die in de informatietheorie wordt gebruikt, de zogenaamde Shannon entropie, wanneer je voor de kansen formula_37 de kansverdeling over alle mogelijke microtoestanden van het systeem neemt. Deze equivalentie is algemeen geldig en kan zelfs worden gebruikt voor systemen die niet in thermodynamisch evenwicht zijn. Wanneer de entropie wordt uitgedrukt in bits, dan komt dit overeen met de hoeveelheid informatie die nodig is om de precieze microtoestand van het systeem te specificeren."}
{"id": "8687", "revid": "1061913", "url": "https://nl.wikipedia.org/wiki?curid=8687", "title": "A capella", "text": "A capella (Italiaans: \"a cappella\", van \"alla cappella\", op de manier van de kapel) is een muziekterm voor zingen zonder instrumentale begeleiding, meestal door een koor.\nGeschiedenis.\nHet zingen a capella was tot in de 16e eeuw vooral gebruikelijk bij kerkmuziek ('muziek in de kapel') die toen gewoonlijk door koren werd uitgevoerd. Wanneer er al muziekinstrumenten meespeelden, ondersteunden deze slechts de vocale partijen.\nLater werd het in de kerkmuziek gebruikelijk dat instrumenten eigen, zelfstandige partijen speelden. Toen ontstond de term 'a capella', aanvankelijk om de 'ouderwetse' kerkmuziek, die niet door zelfstandige instrumenten begeleid werd, aan te duiden. Later ging de oorspronkelijke betekenis van de term verloren en sindsdien betekent 'a capella' 'onbegeleide (koor)muziek'.\nTegenwoordig wordt de term 'a capella' tevens gebruikt voor vocale, instrumentloze, muziek, waaronder stijlen als dance en moderne pop/rock. Van singles bijvoorbeeld worden soms de uitsluitend vocale versies uitgebracht, speciaal bedoeld voor deejays en producenten om er hun eigen muziek aan toe te voegen.\nBetekenis en spelling van de term.\nDe oorspronkelijke vorm van de term is \"alla cappella\", Italiaans voor 'op de wijze van de kapel', waarmee wellicht de Sixtijnse Kapel werd bedoeld, die inderdaad een traditie van onbegeleide zang had. De term is later verkort tot \"a cappella\", en is in deze vorm nog steeds gebruikelijk in de internationale, op het Italiaans gebaseerde muziekterminologie. De spelling met enkele \"p\", zoals in het Nederlands, komt ook af en toe voor in oude Italiaanse bronnen; het is eveneens de Latijnse spelling.\nA capella versus begeleid zingen.\nZingen a capella verschilt in diverse opzichten van zingen met begeleiding. \nVoorbeelden.\nEnkele a-capellagroepen waarvan een artikel op Wikipedia staat:\nVerder zijn ook liederen van radicaal soennitische groepen, waaronder met name ISIS, a capella omdat muziekinstrumenten als haram worden beschouwd."}
{"id": "8688", "revid": "1125181", "url": "https://nl.wikipedia.org/wiki?curid=8688", "title": "Metafysica", "text": "Metafysica is de tak van de filosofie die niet, zoals de fysica, de werkelijkheid onderzoekt die volgt uit zintuiglijke of instrumentele waarneming, maar op zoek gaat naar het wezen van die werkelijkheid en wat er achter zit. Metafysica is zo ook de grondslag van de wetenschappen, omdat die uitgaan van de waarneembaarheid van de werkelijkheid. Oorspronkelijk betekende de term \"Wat na de natuur (fysica) komt\", vanwege de boeken van Aristoteles die volgden op zijn boeken over de \"Fysica\".\nThematiek.\nThema's die de metafysica bestudeert zijn: Wat betekent zijn? Waardoor, waarvoor is het bestaan er? Wat voor manieren van zijn zijn er. De thema's worden bepaald door deze vraag te stellen:\nDe meest fundamentele begrippen uit de metafysica zijn aldus het zijn (het bestaan), identiteit en logische consistentie of samenhang.\nBehalve deze betekenis kan metafysica in andere betekenissen gebruikt worden:\nHistorisch overzicht.\nAntieke filosofie.\nDe term metafysica is oorspronkelijk afkomstig van Andronicus van Rhodos, de eerste uitgever van de geschriften van Aristoteles. Hij noemde de verhandelingen die in zijn uitgave op de boekenplank op diens \"Fysica\" volgden \"ta meta ta physica\" (\u03c4\u1f70 \u03bc\u03b5\u03c4\u1f70 \u03c4\u1f70 \u03c6\u03c5\u03c3\u03b9\u03ba\u03ac, wat na de Fysicaboeken komt). Deze boeken gaven hun naam aan de erin behandelde vraagstukken, die later dus als typisch metafysisch werden gezien. Aristoteles zelf gebruikte de term metafysica niet, maar sprak over eerste filosofie. De eerste filosofie gaat vooraf aan alle andere wetenschappen en poogt een inzicht te verkrijgen in de eerste oorzaken van al wat is.\nMetafysica in de klassieke betekenis is de wijsgerige leer die niet de realiteit onderzoekt zoals die wordt ervaren door middel van onze uiterlijke zintuigen (zoals de fysica), maar datgene wat boven de materie uitgaat, het geheel van al het gegevene. Die eenheid kan in beginsel zowel in een buiten (transcendent) de wereld liggende ware werkelijkheid worden gelegd, zoals Plato deed, of (immanent) in de vele bijzondere ervaringsgegevens zelf, in een diepere grond, waarin de gegevenheden alle zijn gefundeerd, zoals Aristoteles deed.\nMetafysica is de leer over de gronden van de werkelijkheid, waarin een omschrijving gemaakt wordt van de zijnsorde, de zijnsleer. Metafysica tracht informatie te geven over de werkelijkheid als geheel. Ze beoogt een algemene omschrijving van het gehele heelal, waarin alle fundamentele soorten dingen worden vermeld waarvan we weten dat ze tot de inventaris (of codex) van het heelal behoren, en tegelijkertijd wordt onderzocht in hoeverre het waarschijnlijk is dat er zich nog andere fundamentele dingen bevinden waarvan we niet met zekerheid weten dat ze er zijn. Metafysica is dus een vakgebied dat niet alleen de werkelijkheid onderzoekt zoals die in onze ervaring gegeven is, maar het geheel van al het gegevene, met inbegrip van datgene wat deze eenheid construeert, de tijdloze en onveranderlijke vorming. Het onderzoeksvoorwerp (of denkobject) van de metafysica is het zijnde als zijnde, dit wil zeggen elk zijnde in zijn verschil en tegelijk in zijn overeenkomst met al het andere. Volgens de metafysica is er niets, of het moet bestaan in de samenhang (of de relatie) met alles. Naast onderzoek omtrent de zijnden stelt de metafysica zich ook vragen naar het zijn zelf. Wat is zijn en waarom is er eerder iets dan niets? Het kan niet anders, dan dat hier tegen een grondige scepsis zou opkomen. De vraag stelt zich of het menselijke kenvermogen op het hachelijke onderzoeksgebied van de metafysica wel bevoegd is, en of de gemaakte aanspraken op kennis iets meer zijn dan slechts uitgesproken woorden, lege klanken, zonder \u00e9nig contact met de wereld der bestaande dingen ...\nDe scholastiek.\nHet vroege christendom was sterk doortrokken van neoplatoonse invloeden. In de middeleeuwen (mede omdat er door de kruistochten meer over de klassieke schrijvers bekend werd) werd een enorm filosofisch metafysisch systeem opgebouwd rond het gedachtegoed van Plato en Aristoteles. Uiteindelijk bleek het aristotelisme het meest bepalend te zijn voor de inhoud van de filosofie.\nDe metafysica van de scholastiek had het uitgangspunt dat er werkelijke wezens/dingen buiten het bestaan aanwezig zijn, die aanvankelijk gekend zijn door zintuiglijke waarneming. Het verstand haalt alle individualiserende aspecten van de afzonderlijke wezens af, zodat uiteindelijk alleen maar \"de\" eik, \"de\" leeuw en \"de\" mens overblijven. Het object wordt dus een abstractie en daarmee wordt veralgemenisering mogelijk. (In plaats van \"deze\" boom haalt zijn sappen uit \"deze\" kleigrond wordt het: \"de\" boom haalt zijn sappen uit \"de\" grond). Metafysisch onderzoek houdt zich met dit soort vraagstukken bezig. In de hoogtijdagen van de westerse metafysica, de scholastiek (12e eeuw en later), werd ervan uitgegaan dat ieder mens, ieder dier, ieder stofdeeltje op zichzelf bestaat, onafhankelijk van de andere dingen. Alleen het individuele bestaat. (H\u00f3e dat individuele bestaat is verder een zaak van de wetenschappen, niet van de metafysica). Kenmerkend voor de scholastieke metafysica is dus haar wezenlijke pluralisme. Het is dus ook in deze zin dat Thomas van Aquino de \"Fons Vitae\" van Ibn Gabirol (de verdediger van het neoplatonisme en het Arabische panthe\u00efsme) \"eerder een giftige put dan een levensbron\" noemde.\nEen nadere uitwerking aan de metafysica van de scholastiek met het voorbeeld van een boom:\nBij de licht glooiende heuvel aan de rand van het bos staat een eik. Hij heeft een ruige schors. De stam heeft een bepaalde dikte, zijn bladeren zijn donkergroen. Het ding moet, gezien grootte en dikte, erg zwaar zijn. Oftewel, er zijn heel veel wezensbepalingen van die boom mogelijk, en in de taal van de scholastiek worden deze bepalingen klassen of categorie\u00ebn genoemd, categorie\u00ebn van hoeveelheid, hoedanigheid, actie/passiviteit, tijd, ruimte et cetera. Maar nooit mag vergeten worden dat al deze klassen of categorie\u00ebn, die op zichzelf al tamelijk fundamenteel zijn, iets nog fundamentelers vooronderstellen. In Aristoteles' woorden: \"Kun je je het wandelen voorstellen zonder iemand die wandelt\"? Zoals het wandelen niet voor te stellen is zonder wandelaar, zo kunnen de categorie\u00ebn niet voorgesteld worden zonder subject waar ze op betrokken zijn. De scholastiek noemt (samen met en in navolging van Aristoteles) zo'n subject substantie of zelfstandigheid. Dit is de meest fundamentele categorie, alle andere klassen zijn bijkomstigheden, accidenten (Latijn: \"accidentia\").\nIn de huidige tijd liggen (mede onder invloed van onze huidige kennis, voornamelijk die van de natuurwetenschappen) soms allerlei misverstanden op de loer. Het belangrijkst is wellicht het volgende: de scholastieke wijsbegeerte heeft nooit gesuggereerd of zelfs beweerd dat ze zou weten waarin de ene substantie verschilt van de andere. Substantie is niet hetzelfde als wat tegenwoordig materie is. Materieel gezien is het substantiebegrip flinterdun, de scholasticus wist op rationele gronden dat er iets als substantie bestond, want als een accident aangetoond kon worden (deels toevallige eigenschap van de dikte van de eik) dan was daarmee meteen de substantie zelf (de eik) aangetoond. De metafysica is een zijnsleer (ontologie) en (dus) geen kenleer (epistemologie)\nDe moderne wetenschap.\nIn de moderne positivistische wetenschap wordt onder metafysica verstaan: het terrein van de modellen, theorie\u00ebn, hypothesen enzovoorts die niet experimenteel getoetst kunnen worden. Dit in tegenstelling tot de fysica, die betrekking heeft op de theorie\u00ebn enzovoorts die in beginsel experimenteel getoetst kunnen worden. In deze zin komt het gebruik van de term metafysica sterk overeen met dat van de term metatheorie. Zo valt bijvoorbeeld de zwaartekrachttheorie over de wisselwerking van een zwart gat met zijn omgeving onder de fysica, terwijl hypothesen over verschijnselen in een zwart gat tot de metafysica behoren, omdat volgens de huidige inzichten geen informatie uit een zwart gat kan ontsnappen. Evenzeer behoort alles wat zich in tijd of ruimte buiten het waarneembare heelal afspeelt tot de metafysica. Volgens deze definitie van het begrip metafysica kunnen theorie\u00ebn over zeer obscure en niet met de zintuigen (maar wel met instrumenten) waarneembare verschijnselen (bijvoorbeeld neutrino's) tot de fysica behoren en theorie\u00ebn over normale objecten (bijvoorbeeld een voetbal in een parallel universum) tot de metafysica. Heel omstreden is de vraag of de termen en begrippen van een theorie over waarneembare objecten als zodanig metafysisch zijn (zodat vragen als: Wat is Ruimte?, Wat is Tijd?, Wat is een neutrino? wellicht zinvol zijn) of dat ze volledig overeenkomen met hun verwijzing naar de ervaring van fysieke voorwerpen. Dat vraagstuk zelf behoort echter weer niet tot de wetenschap, maar tot de metafysica."}
{"id": "8689", "revid": "264532", "url": "https://nl.wikipedia.org/wiki?curid=8689", "title": "Geluidsdrager", "text": "Een geluidsdrager is een medium waarop muziek of ander geluid wordt vastgelegd. In min of meer historische volgorde kennen we de volgende geluidsdragers:\nIn het digitale tijdperk is het onderscheid tussen media voor beeldopslag en geluidopslag aan het vervagen."}
{"id": "8692", "revid": "5486", "url": "https://nl.wikipedia.org/wiki?curid=8692", "title": "Minidisc", "text": "De minidisc (md) is een in 1992 door Sony ge\u00efntroduceerd digitaal medium dat oorspronkelijk bedoeld was om de gewone compact cassette te vervangen.\nDe minidisc bestaat in twee uitvoeringen: een magneto-optische versie om te beschrijven en te lezen en een optische versie om alleen te lezen.\nEr zijn uiteindelijk 22 miljoen minidisc-spelers/recorders geproduceerd.\nGeschiedenis.\nDe minidisc werd ontworpen door Sony om de oude cassettebandjes als opnamesysteem te vervangen, maar was niet zo succesvol als verwacht.\nNederland was het eerste land in Europa waar de minidisc aansloeg. Buiten Europa was de minidisc met name populair in Japan. Doordat Philips bekend maakte in 1996 te stoppen met de digital compact cassette (dcc) steeg de verkoop van md-spelers. Andere fabrikanten zoals Sharp, Pioneer en Kenwood zijn later ook minidisc-spelers gaan produceren.\nIn 2004 kwam de opvolger op de markt: Hi-MD, met een veel langere speelduur. Waar op de oudere md's 4 cd's opgenomen kunnen worden, kan men op de Hi-MD wel 45 cd's opnemen. In 2005 heeft Sony modellen ge\u00efntroduceerd die ook mp3's kunnen afspelen.\nConcurrentie.\nDoordat er eind jaren 90 zeer kleine harde schijven beschikbaar kwamen, was er veel concurrentie. Ook de mp3-spelers met flashgeheugen waren een concurrent voor de minidisc, omdat deze geen bewegende delen meer hebben. Voor de ietwat professionelere doeleinden (onder andere geluidsopnames) werd de minidisc nog wel boven een mp3-indeling en dergelijke verkozen, omdat de opnamekwaliteit van de md hoger is. Ongecomprimeerde opslag van opnames op digital audio tape of harde schijf heeft overigens een nog betere kwaliteit. Vanaf 2006 komen er steeds meer draagbare apparaten die ongecomprimeerde audio kunnen opnemen. Voor (semi)professionele opnamen worden deze apparaten gebruikt, waarbij de opname via de USB wordt overgezet naar de computer om verder verwerkt te worden.\nEinde.\nMinidisc is nooit een groot succes geworden. Dit kwam onder andere omdat al snel na de opkomst van de minidisc rond 1995 de cd-brander en cd-r's steeds goedkoper werden. Eind jaren 90 werd het coderen naar MP3 populair en kwamen er draagbare mp3-spelers op de markt. Deze apparaten konden honderden muzieknummers opslaan en bevatten geen draaiende onderdelen meer.\nDaarnaast duurde het relatief lang voordat Sony de technologie in licentie aan andere fabrikanten gaf, zodat er weinig afspeelapparatuur beschikbaar was. Vanaf 2007 verdwijnt de minidisc ook uit de radiostudio's, en in 2011 stopte Sony met de productie van walkmans voor minidiscs.\nEigenschappen.\nDe minidisc introduceerde samen met de dcc geluidscassette een vorm van digitale audiocompressie, genaamd ATRAC. Deze compressietechniek is doorontwikkeld, en kan nog in sommige moderne apparatuur worden teruggevonden.\nDoor het gebruik van ATRAC-compressie kon de minidisc in oorsprong ongeveer 60 minuten speeltijd op een 64mm-disc opslaan. Vervolgens kwamen er schijfjes van 74 en 80 minuten, en kon door het toepassen van een andere audiocompressie vier keer zoveel opgeslagen worden.\nDe minidisc bestaat uit een kwetsbare magneto-optische schijf van 64 mm, daarom zit daaromheen een hoesje met een klepje dat opengaat in de minidiscspeler, zodat de magneetkop de schijf kan lezen en/of beschrijven.\nDe normale md-recorders waren voorzien van zowel analoge als digitale (optisch S/PDIF) ingangen, maar alleen een analoge uitgang. De latere NetMD-varianten konden ook via USB (sneller dan realtime) muziekbestanden met de pc uitwisselen.\nDoor een ingebouwd buffergeheugen, \"Shock Resistant Memory\" genoemd, kan de minidisc in een draagbaar toestel gebruikt worden. Een minidisc-speler speelt niet rechtstreeks vanaf het schijfje zoals een cd-speler, maar vanuit het buffergeheugen.\nVoorbespeelde schijven.\nVoorbespeelde minidiscs zijn in lage aantallen op de markt gekomen, en bestaat uit een zeer beperkt aanbod in titels. Voornamelijk afkomstig van Sony's eigen platenmaatschappij. Enkele bekende artiesten zijn onder andere Michael Jackson, Madonna, Bj\u00f6rk, Queen, The Chemical Brothers, Barbra Streisand, en Depeche Mode. Het album Minidisc van Gescom werd oorspronkelijk alleen op minidisc uitgebracht.\nProfessioneel gebruik.\nDe minidisc werd nog lange tijd gebruikt in de opname- en uitzendindustrie. In radio- en televisiestudio's verving minidisc de storingsgevoelige NAB-jinglecartplayers voor het afspelen van jingles en om uitzendingen mee op te nemen. Vanaf 2007 gebruikten radio- en televisiestudio's steeds vaker de computer voor het uitzenden van reclame, nieuws, jingles en muziek, en werd de minidisc geleidelijk vervangen door harde schijven als opnamemedia.\nDe minidiscrecorders die ook geluid konden opnemen, konden dat in oorsprong niet digitaal naar de computer overzetten. Dit werd bewust gedaan om het illegaal verspreiden van muziek tegen te gaan. Toen er later mp3-spelers kwamen met een opnamefunctie, was dit achterhaald. Pas daarna bracht Sony een minidiscrecorder uit die het opgenomen materiaal wel digitaal naar een computer kon overzetten. Maar de md was toen al reeds op zijn retour en werd nog maar weinig gebruikt.\nComputerdataopslag.\nIn 1993 introduceerde Sony MD Data voor de opslag van computergegevens. De techniek zorgde voor een opslagcapaciteit van 140 megabyte per schijfje, maar was langzaam en duur. In 1997 kwam Sony met het MD Data2-formaat dat 650\u00a0MB kon opslaan, maar het werd alleen gebruikt in Sony's eigen videocamera.\nOok is door onder meer de firma Yamaha een digitale multitrackrecorder op basis van de MD-Data Disc ontwikkeld. Deze kan tot 8 sporen gedurende 18 minuten digitale audio in cd-kwaliteit opnemen. Tevens beschikt dit apparaat over een analoge 12 kanaalsaudiomixer en veel mogelijkheden tot digitale audiobewerking.\nMet een Hi-MD Walkman en een Hi-MD-schijf kon ook computerdata worden opgeslagen. Als men een Hi-MD Walkman aansluit op een pc, en een Hi-MD-geformatteerde schijf in de Walkman doet, verschijnt deze als USB-opslagstation op de computer. Muziek moet nog steeds via SonicStage worden overgezet. Er kan op een gewone 80 minuten-schijfje, geformatteerd in Hi-MD-modus, 305\u00a0MB aan data worden opgeslagen dankzij datacompressietechnieken die Sony had uitgebracht met het Hi-MD-formaat. Op een gewoon Hi-MD-schijfje kan men 1\u00a0GB aan data kwijt.\nKopieerbeveiliging.\nMinidisc-apparaten zijn voorzien van een kopieerbeveiliging, genaamd het Serial Copy Management System (SCMS). Dit systeem staat slechts een enkele kopie toe via een digitaal signaal. Hierna is het alleen mogelijk om te kopi\u00ebren via een analoge uitgang.\nSCMS werd vooral toegepast voor de consumentensector, studio-apparatuur negeerde de SCMS-beperkingen. Tot aan de invoering van nieuwe wetten op het auteursrecht, dat elke vorm van ontduiking van de kopieerbeveiliging verbiedt, was er apparatuur die de SCMS-bits van de digitale datastroom naar 'kopieerbaar' zette, en hiermee de SCMS-beveiliging kon omzeilen. De verkrijgbaarheid van pc's met digitale audio in- en uitgangen zorgt ervoor dat SCMS nu een zeer ineffici\u00ebnte kopieerbeveiliging is."}
{"id": "8693", "revid": "6224", "url": "https://nl.wikipedia.org/wiki?curid=8693", "title": "Videoband", "text": "Een videoband is een magneetband waarop beelden zijn opgenomen, vaak ook met geluid (of bij een \"lege band\": kunnen worden opgenomen). Sinds 2010-2019 is het een verouderd systeem, vervangen door moderne computeropslagsystemen.\nEnkele decennia eerder bedoelde men bij particulier gebruik met videoband vrijwel altijd een band in een videocassette. Deze band is bij alle destijds gebruikelijke systemen een halve inch breed. Soms hebben mensen nog wel videobanden en een videorecorder of -speler die ze kan afspelen bewaard.\nSystemen met losse banden, zoals bij de oudere bandrecorder, zijn voor amateurgebruik slechts korte tijd in gebruik geweest. Ampexband, genoemd naar de uitvinder van de videorecorder, is voor professioneel gebruik nog wel lang gangbaar geweest.\nSystemen voor particulieren, elk met hun eigen type videocassette en videorecorder of -speler, zijn:\nVHS is hiervan het langst gangbaar geweest."}
{"id": "8695", "revid": "231402", "url": "https://nl.wikipedia.org/wiki?curid=8695", "title": "Tom Waits", "text": "Thomas Alan (Tom) Waits (Pomona (Californi\u00eb), 7 december 1949) is een Amerikaans zanger, componist, schrijver en acteur. Zijn stem kan omschreven worden als een lage, rauwe, bijna grommende stem, en soms hees als een fluisterzanger.\nHij werkte eerst voornamelijk in een jazzy stijl, maar zijn muziek vanaf de jaren tachtig weerspiegelt meer invloeden van blues, rock, vaudeville, theatermuziek en experimentele genres. Zijn teksten weerspiegelen de onderkant van de maatschappij, zij gaan over dronkaards, hoeren, junkies, voyeurs en andere drop-outs.\nVolgens zijn vrouw Kathleen Brennan maakt Waits maar twee soorten liedjes, grand weepers en grim reapers (tranentrekkers en magere heinen), een verdeling die enigszins parallel loopt met zijn Asylum Records-periode en zijn Island Records-periode.\nOndanks een beperkt commercieel mainstream succes, heeft Waits veel muzikanten be\u00efnvloed en een internationale cult-aanhang gekregen. Bob Dylan, die zelf een grote invloed had op de jonge Waits, verklaarde dat Waits een van zijn \"geheime helden\" was. Zijn songs zijn door vele artiesten gecoverd, Rod Stewart had nummer 1-hits met \"Downtown Train\" en \"Tom Traubert's Blues\", en er zijn verschillende biografie\u00ebn over hem geschreven. In 2015 werd hij gerangschikt op nummer 55 op Rolling Stone's \"100 Greatest Songwriters of All Time\". In 2011 werd hij opgenomen in de Rock and Roll Hall of Fame.\nHoewel Waits ook een filmcarri\u00e8re heeft, is hij toch voornamelijk musicus, gekarakteriseerd door zijn rockstem, zijn sterke persoonlijkheid en theatrale aanwezigheid op het podium, en de \"late night smoky bars\"-humor van zijn teksten (\"I'd rather have a full bottle in front of me than a full frontal lobotomy\"). Tijdens zijn optredens gebruikt hij vele verschillende vormen. Soms zingt hij door een megafoon, of hij zet op onnavolgbare wijze zijn hoed scheef en gooit wat confetti in de lucht (\"Fall out of a window with confetti in your hair\"). Hoewel zijn liederen door veel beroemde artiesten zoals Bruce Springsteen, Meat Loaf en Rod Stewart zijn uitgevoerd, blijft Tom Waits een cultartiest, altijd buiten de mainstream.\nJeugd.\nWaits, zoon van Jesse Frank Waits en Alma Fern, groeide tezamen met twee zussen Terri en Cynthia op in Whittier, een stad in het zuiden van Californi\u00eb. Op school leerde hij bugel en gitaar spelen, terwijl zijn vader hem ukelele leerde. Na de scheiding van zijn ouders verhuisde Tom met zijn moeder en zussen naar Chula Vista, een middenklasse voorstad van San Diego. Waits volgde de O'Farrell Community School, waar hij frontman was van een schoolband, de Systems. Waits schreef zich in voor een studie fotografie op het Southwestern Community College van Chula Vista. Hij bleef zijn muzikale interesses in rhythm-and-blues, soul, countrymuziek en folk nastreven en nam pianolessen. Hij begon de folk-podia rond San Diego te bezoeken en raakte betrokken bij de folk-scene van die stad. Ook schreef Waits in deze periode zijn eerste nummers, o.a. \"Ol'55\" (een Cadillac uit 1955), later gecoverd door o.a. de Eagles en Nick &amp; Simon en \"Hope That I Don't Fall In Love With You\". Omdat San Diego weinig perspectief op een verdere carri\u00e8re in de muziek bood, begon Waits te reizen naar de Troubadour in Los Angeles.\nArtistieke ontwikkeling.\nDe beginjaren 1972-1976.\nWaits' carri\u00e8re begon in 1971 toen hij naar Los Angeles verhuisde. Op maandagen trad hij op in de Troubadour, waar hij een contract kreeg aangeboden door Herb Cohen, de manager van onder anderen Frank Zappa. Cohen gebruikte wel het songmateriaal van Waits, maar de opnames uit die periode zijn pas in 1991 en 1992 uitgebracht bij Rhino Records, onder de naam \"The Early Years, Volume One\" en \"The Early Years, Volume Two\". Tijdens een optreden in de Troubadour ontmoette Waits David Geffen, die hem in 1972 een platencontract bezorgde bij zijn Asylum Records. Geproduceerd door Jerry Yester (ex-The Lovin' Spoonful) werd in de lente van 1972 \"Closing Time\" opgenomen. Voor de eerste sessies werden drummer John Seiter en jazzbassist Bill Plummer ingehuurd. In 1973 kwam het album uit. De intro van \"Midnight Lullaby\" leent teksten van het Engelse kinderliedje \"Sing a Song of Sixpence\", een gewoonte van componeren die Waits zijn hele leven zou volgen. Het melancholieke album kreeg goede kritieken, maar kreeg pas echt aandacht toen The Eagles in 1974 \"Ol' '55\" opnamen. Waits zelf vond hun versie een beetje antiseptisch. Om zijn debuut te promoten, tourde Waits met een driekoppige band langs de Amerikaanse oostkust, waar hij het voorprogramma was van meer gevestigde artiesten.\nBegin 1974 vroeg Geffen Waits een meer jazzy tweede album. Hij selecteerde Bones Howe als producer. Het was het begin van een decenniumlange samenwerking tussen Howe en Waits. De opnames voor \"The Heart of Saturday Night\" vonden plaats in april en mei van dat jaar. De titelsong van het album was een eerbetoon aan Jack Kerouac. Het album bevatte voornamelijk sentimentele liedjes half gezongen, half gesproken met een zachte jazz-begeleiding met als onderwerp het Amerikaanse nachtleven.\nZijn album \"Nighthawks at the Diner\" uit 1975 is opgenomen in de Record Plant Studio, maar met een klein publiek om de sfeer van een \"liveshow\" na te bootsen. Op het album staan ook lange gesproken stukken, zoals hij ook tijdens live-optredens met het publiek praatte.\nVan maart tot mei 1976 tourde hij door de VS, en vertelde interviewers dat die ervaring zwaar was en dat hij te veel alcohol dronk. In mei begon hij aan zijn eerste tournee door Europa, waarbij hij optrad in Londen, Amsterdam, Brussel en Kopenhagen. Bij zijn terugkeer naar Los Angeles verhuisde Waits - net als zijn vriend Chuck E. Weiss - naar het Tropicana-motel in West Hollywood, een plaats met een reputatie in rockmuziekkringen.\nSmall Change en Foreign Affairs: 1976\u20131978.\nIn juli 1976 nam Waits het album \"Small Change\" op, opnieuw geproduceerd door Howe. Het album werd in de pers goed ontvangen en het was zijn eerste album dat de Billboard Top 100 bereikte. Hij ging op tournee om het nieuwe album te promoten, gesteund door de band \"Nocturnal Emissions\" (Frank Vicari, Chip White en Fitz Jenkins).\nIn juli en augustus 1977 nam Waits zijn vierde studioalbum \"Foreign Affairs\" op. Het album bevatte \"I Never Talk to Strangers\", een duet met Bette Midler, met wie hij een relatie kreeg.\nIn die periode begon Waits daarna een relatie met de singer-songwriter Rickie Lee Jones; hun werk en stijlen be\u00efnvloedden elkaar. In oktober 1977 tourde hij opnieuw met de Nocturnal Emissions; het was tijdens deze tour dat hij voor het eerst rekwisieten op het podium begon te gebruiken, in dit geval een straatlantaarn. Gedurende deze jaren probeerde Waits zijn carri\u00e8re verder te verbreden met andere projecten dan alleen muziek. Hij raakte bevriend met acteur en regisseur Sylvester Stallone en maakte zijn filmdebuut als cameo in Stallones Paradise Alley (1978); Waits verscheen als een dronken pianist genaamd Mumbles.\nBlue Valentine en Heartattack and Vine: 1978\u20131980.\nIn juli 1978 begon Waits de opnamesessies voor zijn album \"Blue Valentine\". Halverwege de sessies verving hij zijn muzikanten om een minder jazz-geori\u00ebnteerd geluid te cre\u00ebren. Hij schakelde over van een piano naar een elektrische gitaar als zijn hoofdinstrument. Voor de achterkant van het album gebruikte Waits een foto van hemzelf en Jones, leunend tegen zijn auto, een Ford Thunderbird uit 1964, de foto gemaakt door Elliot Gilbert. Van het album werd Waits' eerste single uitgebracht, een uitvoering van \"Somewhere\", uit de musical \"West Side Story\", maar het haalde de hitlijsten niet.\nNadat Geffen Asylum verkocht had, ging het label verder onder de naam Elektra/Asylum Records. Waits raakte ontevreden over de koers, die het nieuwe label ging varen, maar had contractueel nog een album voor hen te maken.\nHet werd \"Heartattack and Vine\", met het later door Bruce Springsteen beroemd geworden nummer \"Jersey Girl\".\nWaits schreef het nummer in een periode waarin hij in New York woonde en verliefd werd op \"Kathleen Brennan\", die hij eerst had leren kennen bij zijn filmdebuut bij Sylvester Stallone, en later bij Francis Ford Coppola, voor wie zij als script-analist werkte.\nBegin filmcarri\u00e8re.\nWaits' lange werkrelatie met Francis Ford Coppola begon in 1980, toen die hem vroeg de muziek voor de film \"One from the Heart\" te schrijven. Het opnemen van de soundtrack - de laatste samenwerking tussen Howe en Waits - legde een nieuwe weg voor Waits open; Howe herinnert zich hoe hij een orkest dirigeerde bestaande uit autoclaxons en percussietracks maakte door op wieldoppen te bonzen. De geluiden waren een voorbode van Waits' latere geluidsexperimenten op platen als \"SwordfishTrombones\" en \"Mule Variations\". De film was geen commercieel succes, maar Waits kreeg wel een nominatie voor de \"1982 Academy Award for Original Music Score\".\nWaits speelde kleine rollen in sommige andere Coppola-films, onder andere \"The Outsiders\", \"The Cotton Club\" en in \"Dracula\". Na de geboorte van een dochter verhuisden Waits en Brennan naar New York, waar zij Jim Jarmusch leerden kennen, in wie Waits een verwante geest vond. Jarmisch schreef zijn film Down by Law met een hoofdrol voor Waits (en saxofonist John Lurie, die de meeste muziek schreef) in gedachten. De derde hoofdrol was voor Roberto Benigni. De soundtrack van de film bevat twee songs van Waits' album \"Rain Dogs\".\nHij werkte daarnaast ook met andere regisseurs, zoals Robert Altman, en leende zijn stem als verteller. Samen met zijn vrouw Kathleen Brennan schreef Tom Waits de surrealistische concertfilm \"Big Time\". Hij trad er ook in op.\nDe eerste Island-jaren 1983-1986.\nWaits brak niet alleen de samenwerking met Bones Howe af - weliswaar in harmonie - maar ook die met Herb Cohen, die hij beschuldigde van oplichting, en ook die met Asylum, die geen interesse meer hadden in zijn nieuwste songmateriaal.\nChris Blackwell van Island Records bood hem aan \"Swordfishtrombones\" uit te brengen. Het album heeft geen strijkers en veel minder pianowerk dan zijn vorige albums; in plaats daarvan waren de dominante geluiden op de plaat lagetonenhoorns, basinstrumenten, percussie en close-miked arrangementen (de meeste door Waits) die soms beter werden omschreven als 'soundscapes'.\nOok zijn andere albums uit het midden van de jaren tachtig, \"Rain Dogs\" en \"Frank's Wild Years\", hebben alle tot op zekere hoogte een eclectische instrumentatie waarin hij vaak de blazerspartijen uit de soulmuziek samenvoegde met stukken avant-gardepercussie of de \"distorted\" gitaarklanken van Marc Ribot.\n\"Rain Dogs\" werd opgenomen en uitgebracht in 1985. Naast Marc Ribot wordt op gitaar ook meegewerkt door Keith Richards. Het nummer \"Downtown Train\" werd een bescheiden succes in de versie van Patty Smith, maar de versie van Rod Stewart bereikte wereldwijd topposities.\n\"Frank Wild Years\" startte als een theaterstuk, dat in 1986 drie maanden in Chicago uitgevoerd werd, met Waits zelf als het personage Frank. Een album van de muziek werd in 1987 uitgebracht. \"Frank Wild Tears\" en zijn latere projecten demonstreren zijn interesse in het theater, wat tot een enigszins succesvolle acteercarri\u00e8re en soundtrackwerk heeft geleid.\nThe Black Rider, Bone Machine, en Alice: 1989\u20131998.\nWaits besprak in 1989 met opera- en theaterregisseur Robert Wilson het idee voor een \"cowboy-opera\" : The Black Rider. Het zou gebaseerd worden op een Duits volksverhaal, zoals ook bekend is van de opera Der Freisch\u00fctz. Waits zou de muziek voor het stuk schrijven, en op voorstel van Allen Ginsberg benaderden Waits en Wilson de Beat-dichter William S. Burroughs om het stuk te schrijven. Burroughs stemde ermee in om zich bij hun project aan te sluiten. Waits reisde in mei 1989 naar Hamburg om aan het project te werken, en werd daar later vergezeld door Burroughs. De premi\u00e8re van Black Rider ging in maart 1990 in het theater Thalia in Hamburg, gevolgd door uitvoeringen o.a. in Parijs. In 2004 startte het opnieuw een wereldtournee beginnend in Londen met in de hoofdrollen o.a. Marianne Faithfull en acteur Matt McGrath. De muziek werd op album uitgebracht in 1993.\nNa een periode, waarin Waits veel filmwerk deed, verscheen in 1992 weer een studio-album:\"Bone Machine\", een album waarop Waits zelf veel drumwerk verzorgde. Gastmusici waren o.a. David Hidalgo, Les Claypool en Keith Richards.\nDe samenwerking met Wilson werd door Waits voortgezet met \"Alice\", gebaseerd op de relatie van de schrijver Lewis Carroll met Alice Liddell, die de inspiratie had geleverd voor Alice in Wonderland en Through the Looking Glass. Net als \"The Black Rider\" ging het stuk in Hamburg in premi\u00e8re. Het album met de muziek van het stuk zou pas later - niet meer bij Island Recordings - bij Epitaph Records, onder het Anti sub-label uitkomen.\nNa de geboorte van zijn derde kind, besloot Waits meer tijd bij zijn gezin door te brengen. Drie jaar lang wees hij alle aanbiedingen om optredens te geven of in films te verschijnen af. Hij maakte echter verschillende cameo's en gastoptredens op albums van muzikanten die hij bewonderde.\nIn 1998 bracht Island \"Beautiful Maladies\" uit, een compilatie van 23 Waits-nummers van zijn vijf albums op het label; hij had de nummers zelf mogen uitkiezen. Dat jaar produceerde en financierde Waits ook het album van Chuck E. Weiss, \"Extremely Cool\", als een gunst aan zijn oude vriend.\nMule Variations en Woyzeck: 1999\u20132003.\nNadat zijn contract met Island afliep, besloot Waits niet tot verlenging, vooral omdat Blackwell ontslag had genomen bij het bedrijf. Hij tekende bij het kleine platenlabel Anti-, dat onlangs was gelanceerd als een sublabel van het punklabel Epitaph Records. In maart 1999 bracht Anti- zijn album \"Mule Variations\" uit. Waits nam de nummers in de periode vanaf juni 1998 op bij Prairie Sun. De nummers hadden vaak als onderwerp het landelijke leven in de Verenigde Staten en werden be\u00efnvloed door de vroege blues-opnames gemaakt door Alan Lomax; Waits bedacht de term \"surrural\" (\"surrealistisch\" en \"landelijk\") om de inhoud van het album te beschrijven . Bij de release bereikte Mule Variations nummer 30 op de Amerikaanse Billboard 200, wat de hoogste positie was, die een Waits-album bereikte. Het album werd door de kritiek goed ontvangen en werd door Mojo Magazine uitgeroepen tot \"Album of the Year\", het kreeg een Grammy Award voor Best Contemporary Folk Album. In 1999 verscheen hij ook in de Kinka Usher-film Mystery Men, een parodie op een stripboek, waarin hij Dr. A. Heller speelde, een excentrieke uitvinder die in een verlaten pretpark woont. In 2000 produceerde Waits \"Wicked Grin\", het album uit 2001 van zijn vriend John Hammond; het album bevatte verschillende covers van Waits-nummers.\nEveneens in 2000 begon Waits met het schrijven van liedjes voor Wilsons productie van het Georg B\u00fcchner-toneelstuk Woyzeck, dat in november van start zou gaan in het Betty Nansen Theater in Kopenhagen. Hij werkte aanvankelijk thuis aan de nummers voordat hij in oktober naar Kopenhagen reisde voor repetities. Waits verklaarde dat hij het stuk leuk vond omdat het \"een proletariaatverhaal was ... over een arme soldaat die door de regering wordt gemanipuleerd\". Hij besloot vervolgens de nummers die hij voor zowel Alice als Woyzeck had geschreven op te nemen en op aparte albums te plaatsen. Voor deze opnames haalde hij een scala aan jazz- en avant-gardemuzikanten uit San Francisco van stal. De twee albums, getiteld \"Alice\" en \"Blood Money\", werden gelijktijdig uitgebracht in mei 2002. \"Alice\" kwam de Amerikaanse albumlijst binnen op nummer 32 en \"Blood Money\" op nummer 33.\nReal Gone en Orphans: 2004\u20132011.\nIn 2004 werd Waits' vijftiende studioalbum, \"Real Gone\", uitgebracht. Waits had het opgenomen in een verlaten schoolgebouw. Biograaf Hoskyns noemde het album Waits' \"ruigste, meest onverzorgde muziek tot nu toe\". Waits deed aan beatboxing op dit album, een techniek die hij had opgepikt uit zijn groeiende interesse in hiphop. Biograaf Humphries karakteriseerde het als \"het meest openlijk politieke album uit de carri\u00e8re van Waits\". Het bevatte drie zeer politieke liedjes die Waits' woede uitten over het presidentschap van George W. Bush en de Irakoorlog.\nWaits pikte na een aantal jaren ook zijn filmcarri\u00e8re weer op. Hij speelde een kleine rol als chauffeur in Tony Scotts film Domino uit 2005. Dat jaar verscheen hij als zichzelf (als zanger) in Benigni's film La tigre e la neve (The Tiger and the Snow), waarvoor Waits naar Itali\u00eb was gereisd. Hij vervolgde dit met een optreden als een engel die zich voordeed als een zwerver in de film uit 2007 . In de zomer van 2006 begon Waits een korte tour onder de naam Orphans. Zijn zoon Casey speelde met hem in de band die hem op de tour vergezelde. In november 2006 bracht hij Orphans: Brawlers, Bawlers &amp; Bastards uit, een boxset van 54 nummers met rariteiten, onuitgebrachte nummers en nieuwe composities. Waits beschreef de inhoud als \"liedjes die tijdens het koken achter het fornuis vielen\". In 2009 speelde Waits de rol van Mr. Nick, een verpersoonlijking van de duivel in The Imaginarium of Doctor Parnassus van Terry Gilliam.\nBad as Me en later werk: 2011\u2013heden.\nIn oktober 2011 werd het album \"Bad as Me\" door Anti- uitgebracht. Voorafgaand was er al een streamingversie, en de titelsong was uitgebracht bij ITunes.\nIn 2018 speelde Waits een rol in The Ballad of Buster Scruggs, een anthologiefilm in zes delen van Joel en Ethan Coen. Waits speelt een goudzoeker in het deel \"All Gold Canyon\"."}
{"id": "8697", "revid": "67437281", "url": "https://nl.wikipedia.org/wiki?curid=8697", "title": "Zeelandbrug", "text": "De Zeelandbrug (1965, aanvankelijk \"Oosterscheldebrug\") is een verkeersbrug over de Oosterschelde met een totale lengte van 5022 meter. Hij verbindt Noord-Beveland met Schouwen-Duiveland, en zorgt aldus voor een kortere verbinding met de plaatsen Middelburg en Goes aan de zuidelijke kant, en Zierikzee en Bruinisse aan de noordelijke kant. De brug maakt deel uit van de provinciale weg N256.\nAchtergrond.\nDe brug werd gebouwd op initiatief van de Provincie Zeeland. De wegen over de nieuwe deltadammen die werden aangelegd in het kader van de Deltawerken, legden Zeeland open voor het verkeer, maar de Oosterschelde bleef een obstakel. De bestaande provinciale veerverbinding tussen Zierikzee op Schouwen-Duiveland en Kats op Noord-Beveland kon de verkeersdrukte niet meer aan. En volgens de oorspronkelijke plannen zou de Oosterschelde pas in 1978 worden afgedamd, wat uiteindelijk in de vorm van de Oosterscheldekering nog tot 1986 zou duren. Om al voor die tijd een ongestoorde noord-zuidverbinding te hebben besloot de Provincie Zeeland daarom tot de aanleg van een brug tussen Zierikzee en Colijnsplaat. De bouw en exploitatie gaf de provincie in handen van een zelfstandige vennootschap, de NV Provinciale Zeeuwse Brug Maatschappij, die geheel eigendom van de provincie was.\nBouw.\nDe brugmaatschappij gaf op 29 mei 1962 de opdracht tot de bouw aan de Combinatie Brug Oosterschelde, een samenwerkingsverband van de aannemers Van Hattum en Blankevoort NV uit Beverwijk en de NV Amsterdamsche Ballast Maatschappij uit Amsterdam. Deze bouwcombinatie realiseerde de brug tussen 1963 en 1965.\nBij Kats werd een werkhaven met twee grote portaalkranen aangelegd, waar de brugelementen werden gebouwd. De drijvende bok \"Ir. J.G. Snip\" zette de verschillende elementen op hun plaats. De brug bestaat uit 54 pijlers met daartussen 52 overspanningen van 95 meter en een beweegbaar gedeelte van veertig meter. Op 15 december 1965 stelde Koningin Juliana de brug officieel voor het wegverkeer open. De dag ervoor was de veerboot \"Koningin Emma\" voor de laatste keer heen en weer gevaren tussen Kats en Zierikzee.\nDe brug was bij oplevering de langste brug van Europa. Dat duurde tot oktober 1972, toen in Zweden de 6070 m lange \u00d6landbrug werd geopend.\nDe brug heette tijdens de bouw en de eerste anderhalf jaar dat hij in gebruik was nog \"Oosterscheldebrug\". Op 13 april 1967 besloot de Provincie Zeeland haar de definitieve naam \"Zeelandbrug\" te geven.\nTol.\nDe bouwkosten van de brug bedroegen 83 miljoen gulden. Dit geld had de Provincie Zeeland geleend en om de lening terug te kunnen betalen, moest voor iedere passage bij Colijnsplaat tol betaald worden. Aanvankelijk was de verwachting dat de tolheffing omstreeks 1978 zou verdwijnen, maar duurde veel langer. Dit was een gevolg van het tegenvallend gebruik van de brug en hogere onderhoudskosten. De Oosterschelde bleef zout, waar bij de bouw geen rekening mee was gehouden, waardoor het beton extra behandeld moest worden worden. Tot 1989 is de tol gebruikt voor de afbetaling, daarna werd de tol in een onderhoudsfonds gestort. Vanaf 1 januari 1993 is de brug tolvrij.\nGebruik.\nVoor het verkeer zijn er twee rijstroken en een smal fietspad. Er is geen vluchtstrook en er zijn geen uitwijkmogelijkheden bij pech. In 2000 werd de brug verkeersveiliger gemaakt: de leuningen langs beide zijden van de rijbaan werden vervangen door betonnen voertuigkeringen (barriers) en er werd een inhaalverbod ingesteld, aangegeven door een dubbele doorgetrokken streep tussen de rijstroken. Tussen 2005 en 2014 was er een trajectcontrole die de snelheid van voertuigen mat over de gehele afstand over de brug. Omdat de camera's verouderd waren, zijn ze in 2014 verwijderd. In 2019 is de trajectcontrole weer actief met nieuwe camera's op de N256.\nIn 2023 reden er gemiddeld zo'n 10.000 voertuigen per dag over de Zeelandbrug en gaat de brug jaarlijks ongeveer 4000 keer open voor schepen. Naar verwachting loopt de technische levensduur van de brug tot omstreeks 2035.\nOngevallen.\nAanvaring.\nOp 9 mei 1974 is de Taklift 1, een zelfstandig varende drijvende bok, tegen de brug aangevaren. De brug was negen dagen buiten gebruik voor weg- en scheepvaartverkeer en in november van dat jaar nog eens vier dagen. De schade aan de brug bedroeg bijna drie miljoen gulden (ruim 1.360.000 euro) waarvan 404.000 gulden (183.327 euro) aan gederfde tol. Naar aanleiding van dit ongeval is bepaald dat doorvaart voor moeilijk bestuurbare vaartuigen slechts toegestaan is omstreeks de kentering van het tij.\nOngeluk.\nOp 29 november 1993 belandde de 21-jarige Danny Harte, bijrijder in een bestelbus, in het water na een frontale aanrijding op de brug. Het lichaam van Harte is nooit gevonden. Op de reling is aan de fietszijde een herinneringsplaquette aangebracht.\nMonument.\nDe brug is opgenomen in het Beschermingsprogramma Wederopbouw 1959-1965 en werd op 15 december 2015 door minister Jet Bussemaker voorgedragen als rijksmonument, precies vijftig jaar na de offici\u00eble opening door koningin Juliana. De Rijksdienst voor het Cultureel Erfgoed (RCE) noemde de brug bij die gelegenheid \"een topper als het gaat om infrastructuur na de wederopbouw.\" De uiteindelijke inschrijving in het monumentenregister vond plaats op 19 februari 2016, onder monumentnummer 532197."}
{"id": "8699", "revid": "264532", "url": "https://nl.wikipedia.org/wiki?curid=8699", "title": "Geluidsmedia", "text": ""}
{"id": "8700", "revid": "10914", "url": "https://nl.wikipedia.org/wiki?curid=8700", "title": "Jacques-Louis David", "text": "Jacques-Louis David (Parijs, 30 augustus 1748 \u2013 Brussel, 29 december 1825), vaak kortweg David genoemd, was een Frans kunstschilder van \"nuchtere\" historiestukken en portretten. Hij was de leidende figuur van het neoclassicisme en be\u00efnvloedde veel 19e-eeuwse Franse schilders.\nDavid schilderde in de neoclassicistische stijl, waarbij hij zijn onderwerpen uit klassieke bronnen haalde. Hij schilderde geen ru\u00efnes, zoals tot dan toe werd gedaan, maar probeerde de Romeinse Republiek te actualiseren. David weigerde om de klassieke kunst te kopi\u00ebren en koos ervoor om zijn talent en de vormen van de klassieke kunst te gebruiken voor revolutionaire idee\u00ebn, propagandistische doeleinden en om de waarden van patriottisme en de democratie te prijzen.\nDavid stelde tekening en herkenbare vorm boven (heldere) kleuren. Zijn schilderijen over de klassieke oudheid en de Franse Revolutie ademen deugd, hero\u00efsche spanning en een Spartaanse sfeer. David was lid van een van de twee revolutionaire regeringscomit\u00e9s tijdens het schrikbewind van Robespierre en werd de ceremoniemeester en huisschilder van de Franse Revolutie.\nBiografie.\nDavid werd op 9-jarige leeftijd ondergebracht bij zijn welgestelde oom, Jacques Desmaisons, een architect, nadat zijn vader was gedood in een duel. Hij kreeg een voortreffelijke opleiding, maar was geen bijzonder goede student, want David had een spraakgebrek en tekende het liefst.\nZijn opleiding verkreeg hij bij Fran\u00e7ois Boucher, een ver familielid en Joseph-Marie Vien, die minder rococo-achtig werkte en hem beschermde. David bezocht de Koninklijke academie voor beeldhouw- en schilderkunst en dong vijfmaal naar de Prix de Rome, maar het succes liet lang op zich wachten. David speelde met zelfmoordgedachten. Pas in 1774 won hij met een schilderij over de Griekse arts Erasistratos. Tussen 1775 en 1780 verbleef hij met zijn leermeester Vien in Rome, die als directeur was benoemd van de kunstacademie, gevestigd in het paleis Mancini. David maakte voornamelijk tekeningen. Hij vulde twaalf schetsboeken - waarvan er nog steeds twee worden vermist - die hij de rest van zijn leven zou gebruiken. Hij ontmoette Anton Raphael Mengs, maakte kennis met de theorie\u00ebn van Johann Joachim Winckelmann, de klassieke schrijvers en met de kunst uit de renaissance. Met zijn kennis van architectuur en bouwkunde werd hij gewaardeerd door archeologen en beeldhouwers. Na het zien van de ru\u00efnes van Pompe\u00ef verklaarde David de kunstwereld te willen veranderen met de eeuwige concepten van het classicisme.\nIn 1781 was hij terug in Parijs en kreeg kritiek van Diderot op zijn religieuze werk \"De heilige Rochus smeekt de Maagd Maria om genezing van de pestlijders\" (1780) voor een ziekenhuis in Marseille. Drie jaar later werd hij definitief toegelaten tot de Koninklijke academie voor beeldhouw- en schilderkunst. David had inmiddels een huwelijk gesloten en op uitnodiging een appartement betrokken in het Louvre. Grote roem behaalde hij met het schilderij \"De eed van de Horatii\" van drie even oude broers en hun zuster die huilt vanwege het verlies van haar echtgenoot, die door een van hen is vermoord; \"geen enkele pausverkiezing bracht ooit de gemoederen zo in beweging\" schreef een eigentijdse verslaggever.\nIn 1787 schilderde hij \"De dood van Socrates\", waarbij Socrates die op het punt staat de gifbeker te drinken, omringd is door twaalf leerlingen. De vergelijking met Christus die het laatste avondmaal nam met twaalf apostelen is duidelijk. David kreeg veel kritiek omdat het te veel leek op een bas-reli\u00ebf.\nFranse Revolutie.\nDavid was actief betrokken bij de Franse Revolutie en schilderde de scheikundige Antoine Lavoisier en in opdracht van de jakobijnen?\nde Eed op de Kaatsbaan, waarbij hij 500 mensen zou moeten afbeelden. David stond voor een probleem. Hoe moest hij gelijkheid en broederschap in de pas opgerichte Assembl\u00e9e Nationale afbeelden? Om het omvangrijke schilderij te financieren begon David fondsen te werven; 3.000 mensen schreven in op het project in de verwachting een soort kopie te verwerven. Sommige helden uit 1789 waren al in 1792 tot schurken bestempeld en David maakte het werk nooit af.\nAl in 1790 verzette hij zich tegen het monopolie van de Koninklijke Academie die hem zo had tegengewerkt, door sommige van zijn werken niet uit te hangen en het beleid van de Parijse salon. De salon is in 1791 voor alle kunstenaars opengesteld.\nDavid raakte bevriend met Maximilien de Robespierre en Jean-Paul Marat. In september 1792, toen de monarchie werd afgezworen en Frankrijk was veranderd in een republiek, nam hij zitting in de Nationale Conventie. Hij sloot zich aan bij de jakobijnen, een groep radicale republikeinen en tegenstander van de girondijnen, de meer gematigde republikeinen. Hij schilderde de in januari 1793 door de royalisten vermoorde Louis-Michel Le Peletier de Saint-Fargeau, die voor de executie van de koning had gestemd en een martelaar werd voor de vrijheid. David organiseerde de begrafenis voor Le Peletier. Ondertussen liet zijn vrouw zich van hem scheiden, omdat ook David voor de executie van de koning had gestemd.\nZijn beroemdste schilderij is \"De dood van Marat\" uit oktober 1793. David was de laatste die Marat had bezocht als voorzitter van de Jacobijnenclub, voordat Charlotte Corday hem de namen van de naar Caen gevluchte girondijnen had geleverd. Toen Marat haar verzekerde dat ze zouden worden ge\u00ebxecuteerd, stak ze hem een mes door de borst. David werkte snel en \"als in trance\" volgens een leerling. Het lukte hem een volmaakt schilderij te produceren van een actuele politieke gebeurtenis. Opvallend zijn het licht rondom zijn hoofd, de krachteloze arm, het mes op de grond, de simpele grafsteen en de donkere onmetelijke achtergrond. Dit schilderij werd op 9 februari 1795 uit de Nationale Conventie verwijderd, toen de cultus rond Marat in ongenade viel bij het Directoire. Tegenwoordig is het werk te bezichtigen in de moderne afdeling van de Koninklijke Musea voor Schone Kunsten van Belgi\u00eb in Brussel.\nDavid was de organisator van een aantal groot feesten, bijgestaan door de dichter Marie-Joseph Ch\u00e9nier, zoals de herbegrafenis van Voltaire in het Pantheon op 11 juli 1791, de begrafenis van Marat, waarbij het zielloze lichaam in het bad zou worden rondgedragen en op 10 augustus 1793, een jaar na de Bestorming van de Tuilerie\u00ebn, het feest van Eenheid en Ondeelbaarheid en de opening van het Louvre als museum. Hij was benoemd in het Comit\u00e9 de s\u00fbret\u00e9 g\u00e9n\u00e9rale dat zich bezighield met de nationale veiligheid, in het bijzonder met algemene en binnenlandse politiezaken. Hij zou (tussen 14 september 1793 - 31 juli 1794) 300 doodvonnissen hebben getekend. David vereeuwigde de executie van Charlotte Corday, Marie Antoinette in oktober 1793, en zat in de rechtszaal te tekenen toen Georges Danton in april 1794 werd veroordeeld. De tekenaar kreeg de wind van voren van de in ongenade gevallen ex-minister van Justitie, die hem uitmaakte voor lakei.\nDavid was twee weken president van de Nationale Conventie in januari 1794. Op 8 juni 1794 organiseerde David het feest van het Opperwezen en de Natuur (zie Cultus van de Rede) met muziek van Fran\u00e7ois-Joseph Gossec en \u00c9tienne-Nicolas M\u00e9hul. Toen op zondag, de 9 Thermidor van het jaar II, een einde werd gemaakt aan het Schrikbewind en Robespierre werd gearresteerd, belandde David die thuis zat vanwege maagklachten een tijdlang in de fraaie gevangenis, het Palais du Luxembourg. Hij schilderde een zelfportret, maar ook zijn medegevangene en het uitzicht. Op verzoek van vrienden en leerlingen werd hij op 27 december 1794 vrijgelaten, maar is op 20 mei 1795 opnieuw gevangengenomen. Het nieuwe Directoire heeft hem - net als Joseph Fouch\u00e9 en Gracchus Babeuf - op 26 oktober 1795 amnestie verleend.\nKeizerrijk.\n[[Bestand:David napoleon.jpg|miniatuur|Napoleon steekt de [[Grote Sint-Bernhardpas|Grote St.-Bernardpas]] over (1800)]]\nIn 1795 of eind 1797 ontmoette David [[Napoleon Bonaparte|Napoleon]]. Van 1799 tot 1815 was hij in dienst als zijn schilder. In 1800 schilderde hij Madame [[Juliette R\u00e9camier]] op een ligbank. In 1804 werd hij als hofschilder benoemd, waarbij hij het leven van de keizer vastlegde in werken zoals \"De kroning van Napoleon en Jos\u00e9phine de Beauharnais\" (1807). Dit enorme doek heeft een oppervlakte van meer dan 50m\u00b2.\nHet kleurgebruik en gebruik van verschillende dimensies maakt dit doek tot een bijzonder werk, evenals hetgeen afgebeeld wordt. Te zien is hoe [[Jos\u00e9phine de Beauharnais]], de eerste echtgenote van Napoleon Bonaparte, wordt gekroond door haar man. Grote namen zijn te bewonderen op het schilderij, waaronder ministers van Napoleon, maar ook een gedeelte van zijn luisterrijke familie. Dit niet geheel naar waarheid, want zo staan Napoleons broer [[Joseph Bonaparte]] en hun moeder, [[Maria Laetitia Ramolino|Maria Laetitia Bonaparte]], op het schilderij, terwijl zij niet aanwezig waren bij de kroning vanwege een ruzie tussen Joseph en Napoleon. Niet veel later gingen Napoleon en Josephine uit elkaar.\nTot 1837 stond het opgeborgen, waarna het in het koninklijke [[Paleis van Versailles]] is opgehangen. In 1889 is het origineel verplaatst naar het Louvre in Parijs en kwam een kopie, van de hand van David, te hangen op de plaats van het originele werk. Napoleon zelf zou gevonden hebben dat David hem 'te dik' had geschilderd.\nAls een van de ondertekenaars van de doodstraf voor [[Lodewijk XVI]] (in januari 1793) werd David in 1816 verbannen. Een uitnodiging om naar Berlijn te komen sloeg hij af. Hij woonde vervolgens een tijd in [[Brussel (stad)|Brussel]], achter het gloednieuwe gebouw van de [[Koninklijke Muntschouwburg]]. Hij schilderde er zijn laatste grote meesterwerk: \"Mars, ontwapend door Venus\", dat door zijn leerlingen werd voltooid. Hij werd eerst begraven in de [[Kathedraal van Sint-Michiel en Sint-Goedele|Sint-Michiel en Sint-Goedelekerk]] in afwachting van een eventuele repatri\u00ebring en later begraven op de [[begraafplaats van Brussel]]. Het hart van David werd begraven op het beroemde kerkhof [[Cimeti\u00e8re du P\u00e8re-Lachaise|P\u00e8re-Lachaise]] in Parijs.\nDavid had een groot aantal leerlingen, men zegt dat het er wel 400 zijn geweest, want zijn atelier was vrij toegankelijk. Tot zijn leerlingen behoren [[Fran\u00e7ois-Joseph Navez]] die een portret van zijn leermeester schilderde (zie afbeelding) en [[Jeanne-Louise Vallain]]. In 1815 benoemde hij [[Antoine-Jean Gros]] als zijn opvolger.\nExterne link.\n[[Categorie:Frans kunstschilder]]\n[[Categorie:Kunstschilder van het neoclassicisme]]\n[[Categorie:Portretschilder]]\n[[Categorie:Lid van de Acad\u00e9mie des beaux-arts]]\n[[Categorie:Frans revolutionair]]"}
{"id": "8701", "revid": "97", "url": "https://nl.wikipedia.org/wiki?curid=8701", "title": "Jacques Louis David", "text": ""}
{"id": "8704", "revid": "793360", "url": "https://nl.wikipedia.org/wiki?curid=8704", "title": "Hendrik Werkman", "text": "Hendrik Nicolaas Werkman (Leens, 29 april 1882 \u2013 Bakkeveen, 10 april 1945) was een Nederlands expressionistisch kunstenaar. Hij werd bekend als de drukker van De Ploeg, de kunstenaarsvereniging die aan het begin van de 20e eeuw het culturele leven in Groningen 'opschudde'.\nLeven en werk.\nHendrik Werkman verloor al jong zijn vader en kwam met zijn moeder en twee broers in Groningen terecht. Werkman was boekdrukker (vanaf 1907 zelfstandig) en had een kleine uitgeverij in Groningen, waar in hoogtijdagen ongeveer twintig mensen werkten. Als lid van de (in 1918 opgerichte) Groninger schildersvereniging De Ploeg maakte hij verschillende affiches, uitnodigingen en catalogi voor de activiteiten van de vereniging. De zakenman in hem maakt plaats voor de kunstenaar, een autodidact. In 1921-22 gaf hij het door hemzelf gedrukte \"Blad voor Kunst\" uit, waarvan de redactie werd gevormd door Jan Wiegers en Jan Gerrit Jordens (voor de beeldende kunst), August Defresne (letterkunde) en Dani\u00ebl Ruyneman (muziek). Na zes nummers werd het opgevolgd door het tijdschrift \"The next call\", waarop hij meer zijn persoonlijke stempel kon drukken. Hij gaf het in eigen beheer uit van 1923 tot 1926 en wisselde het uit met avant-gardisten in Parijs, Antwerpen, Polen en Rusland, onder wie Michel Seuphor en met Mieczys\u0142aw Szczuka, mederedacteur van het Poolse avant-gardistische blad \"Blok\", wiens werken als inspiratiebron voor Werkman dienden.\nWerkman heeft ook geschreven. Hij is de auteur van een klein aantal experimentele gedichten en po\u00ebtische prozastukken, waarvan enkele bij de Dada-stroming kunnen worden ingedeeld. Andere teksten zijn manifesten, die hij gebruikte bij het opschudden van het culturele leven in Groningen, bijvoorbeeld \"Groningen Berlijn Moskou Parijs 1923\" en \"Groeiende Lach\". Enkele van zijn teksten werden opgenomen in de biografie van Werkman door Hans van Straten (1963). In 1968 werd een selectie van zijn correspondentie uitgegeven in de serie \"Priv\u00e9-domein\".\nVlak voor de Tweede Wereldoorlog kwam Werkman in contact met Willem Sandberg, op dat moment hoofdconservator van het Stedelijk Museum in Amsterdam. Sandberg, die oorspronkelijk was opgeleid tot typograaf, verwierf veel werk van Werkman voor het Stedelijk Museum. Het was ook Sandberg die hem in 1939 zijn eerste solotentoonstelling bezorgde in Amsterdam. Critici waren welwillend en er werd werk verkocht.\nTijdens de oorlog verzorgde hij samen met August Henkels, Adri Buning en Ate Zuithoff onder de naam \"De Blauwe Schuit\" verschillende uitgaven die in bedekte termen kritiek leverden op het nazi-bewind. De teksten werden door Werkman voorzien van prachtige kleurrijke \"druksels\". Uit die tijd stamt ook een van zijn bekendste werken, een dubbele serie van tien druksels getiteld: \"Chassidische legenden I en II\".\nWerkman werd met negen anderen gefusilleerd door SD'er Peter Schaap (van het Scholtenhuis) in de bossen bij Bakkeveen, drie dagen voor de bevrijding van Noord-Nederland. De redenen voor zijn arrestatie en executie zijn nooit helemaal duidelijk geworden. Volgens Monique Brinks was het naderen van de Canadese bevrijders in april 1945, en dus een mogelijk aanstaande bevrijding, de oorzaak van paniek op het Scholtenhuis. Koortsachtig werd door de SD\u2019ers die daar vertoefden gezocht naar manieren om zich van belastend(e) materiaal en personen te ontdoen. De administratie van het Scholtenhuis werd vernietigd en de tientallen gevangenen werden, nadat zij in groepen waren verdeeld, weggevoerd en doodgeschoten om te voorkomen dat zij in handen van de bevrijder zouden vallen en tegen de Duitsers konden getuigen.\nWerkman ligt begraven op de begraafplaats van Bakkeveen.\nPostuum.\nIn 1983 werden zijn voormalige werkruimten, op de bovenverdieping van een pakhuis aan Lage der A nummer 13 in Groningen, verbouwd tot ateliers. Het gebouw werd bij die gelegenheid omgedoopt tot \"Werkmanhuis\".\nIn GRID Grafisch Museum Groningen is een \"Werkman-atelier\" ingericht, waar aan de hand van authentiek materiaal wordt getoond hoe Werkmans technieken tot stand zijn gekomen. Ook zijn er verschillende ter plaatse vervaardigde reproducties van zijn \"druksels\" te bezichtigen.\nDochter Fie publiceerde in 1987 het boek \"Herinneringen aan mijn vader Hendrik Nicolaas Werkman\".\nIn 1992 maakte de Nederlandse regisseur Gerrard Verhage \"Ik ga naar Tahiti\", een gedramatiseerde documentaire over Werkmans laatste dagen.\nDe Stichting H.N. Werkman had als doelstelling om de bekendheid van het werk van Werkman te bevorderen. Ze bezat een grote collectie druksels, gebruiksgrafiek, tekeningen, schilderijen en brieven van Hendrik Nicolaas Werkman. De collectie van de stichting is in het jaar 1999 in langdurig bruikleen overgedragen aan het Groninger Museum. Ook het Amsterdamse Stedelijk Museum droeg tijdelijk haar bezit over aan Groningen. Zo kon in 2002 een omvangrijk project starten om het oeuvre in een database te inventariseren. In het voorjaar van 2007 werd een expositie \"Werkman Online\" georganiseerd bij de afronding van de publieksversie van de database. In 2008 werd een oeuvrecatalogus uitgegeven: \"H.N. Werkman, Het complete oeuvre\", waarin voor het eerst een (nagenoeg) compleet overzicht gegeven werd van zijn omvangrijke werk.\nNa de tentoonstelling werden de schilderijen, druksels, tekeningen en grafiek geretourneerd aan het Stedelijk Museum. In 2013 besloot het stichtingsbestuur dat zijn taak was voltooid. Het bezit van de stichting werd geschonken aan het Groninger Museum en aan het Stedelijk Museum en de stichting werd opgeheven.\nEerbetoon.\nAan de Nije Drintsewei te Allardsoog tussen Bakkeveen en de volkshogeschool staat een monument ter nagedachtenis van Werkman en de negen anderen die tegelijk met hem werden gefusilleerd. Ook bij zijn geboortehuis in Leens stond een monument, gemaakt door de bronsgieter Ben Joosten. In het voormalige gemeentehuis van De Marne in Leens staan twee beelden van Annet Gaaikema als hommage aan Werkman.\nHet H.N. Werkman College, een school voor voortgezet onderwijs in het centrum van Groningen, is naar Werkman genoemd. Deze gemeentelijke openbare scholengemeenschap houdt de erfenis van Werkman levend in het kunstonderwijs en in regelmatig terugkerende projecten.\nTussen 1972 en 2003 bestond, hem ter ere de H.N. Werkmanprijs, een prijs voor grafisch ontwerpen."}
{"id": "8706", "revid": "231402", "url": "https://nl.wikipedia.org/wiki?curid=8706", "title": "Zilverplevier", "text": "De zilverplevier \"(Pluvialis squatarola)\" is een vogel uit de familie Charadriidae.\nKenmerken.\nDeze vrij forse (26\u201329\u00a0cm) en stevig uitziende vogel heeft een stevige zwarte snavel. In de broedtijd heeft de zilverplevier een zwarte buik maar in winterkleed is de onderkant wit. Hij lijkt dan wel wat op de iets kleinere goudplevier. Als hij opvliegt is hij echter goed te herkennen aan de zwarte oksels, de witte stuit en staart met een gestreepte zoom.\nVerspreiding en broedgebied.\nZoals vele steltlopers is de zilverplevier een broedvogel van het hoge noorden. Hij broedt op de toendra van Siberi\u00eb, Alaska en Canada. Overwinteren doet hij aan zowat alle kusten van de wereld. In Nederland is het een algemene doortrekker. De vogel is praktisch het hele jaar te zien in zowel het Waddengebied als de zoute delta in Zeeland. De hoogste aantallen worden geteld in mei, het minst in juni en juli, maar in de herfst is de vogel weer in grote aantallen present.\nZilverplevieren zoeken bij voorkeur naar voedsel op zojuist door eb drooggevallen modder.\nDe soort telt drie ondersoorten:\nStatus.\nDe grootte van de populatie is in 2015 geschat op 490-630 duizend volwassen vogels. Op de Rode lijst van de IUCN heeft deze soort de status \"niet bedreigd\"."}
{"id": "8707", "revid": "425170", "url": "https://nl.wikipedia.org/wiki?curid=8707", "title": "Kieviten en plevieren", "text": "De kieviten en plevieren (Charadriidae) zijn een familie van vogels die naast plevieren 23 soorten kieviten omvat. De kleine tot middelgrote vogels houden zich meestal op in de buurt van water.\nBeschrijving.\nHet zijn allemaal enigszins gedrongen vogels met een korte nek maar met lange, meestal puntige vleugels. Kieviten hebben meestal afgeronde vleugels. De snavel is meestal kort en recht (behalve bij de scheefsnavelplevier, \"Anarhynchus frontalis\") en de staart is ook meestal vrij kort. Er is weinig seksuele dimorfie dat wil zeggen weinig verschil in verenkleed tussen het mannetje en het vrouwtje.\nDe kleinste soort van de familie is de kraagplevier (\"Anarhynchus collaris\") die gemiddeld 14\u00a0cm lang is en ca. 26 gram weegt, de grootste is de maskerkievit (\"Vanellus miles\") die gemiddeld 35\u00a0cm lang is en 390 gram zwaar is.\nLeefgebied.\nKieviten en plevieren zijn vogels van open landschappen in de buurt van water. Er zijn hierop een paar uitzonderingen zoals de Australische renplevier (\"Peltohyas australis\") die voorkomt in droge steenwoestijnen in West-Australi\u00eb.\nTaxonomie.\nDe familie telt 11 geslachten met in totaal 67 soorten."}
{"id": "8710", "revid": "135307", "url": "https://nl.wikipedia.org/wiki?curid=8710", "title": "Zomertaling", "text": "De zomertaling (\"Spatula querquedula\") is een vogel uit de familie van de eendachtigen (Anatidae). De wetenschappelijke naam van de soort werd in 1758 als \"Anas querquedula\" gepubliceerd door Carl Linnaeus. De naam 'querquedula' nam hij over van Francis Willughby en John Ray, die de naam gebruikten als geslachtsnaam voor de zomer- en wintertaling. Het woord stamt uit het Latijn, en is vermoedelijk een onomatopee.\nHet is een kleine eendensoort. De zomertaling heeft een groot verspreidingsgebied, van West-Europa tot ver in Azi\u00eb.\nVeldkenmerken.\nHet mannetje heeft als opvallendste kenmerk een roomwitte streep boven het oog tot aan de hals. In de vlucht heeft het mannetje een blauwgrijze voorvleugel en een witte buik. Het vrouwtje is moeilijker te onderscheiden. Zij heeft enigszins grijzer gekleurde vleugels dan het vrouwtje van de wintertaling en mist de groene spiegel.\nLeefwijze.\nHet voedsel bestaat uit water- en moerasplanten.\nVoortplanting.\nHet legsel bestaat uit zeven tot twaalf roomkleurige, geelwitte eieren, die door het vrouwtje in ongeveer 22 dagen worden uitgebroed. Het nest is goed verborgen in de oeverbegroeiing.\nVerspreiding en leefgebied.\nDe zomertaling heeft in West- en Noord-Europa een verbrokkeld verspreidingsgebied. Verder komt deze taling voor in Oost-Europa en vervolgens veel verder in een brede zone in Azi\u00eb tot in het noorden van Japan en Kamtsjatka. In de winter trekken de vogels naar Afrika, Noord-India en Zuidoost-Azi\u00eb.\nStatus.\nDe zomertaling heeft een groot verspreidingsgebied en daardoor is de kans op de status kwetsbaar (voor uitsterven) gering. De grootte van de populatie wordt geschat op 2,6 tot 2,8 miljoen individuen. Echter, de zomertaling gaat ook mondiaal in aantal achteruit, maar het tempo ligt onder de 30% in tien jaar (minder dan 3,5% per jaar). Om deze redenen staat de zomertaling als niet bedreigd op de Rode Lijst van de IUCN, maar hij valt wel onder het AEWA-verdrag.\nStatus in Nederland en Vlaanderen.\nTussen 1960 en 1992 is de zomertaling in Nederland met 90% afgenomen tot 1000 tot 1900 broedparen.\nVolgens SOVON schommelde in de periode 1990-2011 het aantal broedparen sterk en tussen 2001 en 2011 is sprake van een significante aantalsverandering. Rond 2007 broedden er 1600 tot 1900 paar in Nederland.\nDe zomertaling is in 2004 als \"kwetsbaar\" op de Nederlandse rode lijst gezet. De zomertaling staat ook op de Vlaamse rode lijst."}
{"id": "8716", "revid": "583675", "url": "https://nl.wikipedia.org/wiki?curid=8716", "title": "Bergeend", "text": "De bergeend (\"Tadorna tadorna\") is een halfgans, een eendachtige watervogel die qua formaat tussen een gans en een eend in zit. De wetenschappelijke naam van de soort werd in 1758 als \"Anas tadorna\" gepubliceerd door Carl Linnaeus.\nEen verklaring voor de naam \"bergeend\" is dat de eend haar eieren ver\"berg\"t. De bergeend legt haar eieren in konijnenholen en andere holtes in de grond.\nVeldkenmerken.\nDe bergeend heeft een rode snavel; bij mannetjes heeft die aan de bovenzijde een knobbel. De kop en de hals zijn donkergroen en de veren zijn wit met hier en daar een paar zwarte strepen. Een brede band over de borst is bruin. De poten zijn vleeskleurig. De bergeend is 55 tot 65 centimeter lang en 1 tot 1,5 kilogram zwaar. De spanwijdte van het mannetje bedraagt 115 centimeter, die van het vrouwtje 70 centimeter.\nVoedsel.\nDe bergeend eet voornamelijk wadslakjes, schaaldieren en wormen, minder vaak insecten en waterplanten.\nVoortplanting.\nIn een leegstaand konijnenhol wordt een nest van dons gemaakt. Daarin worden 8 tot 12 eieren gelegd. Het vrouwtje broedt deze in 28 dagen uit terwijl het mannetje op wacht staat. De kuikens kunnen binnen 8 weken vliegen.\nVerspreiding.\nDe bergeend komt voor langs de kusten van westelijk Europa en sommige kusten van de Middellandse Zee (bijvoorbeeld Sardini\u00eb). Ook langs de Vlaamse kust is hij te vinden, onder andere in Het Zwin en in de achterhaven van Zeebrugge. Ook in het binnenland komt hij voor, zoals bij Burchtse Weel, Blokkersdijk en de Scheldeboorden. In Nederland is hij in Zeeland vaak te zien, maar ook langs het IJsselmeer en op de Waddeneilanden. Ook komen er enkelen voor in Zuid-Holland. Hij broedt er, maar is er ook doortrekker en wintergast. De bergeenden leven in de duinen maar ze zijn ook vaak in de zee te zien en sinds kort broeden enkele bergeenden in polders, waar ze broeden in kleine dijken.\nBergeenden verzamelen zich in juli en augustus in de Waddenzee om daar te ruien. In de jaren negentig van de twintigste eeuw was dat vooral in de Duitse Waddenzee bij de monding van de Elbe, maar sindsdien wordt het aantal Bergeenden dat van de Nederlandse Waddenzee gebruik maakt als ruigebied steeds groter. In de periode 2010-2016 was dit aantal gemiddeld 55.000 vogels en in de periode 2017-2021 is dit toegenomen tot gemiddeld 91.000 individuen. Omdat de afname in de Duitse Waddenzee kleiner is dan de toename in het Nederlandse deel lijkt dit te wijzen op een toename van de Europese populatie.\nStatus.\nDe grootte van de populatie is in 2015 geschat op 415-500 duizend volwassen vogels. Op de Rode lijst van de IUCN heeft deze soort de status \"niet bedreigd\"."}
{"id": "8717", "revid": "5496", "url": "https://nl.wikipedia.org/wiki?curid=8717", "title": "Licht", "text": "Licht is elektromagnetische straling in het frequentiebereik dat waarneembaar is met het menselijk oog. Het niet zichtbare infrarood, met een iets lagere frequentie, en ultraviolet, met een iets hogere frequentie, worden soms foutief als infrarood licht en ultraviolet licht aangeduid. Licht van een bepaalde frequentie heeft een golflengte die afhankelijk is van het medium. Meestal geeft men de golflengte in vacu\u00fcm of lucht, omdat daarin de meeste toepassingen zich afspelen. Het zichtbare spectrum strekt zich uit over golflengten van ongeveer 380\u00a0nm (nanometer) (violet) tot 780\u00a0nm (rood) in vacu\u00fcm en lucht. In vacu\u00fcm plant licht zich, zoals alle elektromagnetische straling, voort met de lichtsnelheid. Lichtkwanta, die in de kwantumoptica een rol spelen, worden fotonen genoemd.\nDe drie variabelen die licht beschrijven, zijn de lichtsterkte (ofwel amplitude), de kleur (ofwel frequentie of golflengte) en de polarisatie, ofwel de trillingsrichting, die altijd loodrecht op de voortplantingsrichting staat. De optica is het natuurkundige onderzoeksveld dat zich bezighoudt met het gedrag van licht, en de wisselwerking tussen licht en materie.\nDeeltje of golf.\nIn de 17e eeuw beweerde Christiaan Huygens als eerste dat licht een golfverschijnsel is. Voor deze stelling van Huygens pleitten de bij licht waargenomen verschijnselen interferentie en buiging. Het idee werd verworpen door Isaac Newton, die stelde dat licht uit een stroom van snel bewegende deeltjes bestaat. Er ontstond een felle discussie, die aanvankelijk werd beslecht in het voordeel van de deeltjestheorie. In de 19e eeuw werd duidelijk dat licht een elektromagnetisch golfverschijnsel is, binnen een specifiek golflengtegebied, dankzij het experimentele werk van Thomas Young, Augustin Jean Fresnel en Heinrich Hertz en het theoretische werk van Lorentz. Het gedrag van licht kon verklaard worden door het oplossen van de Maxwellvergelijkingen, die de theoretische basis vormen voor de verklaring van alle bekende elektromagnetische verschijnselen. Met de opkomst (begin 20e eeuw) van de kwantummechanica werd er alsnog een gelijktijdig bestaand deeltjeskarakter (\"dualiteit\") van licht vastgesteld. Dit culmineerde in de ontwikkeling van de kwantumelektrodynamica, die alle wisselwerkingen tussen geladen deeltjes onder uitwisseling van fotonen volledig, en met zeer grote nauwkeurigheid beschrijft en voorspelt. De kwantumelektrodynamica is een synthese tussen de relativistische versie van de Maxwellvergelijkingen en de kwantummechanica.\nOntstaan van licht.\nAls atomen voldoende verhit worden, of op een andere manier in een aangeslagen toestand terechtkomen, kunnen de buitenste elektronen op een hoger, ofwel \"ge\u00ebxciteerd\" energieniveau komen. Wanneer een elektron terugkeert naar een lager energieniveau, wordt de vrijgekomen energie in de vorm van een foton uitgezonden. De grootte van de energie van het foton bepaalt de frequentie en dus de golflengte, en daarmee de kleur van het uitgezonden licht.\nLichtsnelheid en voortplantingsrichting.\nDe lichtsnelheid is in een isotroop medium gelijk in alle voortplantingsrichtingen.\nLicht plant zich in vacu\u00fcm voort met een snelheid van per definitie 299\u00a0792\u00a0458 meter per seconde. In een medium als water, lucht of glas is de snelheid lager. Dit komt door de interactie tussen de elektrische vector van de lichtgolven en de elektronenwolken rondom de atomen waaruit het medium is opgebouwd. De verhouding tussen de lichtsnelheid in vacu\u00fcm en de lichtsnelheid in een medium is de brekingsindex van dat medium.\nIn de speciale relativiteitstheorie wordt gepostuleerd dat de lichtsnelheid in vacu\u00fcm een natuurkundige constante is, die zelfs niet, zoals voor de formulering van deze theorie in 1905 werd aangenomen, afhangt van de bewegingstoestand van de waarnemer ten opzichte van de lichtbron.\nBreking (refractie).\nAls licht door een transparant medium (zoals lucht, water, of glas) beweegt, wordt de voortplanting vertraagd ten opzichte van vacu\u00fcm, met een factor die brekingsindex wordt genoemd. De brekingsindex is gedefinieerd als de verhouding van de lichtsnelheid in vacu\u00fcm tot die in het medium:\nmet formula_2 de brekingsindex, formula_3 de lichtsnelheid in vacu\u00fcm en formula_4 de fasesnelheid in het medium. Bij een verandering van de brekingsindex, bijvoorbeeld op het grensvlak tussen lucht en water, verandert \u2013 bij schuine lichtinval \u2013 behalve de voortplantingssnelheid ook de voortplantingsrichting van de golven. Dit verschijnsel heet lichtbreking of refractie, en is te beschrijven en berekenen met de Wet van Snellius.\nOmdat de snelheid gelijk is aan de golflengte maal de frequentie, volgt hieruit de verhouding van de golflengte in vacu\u00fcm en in een stof.\nBreking in anisotrope media.\nIn een anisotroop medium varieert de lichtsnelheid, afhankelijk van de hoek tussen een transversale Elektrische veldsterktevector van een elektromagnetische golf en een optische as van een kristallijn medium (er kunnen maximaal twee optische assen zijn). Dit is het gemakkelijkst te constateren middels het verschijnsel dubbele breking. Een bundel wit licht zal zich zelfs bij loodrechte inval opsplitsen in twee witte bundels (dus niet te verwarren met dispersie, die alleen bij schuine inval opsplitsing in bundels van verschillende kleuren veroorzaakt).\nWeerkaatsing (reflectie).\nAls licht onder een bepaalde invalshoek met de normaal op een oppervlak tussen twee media met verschillende brekingsindices stuit, kan dat geheel of gedeeltelijk gereflecteerd worden, onder een eenzelfde hoek met de normaal. Het eventuele niet gereflecteerde deel vervolgt zijn weg door het tweede medium volgens de bovengenoemde brekingswet. Is de invalshoek groter dan de Brewsterhoek, dan wordt alle invallende straling gereflecteerd.\nBuiging (diffractie).\nAls licht door een opening gaat met afmetingen in dezelfde orde van grootte als de golflengte, is er niet \u00e9\u00e9n bepaalde straal of bundel die recht door die opening valt, maar buigt een deel van de bundel af, zoals ook watergolven doen. Met het klassieke golfbak-experiment kan dit zichtbaar worden gemaakt. Als lichtgolven verstoord worden door kleine onregelmatigheden in het medium (druppeltjes, stofjes en zelfs moleculen) dan wordt het effect verstrooiing genoemd. Hierbij wordt onderscheid gemaakt tussen obstakels die groter, ongeveer even groot of kleiner zijn dan de golflengte.\nHet tweespletenexperiment is gebaseerd op de buiging van het licht dat valt door twee spleten met een onderlinge afstand in de grootteorde van de golflengte. Er ontstaat een interferentiepatroon van donkere banden waardoor het golfkarakter van licht wordt aangetoond. Moderne beschouwingen zien het experiment als een interferentie van de golffuncties van de fotonen. Het experiment kan namelijk ook foton na foton worden uitgevoerd met hetzelfde resultaat, wat inhoudt dat een individueel foton met zichzelf interfereert.\nLichtsterkte.\nDe intensiteit van licht wordt de lichtsterkte genoemd; de eenheid van lichtsterkte is de candela (afgekort cd). In SI-eenheden komt deze overeen met 1/683 watt per steradiaal. De minimale lichtsterkte voor kleurwaarneming bedraagt ongeveer 3\u00a0cd/m2. De aarde ontvangt van de zon ongeveer 2\u00a0000\u00a0000\u00a0000\u00a0cd/m2 (dit heet de zonneconstante) en van de (volle) maan ongeveer 2500\u00a0cd/m2.\nLichtspectrum.\nLicht is elektromagnetische straling. De frequenties van lichtgolven vormen een deel van het totale spectrum. Vaak wordt de indeling van het spectrum gedaan op grond van de golflengte, waarmee dan de golflengte in vacu\u00fcm wordt bedoeld, aangezien de golflengte afhankelijk is van het medium. Gebruik van de frequentie heeft soms als voordeel dat deze niet afhankelijk is van het medium. Bij beschrijving van buiging, interferentie en verstrooiing in een bepaald medium is echter de golflengte in dat medium de meest relevante grootheid.\nLicht dat bestaat uit lichtgolven met alle dezelfde golflengte/frequentie, heet \"monochromatisch licht\". De kleur die men ziet is de kleur die bij die frequentie hoort. In de natuur komt meestal \"polychromatisch licht\" voor, dat bestaat uit golven die verschillende golflengtes hebben. Ook dan ziet het oog maar \u00e9\u00e9n kleur, die de \"optelsom\" is van de verschillende monochromatische kleuren. Als alle golflengtes van het zichtbare deel van het spectrum in min of meer gelijke mate aanwezig zijn, zien we de kleur wit. Combinaties van lichtgolven van complementaire kleuren zullen ook als wit gezien worden. Sommige kleuren, zoals de kleur bruin, kunnen alleen gevormd worden uit combinaties van verschillende golflengtes.\nPolarisatie van licht.\nLicht bestaat zelden uit een golf die slechts in \u00e9\u00e9n vlak trilt. De polarisatie wordt gedefinieerd als de trillingsrichting van het elektrische veld (het magnetische veld staat hier altijd loodrecht op en kan daardoor buiten beschouwing blijven). De elektrische vector kan een helix beschrijven rondom de voortplantingsrichting. De elektrische vector kan ontbonden worden in twee loodrecht op elkaar staande componenten. Deze ontbinding is willekeurig: Voor de analyses in de optische isomerie wordt lineair gepolariseerd licht in twee circulaire componenten ontbonden, in de optica circulair of elliptisch gepolariseerd licht in twee lineaire componenten.\n\"Lineair\"\n\"Circulair\"\n\"Elliptisch\"\nLichtbronnen.\nDe zon is de belangrijkste natuurlijke lichtbron. Licht kan ook kunstmatig opgewekt worden, vanouds met vuur, maar sinds de 19e eeuw ook met gloeilampen; later zijn andere typen ontwikkeld, zoals gasontladingslampen, zwavelplasmalampen en led's (\"light emitting diode\").\nEen kunstmatige bron van licht dat zowel coherent als monochromatisch is, is de laser, die vanaf 1960 ontwikkeld is. In de telecommunicatie wordt de glasvezel ingezet om snel grote hoeveelheden gedigitaliseerde informatie te versturen door middel van het verzenden van lichtsignalen opgewekt door een laser. Niet-monochromatisch licht zou het informatiedragende signaal vanwege de onvermijdelijke dispersie van het glas uitgesmeerd worden over langere afstanden. Een andere voor consumenten belangrijke toepassing is de cd- en dvd-speler. Lasers spelen echter in veel technisch-wetenschappelijk onderzoek ook een belangrijke rol. De pulslaser, bijvoorbeeld, is een onmisbaar onderzoeksinstrument in de atoom- en molecuulfysica."}
{"id": "8719", "revid": "449625", "url": "https://nl.wikipedia.org/wiki?curid=8719", "title": "Tweede wet van de thermodynamica", "text": "De tweede wet van de thermodynamica, ook wel Tweede Hoofdwet genoemd, is een fundamentele wetmatigheid gebaseerd op de volgende elementaire macroscopische waarnemingen:\nIn de tweede helft van de 19e eeuw, toen het bestaan van atomen en moleculen steeds meer bevestigd werd, ontdekte men dat deze macroscopische eigenschappen in wezen zijn terug te voeren tot microscopische eigenschappen, namelijk de chaotische beweging van grote aantallen moleculen of atomen. Met behulp van de statistische mechanica, die vooral door Gibbs en Boltzmann werd ontwikkeld, kon deze hoofdwet worden geherformuleerd in termen van waarschijnlijkheid van de bewegingstoestand van grote aantallen moleculen. Temperatuurverschillen binnen \u00e9\u00e9n systeem worden van nature afgevlakt door dissipatie van kinetische energie door onderlinge botsingen van moleculen, die uiteindelijk leiden tot een evenwichtstoestand. Nauw hiermee verbonden is het begrip entropie als maat voor de waarschijnlijkheid van een verdeling van microtoestanden, waarbij de evenwichtstoestand de toestand met maximale entropie is.\nDeze wet betekent ook dat zelforganisatie in een chaotisch systeem alleen mogelijk is als er energie van buiten het systeem wordt toegevoegd.\nOverzicht.\nIn een algemene zin zegt de tweede wet dat de verschillen in toestandsvariabelen (die niet van de hoeveelheid materie afhangen) als temperatuur en druk tussen twee samen te voegen deelsystemen de neiging hebben uit te middelen naar rato van de hoeveelheden materie in die deelsystemen en dat er arbeid kan worden verkregen uit afwijkingen van de evenwichtstoestand. Als twee systemen alleen contact met elkaar hebben, vormen zij tezamen \u00e9\u00e9n ge\u00efsoleerd systeem, dat streeft naar gelijkmatige verdeling van de toestandsvariabelen. Een warmtemachine is een mechanisch apparaat dat gebruikmaakt van het verschil in temperatuur van twee systemen en dat omzet in nuttige, bruikbare arbeid.\nDe Franse ingenieur Sadi Carnot gaf in 1825 als eerste een formulering van deze wet, die in de loop van de 19e eeuw verder werd uitgewerkt. De naar Carnot genoemde Carnotcyclus werd bestudeerd in samenhang met het mechanische warmte-equivalent van James Joule. Omdat de werking van elke warmtemotor berust op een temperatuurverschil volgt daar uit dat er geen nuttige arbeid gehaald kan worden uit een ge\u00efsoleerd systeem in evenwicht: er moet altijd minstens een warme externe energiebron en een koude warmte-afvoer zijn. De Tweede Wet is de reden dat het perpetuum mobile (eeuwigdurende beweging) van de 'tweede soort' niet kan bestaan, zoals de Eerste Wet dat is voor het perpetuum mobile van de 'eerste soort'.\nAndere formuleringen.\nDe tweede wet kan op diverse beknopte manieren worden geformuleerd, zoals:\nWiskundige beschrijvingen.\nDe Duitse fysicus Rudolf Clausius gaf in 1856 de volgende formulering aan wat hij de \"tweede fundamentele stelling in de mechanische theorie van hitte \" noemde:\nwaarin formula_2 de toegevoerde warmte, formula_3 de absolute temperatuur en formula_4 de \"gelijkwaardigheids-waarde\" van alle niet-compenseerbare omzettingen betrokken bij het cyclisch proces voorstelt. Het quoti\u00ebnt formula_5 wordt wel de 'gereduceerde warmte' genoemd. Later, in 1865, zou Clausius er toe komen om die \"gelijkwaardigheids-waarde\" als entropie te defini\u00ebren. In datzelfde jaar werd op 24 april de meest geruchtmakende versie van de tweede wet geformuleerd in een presentatie voor de Filosofische Vereniging van Z\u00fcrich, toen Clausius besloot met:\nDe entropie van het heelal neigt naar een maximum.\nVanwege de beknopte vorm en het ontbreken van specifieke voorwaarden, zoals \"gesloten, of ge\u00efsoleerd systeem\", denken veel mensen niet alleen dat de wanorde in het heelal altijd stijgt, maar ook dat dit op vrijwel elk denkbaar onderwerp van toepassing is; dat is niet waar; de formulering van Clausius is slechts een vereenvoudigde versie van een complexere beschrijving.\nDe bij een evenwichtstoestand behorende maximale waarde van de entropie formula_6 is echter wel een \"toestandsgrootheid\", die evenals andere toestandsgrootheden als druk formula_7, temperatuur formula_3, volume formula_9 en inwendige energie formula_10 deel uitmaakt van een voor die evenwichtstoestand kenmerkende combinatie van waarden van die toestandsgrootheden. Het maakt voor die combinatie van waarden dus niet uit via welk proces, omkeerbaar of onomkeerbaar, die toestand bereikt wordt.' Daaruit volgt o.a. dat een kringintegraal van een toestandsgrootheid die een opeenvolging van omkeerbare toestandsovergangen beschrijft, gelijk is aan nul:\nen dus ook\nVoor omkeerbare processen is formula_15 gelijk aan formula_16, de toename van toestandsgrootheid entropie.\nVoor omkeerbare infinitesimale toestandsveranderingen kan dus formula_17 geschreven, waardoor de Eerste (hoofd)wet herschreven kan worden als\nwaarin formula_19 de verrichte uitwendige arbeid is.\n Onomkeerbare processen kunnen helemaal niet weergegeven worden als trajecten in een toestandsdiagram, omdat dat nu eenmaal betrekking heeft op evenwichtstoestanden. Een evenwichtstoestand als resultaat van een onomkeerbaar proces kan wel een plaats worden toegekend in een toestandsdiagram.\nDe kringintegraal\nis wel gedefinieerd, maar die komt dus niet overeen met een gesloten pad in een toestandsdiagram. De waarde ervan is altijd negatief.\nDe statistische thermodynamica kwam op in de tweede helft van de 19e eeuw, toen het bestaan van moleculen steeds serieuzer onder ogen werd gezien. Deze houdt er rekening mee dat elk macroscopisch systeem bestaat uit een groot aantal bewegende deeltjes. De bewegingsvergelijkingen van de deterministische klassieke mechanica zijn voor meer dan 2 onafhankelijk bewegende lichamen meestal niet exact oplosbaar. Daarom wordt met behulp van een aantal postulaten een statistische benadering mogelijk gemaakt, die haar rechtvaardiging vindt in empirische bevestiging. Ten eerste wordt gepostuleerd dat een materiaal is samengesteld uit atomen en moleculen die in constante onderling onafhankelijke beweging zijn. De plaatsen en snelheden van al die deeltjes in het systeem op een bepaald moment vormen tezamen een \"micro-toestand\"; de micro-toestand van een systeem verandert dus voortdurend. Het tweede postulaat luidt dat alle micro-toestanden die binnen de randvoorwaarden mogelijk zijn, even waarschijnlijk zijn. Dit leidt tot een statistische formulering van de tweede wet, waarin volgens de statistische 'wet van de grote getallen' macroscopische grootheden als temperatuur en druk statistische gemiddelden zijn waarvan de standaarddeviaties evenredig zijn met formula_21, waarin formula_4 het aantal deeltjes in het systeem is. De combinatie van al deze gemiddelden is de macro-toestand, die overeenkomt met de toestand die in de klassieke thermodynamica beschreven wordt met een toestandsvergelijking.\nHet verband tussen de statistische aanpak en de klassieke aanpak komt het kernachtigst tot uitdrukking in de door Ludwig Boltzmann afgeleide uitdrukking: formula_23, waarin formula_6 de klassieke toestandsgrootheid entropie is, formula_25 de constante van Boltzmann en formula_26 de waarschijnlijkheid van een bepaalde micro-toestand.\nIn de statistische aanpak is een tijdafhankelijke wiskundige formulering mogelijk van de Tweede Hoofdwet voor een \"ge\u00efsoleerd systeem\", dat dus geen arbeid of energie met de omgeving uitwisselt, en bovendien een onomkeerbaar proces doormaakt, is:\nDe formulering van de Tweede wet, die overeenkomt met de formulering van Clausius, zegt dus eigenlijk dat een ge\u00efsoleerd systeem zich spontaan ontwikkelt in de richting van de meest waarschijnlijke verdeling van micro-toestanden.\nOmdat macroscopische systemen enorme aantallen moleculen, resp. atomen bevatten (ter illustratie: het getal van Avogadro is ongeveer 6,0 \u00d7 1023) is de waarschijnlijkheid van meetbare afwijkingen van voorspellingen vanuit de klassieke thermodynamica praktisch nul. Nochtans: voor systemen met een klein aantal deeltjes kunnen de thermodynamische grootheden, de entropie inbegrepen, significante tijdafhankelijke statistische variaties vertonen. De klassieke 'fenomenologische' thermodynamische theorie behandelt deze variaties niet.\nRelatie met de informatietheorie.\nEntropie in de thermodynamica is equivalent met de entropie zoals die in de informatietheorie wordt gebruikt, de zogenaamde Shannon entropie, wanneer je voor de kansen formula_28 de kansverdeling over alle mogelijke microtoestanden van het systeem neemt. Deze equivalentie is algemeen geldig en kan zelfs worden gebruikt voor systemen die niet in thermodynamisch evenwicht zijn. Wanneer de entropie wordt uitgedrukt in bits, dan komt dit overeen met de hoeveelheid informatie die nodig is om de precieze microtoestand van het systeem te specificeren.\nDeze equivalentie maakt het inzichtelijk waarom zelfs Maxwells demon de Tweede Hoofdwet niet kan overtreden. Om bijvoorbeeld een temperatuurverschil te cre\u00ebren in een gas door iedere keer een luikje open te doen wanneer er een snelle molecule aankomt, lijkt het alsof je de entropie van een gas kunt verlagen. Nu is het inderdaad zo dat de entropie van het gas verlaagd kan worden, maar de demon moet wel iedere keer een beslissing nemen op grond van de snelheid van de molecule die langs komt. De informatie over de vorige molecule zit dan nog in zijn geheugen, dus op een gegeven moment raakt zijn geheugen vol. Bovendien zou de demon zelf snel in temperatuur oplopen.\nDe daling van de entropie van het gas uitgedrukt in bits die een ideale demon kan bereiken is precies gelijk aan de geheugencapaciteit van de demon. Er is dan dus minder informatie nodig om de microtoestand van het gas te specificeren maar precies zoveel meer informatie is er nodig om de toestand van het geheugen van de demon te specificeren. Wissen van het geheugen is geen optie, want daardoor neemt de entropie van de omgeving toe met ten minste hetzelfde getal."}
{"id": "8720", "revid": "86479", "url": "https://nl.wikipedia.org/wiki?curid=8720", "title": "Perpetuum mobile", "text": "Een perpetuum mobile (Latijn: 'voortdurend bewegend', spreek uit: [p\u025br\u02c8pe\u02d0tu-um \u02c8mobilee], meervoud: \"perpetua mobilia\" of, vaker, \"perpetuum mobile's\") is een denkbeeldig apparaat dat eenmaal in beweging uit zichzelf blijft bewegen en eventueel in staat geacht wordt energie op te wekken uit niets.\nOmschrijving.\nEr kunnen drie soorten perpetuum mobile's worden onderscheiden:\nDe eerste wet van de thermodynamica stelt dat een perpetuum mobile van de eerste soort niet kan bestaan, en de tweede wet van de thermodynamica dat die van de tweede soort niet kan bestaan. Hoewel die wetten al meer dan een eeuw oud zijn, worden er elk jaar nog octrooiaanvragen gedaan voor dergelijke apparaten. Vaak worden bijzonder ingenieuze redeneringen gevolgd, maar bij nadere beschouwing van deze apparaten blijven er toch steeds de volgende twee opties over: of het apparaat werkt niet, of er is toch een verborgen energiebron aanwezig.\nGeschiedenis.\nPogingen om een dergelijk apparaat te ontwerpen en te bouwen dateren reeds uit de 13e eeuw. Op papier zijn al talloze voorbeelden bedacht, zoals een watermolen die energie opwekt die wordt gebruikt om water weer omhoog te pompen, zodat de molen erop kan blijven lopen, een elektromotor die draait op de elektrische energie die hij zelf met een eraan gekoppelde generator opwekt. In deze gevallen is echter altijd de opgewekte energie kleiner dan de benodigde energie om de beweging in stand te houden.\nIn de geschiedenis van de techniek zijn er veel uitvinders die beweren zo'n generator te hebben vervaardigd en dat deze ook echt werkt. In de 17e t/m 19e eeuw werd de bron van energie meestal van mechanische oorsprong verondersteld, later werd elektriciteit, magnetisme of resonantie gebruikt. Volgens de uitvinders van modernere varianten is de energie meestal afkomstig van vacu\u00fcmenergie of nulpuntsenergie. Ook wordt het 19e-eeuwse concept van de ether weer van stal gehaald.\nIn de zeventiende eeuw speelt het perpetuum mobile een rol in het Clootcransbewijs van Simon Stevin. Stevin gaat hierbij uit van de stelling dat een perpetuum mobile onmogelijk is.\nComplotten en oplichterij.\nSommige uitvinders van gratis-energieapparaten komen met verschillende varianten van populaire complottheorie\u00ebn die tegen hen gesmeed zouden worden om te voorkomen dat ze hun apparaat op de markt brengen. Ze zouden worden tegengewerkt door de gevestigde energie-industrie, de geheime regering van de wereld, die volgens hen in werkelijkheid aan de touwtjes trekt, of door de gevestigde wetenschap. Soms beweren ze dat ze zelfs met de dood bedreigd worden. Een plausibeler verklaring kan zijn dat hun apparaten niet werken, zodat potenti\u00eble fabrikanten niet ge\u00efnteresseerd zijn, en de mogelijke vervolging door justitie wegens fraude. Overigens liggen de uitvinders van vrije energie onderling ook steeds overhoop en beschuldigen collega's van plagiaat, oplichting en dergelijke.\nLijst van uitvinders.\nHieronder volgt een lijst van uitvinders die beweren of van wie wordt beweerd, dat ze een perpetuum mobile hebben gebouwd. Er zijn ook apparaten bij die wel een externe energiebron hebben, zoals het toestel van Henry Moray.\nMuziekstuk.\n\"Perpetuum mobile\" is ook de naam van een scherzo in Es-groot uit 1861 van Johann Strauss jr. De duur is ongeveer drie minuten. Er is geen slotakkoord, het stuk kan na afloop oneindig herhaald worden. In de praktijk wordt het maar \u00e9\u00e9n keer gespeeld en be\u00ebindigd met de woorden \"Und so weiter\". "}
{"id": "8721", "revid": "449625", "url": "https://nl.wikipedia.org/wiki?curid=8721", "title": "Eerste wet van de thermodynamica", "text": "De eerste wet van de thermodynamica, ook wel eerste hoofdwet genoemd, stelt dat energie niet verloren kan gaan of uit het niets kan ontstaan. De wet staat algemeen bekend als de \"wet van behoud van energie\". Er kunnen alleen omzettingen van energie plaatsvinden. De tweede wet van de thermodynamica stelt daarnaast nog andere voorwaarden aan de toegelaten omzettingen.\nSinds Einstein met zijn beroemde formule \"E\" = \"mc\"2 poneerde dat de massa en energie van een systeem met elkaar verbonden zijn, weten we dat energie verloren kan gaan wanneer er massa gecre\u00eberd wordt, en vice versa. Om dit op te vangen beschouwt de wetenschap massa tegenwoordig ook als een vorm van energie, waardoor de eerste hoofdwet nog steeds geldt."}
{"id": "8722", "revid": "86479", "url": "https://nl.wikipedia.org/wiki?curid=8722", "title": "Omwentelingen per minuut", "text": "Omwentelingen per minuut, toeren per minuut of rotation per minute (rpm) is een meeteenheid voor het beschrijven van het aantal toerental of de omwentelingsfrequentie: het aantal keren per tijdseenheid minuut dat een object om een omwentelingsas draait. De omwentelingssnelheid kan worden uitgedrukt in omwentelingen per minuut, maar ook in omwentelingen per seconde. De snelheid waarmee iets ronddraait kan ook uitgedrukt worden in een hoeksnelheid in radialen per seconde.\nDe meeteenheid omwentelingen per minuut is geen SI-eenheid, maar er wordt wel veel gebruik van gemaakt. De SI-eenheid voor rotatie is hertz, dat wil zeggen aantal omwentelingen per seconde. De eenheid hertz kan voor elk periodiek verschijnsel gebruikt worden, dus ook voor een rotatie van een propeller, een automotor, een generator etc.\nVoorbeelden.\nDe snelheid van grammofoonplaten wordt aangeduid in toeren per minuut, vaak verkort tot alleen \"toeren\". Platen hebben vanouds een draaisnelheid van 777/8 (steeds aangeduid als 78) toeren. Vanaf 1949 ook 45 en 331/3 (kortweg 33) toeren. Voor taalcursussen werd soms 162/3 (kortweg 16) toeren gebruikt.\nDe turbine van een straalmotor draait met een toerental van 25.000 tot 40.000 per minuut. Een normale viertakt-benzinemotor van een auto draait met een toerental dat doorgaans varieert tussen 700 en 6500 toeren per minuut, bij racemotoren ligt dat al boven de 10.000. \nDe afgeleide SI-eenheid voor frequentie is hertz (Hz) met de dimensie 1/seconde (1/s). Het aantal omwentelingen per minuut kan naar hertz worden omgerekend door de waarde rpm door 60 te delen."}
{"id": "8723", "revid": "46715", "url": "https://nl.wikipedia.org/wiki?curid=8723", "title": "Nulde wet van de thermodynamica", "text": "De nulde wet van de thermodynamica, ook wel nulde hoofdwet genoemd, is een basisprincipe uit de thermodynamica, dat stelt dat als formula_1 in thermisch evenwicht is met formula_2 en formula_2 met formula_4, dan formula_1 ook in thermisch evenwicht is met formula_4. De wet stelt dus dat het thermisch evenwicht tussen verschillende thermodynamische systemen een equivalentierelatie vormt, een transitieve relatie. Op basis hiervan is het zinvol om van het begrip temperatuur te spreken.\nHet belang van dit principe werd in de jaren 1930 door de Britse natuurkundige en astronoom Ralph Fowler ingezien nadat de eerste, tweede en derde wet van de thermodynamica al waren opgesteld, waarna zijn wet de nulde plaats kreeg toebedeeld. Een andere formulering is te stellen dat de temperatuur een toestandsfunctie is."}
{"id": "8725", "revid": "16239", "url": "https://nl.wikipedia.org/wiki?curid=8725", "title": "Hz", "text": ""}
{"id": "8726", "revid": "1236487", "url": "https://nl.wikipedia.org/wiki?curid=8726", "title": "Derde wet van de thermodynamica", "text": "De derde wet van de thermodynamica is een van de vier centrale wetten uit de thermodynamica. Deze wet stelt dat bij het benaderen van het absolute nulpunt van de temperatuur (bij \u2212273,15 \u00b0C of 0 K) alle processen tot stilstand komen en de entropie een minimumwaarde bereikt. Bij het absolute nulpunt kunnen atomen niet meer bewegen, zodat alle processen tot stilstand komen.\nEen gevolg van de derde wet is dat de absolute entropie van een systeem berekend kan worden door vergelijking met het absolute nulpunt.\nBelang van de derde wet.\nDe tweede wet van de thermodynamica stelt dat processen alleen spontaan zijn als ze de totale entropie van het universum vergroten. Om te bepalen of een proces spontaan verloopt, moet de entropie bekend zijn. Een absolute schaal voor entropie is daarom praktisch van nut voor de scheikundige.\nIn de thermodynamica kan de energie in een systeem meestal slechts gemeten worden als een verschil tussen twee toestanden. Grootheden als de interne energie en de enthalpie van systemen of fasen hebben altijd slechts een relatieve waarde. Dankzij de derde wet van de thermodynamica ligt dit anders voor de entropie, waarvoor wel een absolute waarde te bepalen is. De absolute entropie van een systeem bij temperatuur T1 is het entropieverschil in het systeem bij opwarming van het absolute nulpunt tot temperatuur T1. De entropie bij temperatuur T1 is altijd groter dan die bij het absolute nulpunt:\nEntropie en atomaire structuur.\nHoewel entropie, net als veel andere grootheden uit de thermodynamica, geen tastbaar begrip is, kan het gevisualiseerd worden door de ordening van atomen voor te stellen. Hoe beter de atomen over een systeem verdeeld zijn, des te groter de entropie. Bij kristallen betekent dit dat hoe beter imperfecties (dislocaties, puntfouten, enzovoorts) over het kristal verspreid zijn, des te groter de entropie is.\nBij een perfect kristal zal de entropie bij het absolute nulpunt ook echt nul bedragen. Veel componenten vormen echter van nature geen perfecte kristallen, zodat er bij het absolute nulpunt sprake is van een zogenaamde residuele entropie.\nOmdat alle processen bij het absolute nulpunt tot stilstand komen, is het niet mogelijk om bij deze temperatuur een kristallisatie uit te voeren. Kristallen groeien alleen boven het absolute nulpunt, namelijk bij een temperatuur waarbij de kristalstructuur een zekere wanorde bevat (in de vorm van imperfecties) die altijd stabieler is dan in een structuur zonder. De Gibbs' vrije energie is bij enige mate van wanorde kleiner dan bij een perfecte structuur. Dit blijkt uit de fundamentele vergelijking van de thermodynamica:\nWaarbij G de Gibbs' vrije energie is, V het volume, P de druk, S de entropie en T de absolute temperatuur van het systeem. Uit de vergelijking blijkt dat wanneer de temperatuur geen nul bedraagt, de entropie van invloed is op de toestand van het systeem.\nEen kristal groeit dus nooit in perfecte vorm, maar bevat altijd imperfecties. Weliswaar wordt bij het afkoelen van het kristal een toestand stabiel met steeds minder imperfecties, maar om deze hogere graad van perfectie te bereiken moet het kristal zich reorganiseren, en ook dat is een proces dat tot stilstand komt bij nadering van het absolute nulpunt. Het gevolg is dat perfecte kristallen niet bestaan. Gelukkig is de residuele entropie meestal vrij klein en kan deze dan verwaarloosd worden."}
{"id": "8727", "revid": "1057145", "url": "https://nl.wikipedia.org/wiki?curid=8727", "title": "Dirk Stikker", "text": "Dirk Uipko Stikker (Winschoten, 5 februari 1897 \u2013 Wassenaar, 23 december 1979) was een Nederlandse bankier, topman, liberaal politicus en diplomaat.\nHij studeerde rechten aan de Rijksuniversiteit van Groningen.\nHeineken.\nNa zijn studie begon hij een carri\u00e8re bij de Twentsche Bank. In 1935 werd hij directeur van Heineken. Als zodanig was hij verantwoordelijk voor de buitenlandse afzet van de bierbrouwerij. Bij een reis in Nederlands-Indi\u00eb om te onderzoeken of er op Java een flessenfabriek kon worden gevestigd, leerde hij Anthonie Molenaar kennen, secretaris van de centrale werkgeversorganisatie. In Frankrijk maakte Stikker de periode van het Volksfront mee (1936-38), hetgeen bij hem het idee deed postvatten dat de Nederlandse industri\u00eble belangen meer gebaat waren bij een overleg- dan bij een conflictmodel. De door Stikker opgezette stichting voor Brouwgerst en het Centraal Brouwerij Kantoor stonden model voor de latere privaatrechtelijke opzet van de Stichting van de Arbeid.\nOverleg met werknemers.\nKort voor de Duitse bezetting kwam Stikker als bestuurder via Centraal Overleg terecht bij het Verbond van Nederlandsche Werkgevers, waarvan in die tijd de Twentse textielfabrikant Herman Gelderman CMzn. voorzitter was. Gelderman was een liberaal van de oude stempel en wierp het idee van structureel overleg met de vakorganisaties verre van zich. Onder de omstandigheden van de bezetting kreeg de lijn-Stikker echter de overhand. Zich oorspronkelijk baserend op het corporatieve model van een Sociale Kamer (of van een 'Arbeidsfront op Nederlandse grondslag' naar het idee van RKWV-voorzitter A.C. de Bruijn) kwamen Stikker en Molenaar tot het privaatrechtelijke model dat later de Stichting van de Arbeid zou worden. In de voorbereidingsperiode tijdens bezettingstijd was de Stichting van de Arbeid vooral bedoeld als een 'amfibie': een orgaan dat allereerst met nagenoeg dictatoriale bevoegdheden de naoorlogse spanningen van een dreigende volksopstand zou moeten opvangen en pas daarna de verhoudingen tussen vakbonden en werkgevers in goede banen gaan leiden.\nNa de Tweede Wereldoorlog.\nIn 1946 werd Stikker lid van de politieke commissie van het Nationaal Comit\u00e9 Handhaving Rijkseenheid tegen de onafhankelijkheid van Indonesi\u00eb. Hij bleef directeur bij Heineken tot 1948, maar was na de bevrijding eigenlijk vooral politiek actief. Als centraal figuur in de economische zuivering hielp hij mee om vermogensaanslagen tegen ondernemers wegens oorlogswinst af te wenden. Nauw was hij ook betrokken bij de heroprichting op 23 maart 1946 van de Liberale Staatspartij en wel als een pseudo-doorbraakpartij die aanvankelijk Partij van de Vrijheid heette. Stikker ging de politiek in toen hij voor deze partij werd gekozen tot Eerste Kamerlid in 1945. Op 24 januari 1948 werd de PvdV opgenomen door de VVD. Stikker was de eerste voorzitter van deze partij van (24 januari 1948 tot augustus 1948).\nMinister en internationale functies.\nIn 1948 werd Stikker minister van Buitenlandse Zaken in het eerste kabinet-Drees van 7 augustus 1948 tot 15 maart 1951. Hij legde zijn ambt neer op 23 januari 1951 na een motie van afkeuring van zijn eigen partij over het beleid in Nieuw-Guinea. De basis van het kabinet viel weg en zijn collegae volgden zijn voorbeeld. Hij werd toch weer minister van Buitenlandse Zaken in het tweede kabinet-Drees van 15 maart 1951 tot 2 september 1952.\nTijdens zijn tijd als minister van Buitenlandse Zaken speelde Nederland een belangrijke rol in de eerste opzet van de NAVO.\nNa zijn post als minister werd Stikker ambassadeur in Londen (1952 - 1958) en hoofd Permanente Vertegenwoordiging bij de Noord-Atlantische Raad en de O.E.E.S. (Organisatie voor Europese Economische Samenwerking), van 15 juni 1958 tot april 1961.\nOp 21 april 1961 volgde hij Paul-Henri Spaak op als secretaris-generaal van de NAVO. Hij legde de functie neer op 1 augustus 1964 in verband met zijn slechte gezondheid en werd opgevolgd door Manlio Brosio.\nHij kreeg in 1964 een eredoctoraat van de Brown University in Providence (Rhode Island), Verenigde Staten.\nDirk Stikker overleed op 82-jarige leeftijd."}
{"id": "8728", "revid": "1061913", "url": "https://nl.wikipedia.org/wiki?curid=8728", "title": "Lijst van dagbladen", "text": "Dit is een lijst van dagbladen, gesorteerd per land van verschijning (en niet per taalgebied). Waar mogelijk zijn er gegevens over het dagblad toegevoegd, zoals hoofdkantoor, oplage, verspreidingsgebied en uitgever.\nSpanje.\nAlgemene nieuwsbladen\nEconomische bladen\nSportbladen\nRegionale bladen\nVerdwenen kranten"}
{"id": "8729", "revid": "533224", "url": "https://nl.wikipedia.org/wiki?curid=8729", "title": "Hansruedi Giger", "text": "Hansruedi Giger (bekend als H.R. Giger) (Chur, 5 februari 1940 \u2013 Z\u00fcrich, 12 mei 2014) was een Zwitserse beeldend kunstenaar.\nBiografie.\nGiger werd bij het grote publiek bekend door het werk dat hij deed voor de film \"Alien\", waarvoor hij in 1980 een Oscar won, en de kunstwerken die hij maakte voor de hoezen van een aantal goedverkochte lp's (later cd's), zoals Emerson, Lake &amp; Palmers \"Brain Salad Surgery\" en Deborah Harry's \"Koo Koo\". Zijn visuele stijl maakt gebruik van sterke seksuele referenties en wordt door sommigen storend gevonden.\nGiger werd ge\u00efnspireerd door Salvador Dal\u00ed en zijn persoonlijke vriend Timothy Leary. Hij ontwierp ook meubels, in het bijzonder de \"Harkonnen Capo Chair\" uit de film \"Dune\" van David Lynch. Zijn stijl is van grote invloed geweest op tatoe\u00eberders in de hele wereld.\nZijn werken worden tentoongesteld in het H.R. Gigermuseum in Gruy\u00e8res in Zwitserland.\nGiger woonde en werkte in Z\u00fcrich-Seebach. Hij overleed op 74-jarige leeftijd in het ziekenhuis aan verwondingen die hij bij een val had opgelopen."}
{"id": "8730", "revid": "68299722", "url": "https://nl.wikipedia.org/wiki?curid=8730", "title": "Zeeuws-Vlaanderen", "text": "Zeeuws-Vlaanderen (toegelaten spelling Zeeuwsch-Vlaanderen, Zeeuws en West-Vlaams: \"Ze\u00eauws-Vlaonderen\") is het zuidelijkste gedeelte van de Nederlandse provincie Zeeland en het enige gedeelte van die provincie dat niet aan minstens drie zijden door water wordt omsloten. Het is ook het noordelijkste gedeelte van het historische graafschap Vlaanderen. Het ligt ten zuiden van de Westerschelde (of Honte) en wordt begrensd door de Belgische provincies West-Vlaanderen en Oost-Vlaanderen.\nHet gebied was tot 14 maart 2003 vanuit de rest van Nederland (en Zeeland) uitsluitend via veerdiensten van de Provinciale Stoombootdiensten in Zeeland over water bereikbaar, of men moest \"omrijden\" via Antwerpen. Op die datum in 2003 ging de Westerscheldetunnel open, die nu de voornaamste verbinding met overig Zeeland vormt; de veerdienst Kruiningen-Perkpolder werd opgeheven, de dienst Vlissingen-Breskens bleef varen maar alleen nog voor fietsers en voetgangers en na ruim een jaar werd het autoveer vervangen door een fiets- en voetveer.\nSinds 1952 rijden er geen reizigerstreinen meer in Zeeuws-Vlaanderen. Er rijden nu alleen goederentreinen op de lijn Terneuzen \u2013 Gent met aftakking naar Axelse Vlakte.\nHet openbaar vervoer in Zeeuws-Vlaanderen wordt gevormd door een netwerk van buslijnen. Er zijn busverbindingen met Roosendaal, Sint-Niklaas, Zelzate en Brugge. Via de Westerscheldetunnel zijn er twee lijnen, naar Middelburg en Goes. Een aantal bussen uit Middelburg rijdt na Terneuzen door naar Gent, maar de frequentie is afhankelijk van het seizoen.\nVeel buslijnen tussen de dorpen zijn opgeheven, en vervangen door kleine busjes, die worden bemand met vrijwilligers. Vanwege de lage frequentie - eens in het uur, geen vervoer 's avonds en in het weekend, is er wel een beltaxi beschikbaar. Om daarvan gebruik te kunnen maken, moet de rit ten minste twee uur van tevoren worden besteld.\nGeografie.\nZeeuws-Vlaanderen is te verdelen in een oostelijk en een westelijk deel, vroeger gescheiden door de Braakman, een (grotendeels ingepolderde) oude zeearm. Langs het kanaal Gent-Terneuzen liggen de plaatsen Terneuzen, Sluiskil, en Sas van Gent met vroeger florerende industri\u00eble bedrijvigheid.\nAan beide uiteinden van het gebied liggen belangrijke natuurgebieden: westelijk het Zwin, op de grens met Belgi\u00eb, en oostelijk het Verdronken Land van Saeftinghe.\nNa de gemeentelijke herindeling van 1 januari 2003 (zie gemeenten in Zeeuws-Vlaanderen), bestaat Zeeuws-Vlaanderen uit drie gemeenten: Sluis, Terneuzen en Hulst.\nZeeuws-Vlaanderen is met een bevolkingsdichtheid van 147 inwoners per km\u00b2 een dunbevolkte regio voor Nederlandse begrippen. Het is een stuk dunner bevolkt dan de Vlaamse provincies ten zuiden van het gebied. Qua oppervlakte maakt het ca. 40% van de provincie Zeeland uit.\nInteressant is dat de grens tussen Zeeuws-Vlaanderen en Belgi\u00eb vrijwel gelijkloopt met de fysisch geografische verschillen in de ondergrond. Zo bestaat Zeeuws-Vlaanderen vooral uit kleigrond en wordt de bodem aan de Belgische kant duidelijk zandiger.\nGeschiedenis.\nAardenburg, de oudste stad van Zeeland, was in de 1e en 2e eeuw een Romeinse legerplaats (castellum) en kreeg in 1187, als een van de eerste steden in de Nederlanden, stadsrechten. Tussen Aardenburg en Oudenburg lag de Romeinse weg waaraan halverwege Brugge ontstond).\nHet huidige Zeeuws-Vlaanderen maakte tot rond het jaar 1600 deel uit van het graafschap Vlaanderen met als belangrijkste plaatsen Hulst (stadsrecht 1180) en Sluis (stadsrecht 1290). Sluis was tot in de 16e eeuw hoofdplaats van het Vrije van Sluis, en Hulst was hoofdplaats van Hulster Ambacht; een van de Vier Ambachten. Sluis behoorde, in de 15e eeuw, met bijna 10.000 inwoners rond 1472, tot de grotere steden van de Nederlanden. Het stadhuis van Sluis uit tweede helft 14e eeuw, met belforttoren, is het oudste in zijn oorspronkelijke vorm gebleven raadhuis van Nederland. Vanaf 1387 tot ongeveer 1487 was Sluis de belangrijkste Bourgondische vloothaven.\nZeeuws-Vlaanderen diende als frontlijn in de Tachtigjarige Oorlog. Na de Nederlandse onafhankelijkheid werd het tot 1795 als Staats-Vlaanderen bestuurd door de Staten Generaal van de Noordelijke Nederlanden. De rechtspraak in Staats-Vlaanderen was in handen van de in 1599 in Middelburg opgerichte en zetelende Raad van Vlaanderen. \nTerneuzen, Zaamslag en Axel lagen oorspronkelijk op eilanden, die vanuit Middelburg bestuurd werden. Dit deel van de streek heeft daardoor een sterk calvinistisch karakter. Bij Zaamslagveer begon het eigenlijke vasteland aan de oostzijde, het land van Hulst. Aan de noordzijde van dit deel ligt de Fortendijk. Tijdens de tachtig-jarige oorlog lagen daar de Spanjaarden in vele burchten langs de dijk. Wat nog altijd te herkennen is aan die dijk.\nHet gebied rond Axel, Zaamslag, Terneuzen, Hoek en Biervliet werd als 'committimus' vanuit Middelburg door de staten van Zeeland bestuurd. De rest van het uiteindelijk veroverde gebied - ten zuiden van de oude fortendijk - werd een generaliteitsland: Staats-Vlaanderen. Dit deel van de streek ten zuiden van de fortendijk heeft nog steeds een sterk katholiek karakter. Er werd niet bekeerd, en zo kon de bevolking daar katholiek blijven. Zo is er een Sint-Willibrordusbasiliek in Hulst, en is er aan de grens met Belgi\u00eb het plaatsje Sint Jansteen.\nTen westen van Terneuzen was oorspronkelijk veel water. De Braakman, een zeearm die pas in de jaren vijftig werd afgedamd, is hier een rest van. Ook het westen van de streek heeft een bewogen geschiedenis. Breskens heet niet voor niets \"de Bresjes\"; er waren daar ooit vele eilandjes. Het Zwin, dat nu niet meer dan een slufter is die de doorwaadbare landsgrens vormt, was ooit een fikse zeearm die Brugge via Damme met de Noordzee verbond. Sluis ligt een aardig stuk landinwaarts, maar de Slag bij Sluis (1603) was een heuse zeeslag in de haventoegang van Sluis.\nHet arsenaal in Terneuzen heeft nog een functie en op de grens bij Knokke-Heist ligt het plaatsje Retranchement met zijn fortificaties uit de vroege 17e eeuw.\nVan 1795 tot 1814 was het huidige Zeeuws-Vlaanderen een onderdeel van Frankrijk. Het maakte deel uit van het Scheldedepartement (provincie Oost-Vlaanderen). Voor juli 1814 hoorde het enige maanden bij de nieuwgevormde provincie (Noord-)Brabant. Op 20 juli 1814 bepaalde soeverein vorst Willem I (zie Staatsblad 83) de vereniging van Staats-Vlaanderen, onder de nieuwe naam Zeeuws-Vlaanderen met Zeeland. Staats-Vlaanderen heette vanaf die datum Zeeuws-Vlaanderen. Tijdens het Franse bewind en het Verenigd Koninkrijk hoorde Zeeuws-Vlaanderen kerkelijk bij het bisdom Gent.\nToen in 1830 Belgi\u00eb onafhankelijk werd van Nederland, hebben Franse en Belgische militairen onder Ernest Gr\u00e9goire en Louis-Adolphe de Pont\u00e9coulant geprobeerd om Zeeuws-Vlaanderen te veroveren. De inname van Zeeuws-Vlaanderen was strategisch interessant om een nieuwe blokkering van de Scheldemonding te voorkomen. Bij de katholieke delen van Zeeuws-Vlaanderen kreeg de opstand ook weerklank. Omdat er in West-Zeeuws-Vlaanderen, o.a. Biervliet en Oostburg, orangisten onder leiding van kolonel Ledel weerstand boden, is dit niet gelukt. Bij de wapenstilstand in november 1830 werden de provinciegrenzen als scheidslijn gebruikt, daarna was alleen nog Hulst in handen van de Belgen, tot 11 januari 1831. Hulst werd door de Belgische regering toebedeeld aan het arrondissement Dendermonde (provincie Oost-Vlaanderen).\nDe Belgische koning Leopold II had in de jaren 1850 plannen om onder andere Zeeuws-Vlaanderen te annexeren, maar deze zijn nooit ten uitvoer gebracht.\nOok na de Eerste Wereldoorlog ontstonden in Belgi\u00eb annexatieplannen ter compensatie van de geleden oorlogsschade en omdat de Nederlanders zich niet neutraal zouden hebben gedragen in de Eerste Wereldoorlog. Ze zouden hebben gecollaboreerd met de Duitsers. In reactie hierop ontstond het Zeeuws-Vlaams volkslied; Zeeuws-Vlaanderen wilde Zeeuws en Nederlands blijven.\nEen hernieuwd soort zelfbewustzijn kreeg de streek in 1958, door de protestacties tot behoud van de vrije veren onder leiding van de veehandelaar Honor\u00e9 Colsen uit Sluiskil. De drie Zeeuws-Vlaamse gemeenten presenteerden op 5 januari 2009 tijdens hun nieuwjaarsrecepties een offici\u00eble vlag van Zeeuws-Vlaanderen.\nSpoorwegen.\nZeeuws-Vlaanderen kreeg zijn eerste spoorverbinding in 1869 toen de spoorlijn 55 Gent - Terneuzen op Nederlands grondgebied in gebruik werd genomen. \nDe spoorlijn 54 Mechelen - Terneuzen werd in 1871 op Nederlands grondgebied in gebruik genomen. Daarmee had Terneuzen dus twee spoorverbindingen met Belgi\u00eb.\nHet reizigersvervoer op Nederlands grondgebied tussen Terneuzen en Zelzate eindigde in 1939, tussen Terneuzen en Hulst in 1951, en ten slotte tussen Hulst en Sint-Niklaas in 1952. De spoorlijnen bleven in gebruik voor goederenverkeer. De lijn Axel aansluiting \u2013 Hulst \u2013 De Klinge (grens met Belgi\u00eb) werd gesloten in 1968. Het spoor bleef nog lange tijd liggen, maar werd opgebroken in 1984. Ten oosten van Hulst ligt er een fietspad op de voormalige spoorlijn; tussen Hulst en Axelse Vlakte is de lijn bijna niet meer herkenbaar door de velden. Het lijngedeelte tussen Terneuzen en Axel aansluiting in nog in gebruik voor goederenverkeer.\nDe spoorlijn Terneuzen \u2013 Sas van Gent kruiste het kanaal Gent-Terneuzen oorspronkelijk met een draaibrug bij Sluiskil. In 1969 werd deze vervangen door de grotere Sluiskilbrug ten noorden van Sluiskil.\nDe spoorlijn Terneuzen \u2013 Sas van Gent \u2013 Zelzate \u2013 Gent wordt nog intensief gebruikt voor goederenverkeer vanaf de havens bij Terneuzen en de bedrijven aldaar naar Belgi\u00eb. De goederentreinen worden gebruikt om bijvoorbeeld Dow Chemicals in Terneuzen, en andere grote, vaak vervuilende, industrie in Zeeuws-Vlaanderen te bevoorraden.\nTramlijnen.\nTussen 1887 en 1949 heeft Zeeuws-Vlaanderen een netwerk van stoomtramlijnen gehad. De eerste lijn was de tramlijn Breskens - Maldegem van de Stoomtram-Maatschappij Breskens - Maldeghem. Deze exploiteerde tramlijnen ten westen van Breskens en Schoondijke. De Zeeuwsch-Vlaamsche Tramweg-Maatschappij had vanaf 1911 tramlijnen ten oosten hiervan. Hierin waren opgenomen de eerder aangelegde lijnen van de IJzendijksche Stoomtramweg Maatschappij (1891) en de Stoomtram Hulst-Walsoorden (1902). Tussen 1914 en 1928 ontstond een samenhangend net tussen Sluis in het westen en Hulst in het oosten.\nOp de meeste tramlijnen eindigde het reizigersverkeer in 1948. Een jaar later, in 1949, werd ook op de meeste lijnen het goederenverkeer be\u00ebindigd en werden de trambanen opgebroken.\nVanaf 1918 tot 1948 was er een tramverbinding van Sas van Gent naar Philippine, Hoek en Terneuzen. In Hoek, Sas van Gent en Terneuzen zijn er nog altijd tramstraten te vinden. Vlak bij Philippine is er waar de Kanaalpolderweg aanluit op de Vergaertdijk een schotbalkenhuisje, op de plek waar vroeger de tram zijn weg vervolgde richting Hoek. Die balken waren nodig om bij hoogwater de Vergaertpolder te beschermen.\nEconomie.\nLandbouw.\nDe landbouw in Zeeuws-Vlaanderen, traditioneel gedomineerd door de teelt van aardappelen, uien en suikerbieten, heeft in de 21e eeuw te lijden onder de droogte. Bevloeiing is lastig, omdat het slootwater te brak is.\nIndustrie in Zeeuws-Vlaanderen.\nLangs het kanaal Gent-Terneuzen liggen overal grote industrieterreinen met vele chemische bedrijven tot aan Gent toe. Met onder andere: Dow Chemical (Terneuzen), Yara Sluiskil, Broomchemie, Zuid-Chemie, Cargill Sas van Gent en vele anderen.\nDe chemische productieprocessen zijn veelal verouderd en gebaseerd op productie-systemen van decennia geleden. Dat alles heeft ook een negatieve invloed op de luchtkwaliteit van dit gebied. Daarnaast ligt het vlak bij nog vele andere industrie-concentraties: Vlissingen, Gent, Brugge en Antwerpen. In Zeeuws-Vlaanderen zijn de oude cokes-fabrieken nu gesloten, maar vlak bij in Belgi\u00eb zijn die er nog, om de hoogovens daar van cokes te voorzien.\nHet gebied ligt dicht bij de Noordzee, maar met oostenwind kan de vervuilde lucht uit het Ruhrgebied ook Zeeuws-Vlaanderen bereiken.\nHet Zeeuws-Vlaams volkslied.\nHet Zeeuws-Vlaams volkslied is geschreven in 1917 door ds. Jacob Pattist en J. Vreeken. De muziek is van A. Lijssen.\nHet lied is net als het Zeeuws volkslied een reactie op de Belgische annexatieplannen naar aanleiding van de Eerste Wereldoorlog. Nederland was daarin neutraal gebleven. Toen Nederland aan het einde van die oorlog vluchtende Duitse troepen toestemming gaf om over Nederlands grondgebied snel Duitsland te bereiken en Nederland vervolgens ook nog asiel verleende aan de vluchtende Duitse keizer Wilhelm II, waardoor hij niet vervolgd kon worden voor de oorlogsmisdaden begaan tijdens WO I, was voor Belgi\u00eb de maat vol. Belgi\u00eb vond dat Nederland zich eerder pro-Duits had opgesteld en eiste daarom Zeeuws-Vlaanderen en Limburg op. In Zeeland werd fel op de Belgische eisen gereageerd. In Zeeuws-Vlaanderen werd een strijdlied geschreven dat de band tussen het 'landje apart' en Nederland benadrukte. Later groeide het lied uit tot het Zeeuws-Vlaams volkslied.\nDe bekendste strofe is het refrein: \"Van d'Ee tot Hontenisse, van Hulst tot aan Cadzand, / Dat is ons eigen landje, maar deel van Nederland.\"\nKernen.\nAardenburg - Absdale - Axel - Axelsche Sassing - Biervliet - Biezen - Boerenhol - Breskens - Cadzand - Clinge - Draaibrug - Drie Hoefijzers - Driewegen - Eede - Emmadorp - Graauw - Griete - Groede - Heikant - Heille - Hengstdijk - Hoek - Hoofdplaat - Hulst - IJzendijke - 't Jagertje - Kapellebrug - Kijkuit - Koewacht - Kloosterzande - Kijkuit - Kreverhille - Kruisdijk - Kruispolderhaven - Kuitaart - Lamswaarde - Luntershoek - Nieuw Namen - Nieuwvliet - Nummer Een - Magrette - Mauritsfort - Oostburg - Ossenisse - Othene - Overslag - Paal - Prosperdorp - Pyramide - Perkpolder - Philippine - Retranchement - Reuzenhoek - Sas van Gent - Sasput - Schapenbout - Schoondijke- Schuddebeurs - Sint Anna ter Muiden - Sint Jansteen - Sint Kruis - Slijkplaat - Sluis - Sluiskil - Spui - Terhole - Turkeye - Terneuzen - Val - Vogelwaarde - Walsoorden - Waterlandkerkje - Westdorpe - Zaamslag - Zaamslagveer - Zandberg - Zandstraat - Zuiddorpe - Zuidzande"}
{"id": "8731", "revid": "25293", "url": "https://nl.wikipedia.org/wiki?curid=8731", "title": "Gemeenten in Zeeuws-Vlaanderen", "text": "Het aantal gemeenten in Zeeuws-Vlaanderen is in de loop der tijd door middel van gemeentelijke herindelingen teruggebracht van 38 naar 3. De laatste herindeling van Zeeuws-Vlaanderen was op 1 januari 2003 een feit, maar dit Nederlandse gebied ten zuiden van de Westerschelde heeft al menige organisatorische verandering ondergaan.\nHistorisch overzicht van 1796 tot 2003.\n1796.\nDe Republiek der Zeven Verenigde Nederlanden was sinds 1793 in oorlog met Frankrijk. In 1794 bezetten de Fransen het toenmalige Staats-Vlaanderen en voegen het toe aan het Scheldedepartement. In 1796 volgt een reorganisatie van het bestuur naar Frans model. Zo wordt Zeeuws-Vlaanderen opgedeeld in 38 zelfstandige gemeenten. Het zijn:\n1815.\nMeteen na de installatie van Koning Willem I gaat de eerste, weliswaar kleine, herverdeling in:\nHet gehucht Waterdijk wordt bij Philippine gevoegd.\n1880.\nIn 1880 worden de gemeenten Heille en Sint Anna ter Muiden bij Sluis gevoegd.\n1936.\nIn het jaar 1936 worden de vier gemeenten Boschkapelle, Hengstdijk, Ossenisse en Stoppeldijk omgevormd tot de nieuwe gemeente Vogelwaarde.\n1941.\nIn 1941 worden Sint Kruis en Eede toegevoegd aan de gemeente Aardenburg.\n1970.\nOp 1 april van dit jaar is er een grote wijziging in de samenstelling van de Zeeuws-Vlaamse gemeenten. De toen bestaande dertig gemeenten gaan over in acht nieuwe. Deze worden dan:\n1995.\nOp 1 januari 1995 besluiten Sluis en Aardenburg tot een nauwere samenwerking door de vorming van een nieuwe \"fusiegemeente\" onder de naam Sluis-Aardenburg.\n2003.\nOp 1 januari 2003 wordt een nieuwe herindeling voltrokken. Zeeuws-Vlaanderen bestaat nog uit drie bestuurlijke eenheden:\nZie ook.\nLijst van voormalige gemeenten in Zeeland"}
{"id": "8732", "revid": "351772", "url": "https://nl.wikipedia.org/wiki?curid=8732", "title": "Lijst van voormalige dagbladen in Vlaanderen", "text": "Deze lijst van voormalige dagbladen vermeldt de namen van naoorlogse Vlaamse (ook Franstalig Vlaamse) dagbladen die niet meer verschijnen. De meeste zijn ten gevolge van fusies verdwenen. In sommige gevallen leeft de naam voort in de titel van de fusiekrant, of als ondertitel of katern van de krant waarin hij is opgegaan. Andere dagbladen zijn van naam veranderd (hier betreft het dus de titel en niet de krant zelf die is opgeheven), en weer andere zijn voortgezet als weekblad of als andersoortig periodiek."}
{"id": "8735", "revid": "146462", "url": "https://nl.wikipedia.org/wiki?curid=8735", "title": "Zeeuws Vlaanderen", "text": ""}
{"id": "8738", "revid": "264532", "url": "https://nl.wikipedia.org/wiki?curid=8738", "title": "Zanger", "text": "Een zanger(es) of vocalist(e) is een beoefenaar van de zangkunst. Een zanger kan beroepsmatig of als hobby zingen.\nIemand die zingen als beroep beoefent wordt ook wel \"vocalist\" genoemd. Omdat de verschillende muziekstijlen elk hun eigen stemtechniek vereisen, specialiseren de meeste zangers zich in een of enkele stijlen, zoals opera, het klassieke lied, jazz of pop. Ook binnen muziekstijlen kunnen verschillende soorten zang voorkomen, zoals belcanto, keelzang, grunten, rap, het gebruik van de falsetstem en Sprechgesang.\nZangers kunnen naast het brengen van amusement in verschillende functies optreden, zoals het bewieroken van leiders, het bewaren van traditionele verhalen (de West-Afrikaanse griot), het overbrengen van nieuws of het uitdrukken van idee\u00ebn (de protestzanger). Historische voorbeelden zijn de bard, de troubadour en de marktzanger. Verschillende religies kennen \"voorzangers\" (cantors) die de religieuze teksten of gebeden voordragen of zingen (soms gecombineerd met samenzang), zoals de joodse chazan in de synagoge, terwijl de muezzin moslims meestal op melodieuze wijze oproept tot het gebed.\nZangers kunnen worden ingedeeld naar het bereik in toonhoogte, zoals sopraan, alt, tenor of bas. Zangers kunnen worden begeleid door muziekinstrumenten. Zang zonder instrumentbegeleiding heet \"a capella\"."}
{"id": "8741", "revid": "97", "url": "https://nl.wikipedia.org/wiki?curid=8741", "title": "Godsdienst", "text": ""}
{"id": "8742", "revid": "1279306", "url": "https://nl.wikipedia.org/wiki?curid=8742", "title": "Joe Frazier", "text": "Joseph William (\"Joe\") Frazier, bijnaam: \"Smokin' Joe\" (Beaufort (South Carolina), 12 januari 1944 \u2013 Philadelphia, 7 november 2011), was een wereldkampioen boksen in het zwaargewicht. Hij vocht driemaal tegen Muhammad Ali, van wie hij \u00e9\u00e9n partij won.\nDe wereldtitel won Joe Frazier in een gevecht tegen Jimmy Ellis, maar hij verloor deze aan George Foreman, die hem op zijn beurt weer kwijtraakte aan Muhammad Ali.\nFrazier was ook olympisch kampioen: hij won de gouden medaille in de zwaargewichtklasse bij de Olympische Zomerspelen van 1964 in Tokio.\nBij Frazier werd eind september 2011 leverkanker geconstateerd, waaraan hij op 7 november overleed."}
{"id": "8744", "revid": "1327696", "url": "https://nl.wikipedia.org/wiki?curid=8744", "title": "Wereldreligie", "text": "Een wereldreligie is een religie die aanspraak maakt op een universele waarheid. Daardoor zijn deze niet gebonden aan een bepaalde omgeving of etniciteit en kunnen zij zich wijd verspreiden. Andere karakteristieken worden echter soms ook meegenomen in het classificeren van een religie als een wereldreligie, zoals het historisch of filosofisch belang en het 'georganiseerd zijn' van de betreffende religie.\nEr bestaan verschillende lijsten van wereldreligies. Een lijst van wereldreligies kan bepaalde vooroordelen van de samensteller(s) weergeven. Redenen hiervoor kunnen onder andere zijn dat aanhangers van een religie geneigd zijn hun eigen religie als een voorname religie te zien, en soms andere religies niet als (belangrijke) religie zien en erkennen.\nGrootste, bekendste religies.\nWanneer men als wereldreligies slechts de grootste en bekendste georganiseerde religies bedoelt, komt men vaak uit op de volgende lijst (gerangschikt naar grootte):\nHistorisch klassieke lijst van wereldreligies.\nDe historisch klassieke lijst van wereldreligies is samengesteld door westerse wetenschappers, en is gebaseerd op het gepercipieerd belang van de religies, die zowel theologisch als werelds kan zijn. Naarmate deze wetenschappers meer blootgesteld werden aan de overige religies van de wereld buiten het jodendom en het christendom, groeide deze lijst van wereldreligies van een lijst van drie religies (christendom, jodendom en paganisme) naar de onderstaande lijst van twaalf wereldreligies op alfabetische volgorde.\nAanhang.\nDe onderstaande lijst is een lijst van religies voor welke er grond bestaat ze als wereldreligie te kwalificeren, al worden sommige van deze religies soms door wetenschappers of andere religies niet als (wereld)religie erkend omdat er bijvoorbeeld geen formele organisatie met de religie samengaat, of omdat een religie als 'te klein' wordt gezien. De religies zijn gerangschikt per aantal aanhangers of volgelingen."}
{"id": "8747", "revid": "5486", "url": "https://nl.wikipedia.org/wiki?curid=8747", "title": "Archetype (model)", "text": "Een archetype (Grieks: \u03b1\u03c1\u03c7\u03b7, begin, bron) is een ge\u00efdealiseerd oermodel dat ten grondslag ligt aan latere varianten. Personificaties, objecten of concepten uit de culturele traditie, (drama, de literatuur, de mythologie, religie) of zelfs de geschiedenis (helden) kunnen dienen als archetype. Ook zijn er archetypische steden: Veneti\u00eb als de ultieme waterstad of Parijs als de ultieme metropool.\nFilosofie.\nIn de filosofie duikt het archetype na een lange tijd weer op bij Descartes, John Locke en Immanuel Kant. Het begin van Kants kritische periode wordt gedateerd op het moment dat hij in februari 1772 zijn vriend Marcus Herz een brief stuurde waarin het onderscheid tussen de \"intellectus ectypus\" en de \"intellectus archetypus\" gemaakt werd. Het zijn de twee soorten intellect zoals, volgens Kant, de mens zich het eigen verstand voor kan stellen. Het eerste beschouwt de dingen als waren het de kopie\u00ebn of afdrukken van de werkelijkheid zelve, terwijl de 'intellectus archetypus\" de dingen beschouwt als de Platoonse idee\u00ebn, de oerbeelden die het rationele verstand vullen (de dingen van de \"intellectus ectypus\" vullen in deze voorstelling dan het empirische verstand). Waar het in de filosofie gaat om de vraag hoe kunnen zaken waarvan gemeend wordt dat die gekend zijn eigenlijk gekend worden, is het dus van het grootste belang te weten in welk soort verstand die zaken eigenlijk gesitueerd worden, in het platonische (archetypische) of in het empirische (ectypische) verstand.\nJungiaanse archetypen.\nCarl Gustav Jung heeft het archetype gebruikt als onderdeel van zijn analytische psychologie. In dit psychologisch kader zijn archetypen aangeboren mogelijkheden waardoor beelden de neiging hebben zich op eenzelfde manier te ontwikkelen. Het zijn onbewuste, universele idee\u00ebnpatronen. Zij komen niet alleen in mythen en andere universele verhalen zoals sprookjes tot uitdrukking, maar ook in dromen. Jungs ontwikkelingspsychologie gaat dus niet uit van de psyche als tabula rasa, wat de meeste dieptepsychologen van zijn tijd wel deden.\nArchetypen worden los van de menselijk wil geactiveerd, vaak als compensatie van een te eenzijdige psychische activiteit. Het is echter niet het beeld of de uitdrukking zelf die het archetype uitmaakt: het is een geheel van psychische energie, een soort knooppunt in de psyche, dat verbonden is met het collectief onbewuste, waardoor een concrete invulling vanuit het onbewuste \u00fcberhaupt mogelijk wordt.\nNet zoals het lichaam bij de geboorte eenzelfde basisvorm vertoont, is ook de psyche op een bepaalde wijze gestructureerd. De gemeenschappelijke structuren van het collectieve onbewuste, de archetypen, zijn als het ware ingegroefd in de psyche door de gelijkaardige ervaringen van alle mensen van alle tijden. Zoals de instincten de dieren aanzetten tot een gelijkaardig automatisch gedrag, zo worden mensen door de zogenaamde archetypen gedreven tot een automatisch gedachten- en gevoelspatroon. Zo zijn er onder andere de Moeder, het Kind, archetypen die meegedragen worden omdat mensen van alle tijden te maken gehad hebben met moeders en kinderen. In intensiteit van ervaring overstijgt het archetype echter de re\u00eble moeder. Archetypen zijn als het ware lege matrijzen die pas vlees en bloed worden als ze opgeroepen worden en vervolgens buiten de eigen psyche geprojecteerd. Zo kunnen bepaalde mensen, plaatsen, situaties, geuren net dat iets hebben dat het archetype wakker maakt. De hoofdfiguren in film en media zijn waarschijnlijk in staat om bij vele mensen een bepaald archetype aan te raken en juist daardoor zo aantrekkelijk of afschrikwekkend.\nHet archetype schenkt aan de persoon op wie het geprojecteerd wordt steeds een bovennatuurlijke glans. Deze glans betovert doordat ze iets aantrekkelijk, fascinerend heeft \u00e9n tegelijkertijd iets afschrikwekkend en zelfs angstaanjagend. Dit dubbelzinnige effect van het archetype en zijn onbewuste werking maken dat een archetypische projectie in staat is om mensen te binden. Het vernietigende charisma van sommige leiderstypes en het verslavende karakter van bepaalde verliefdheden kunnen van hieruit verklaard worden.\nEr zijn veel misverstanden over het idee van de archetypen van Jung. Zo wordt vaak over oerbeelden gesproken maar Jung heeft deze term alleen in zijn eerdere werk gebruikt. Later nam hij afstand van deze term en sprak hij alleen nog over archetypen. Ook denkt men vaak dat het volledig ontwikkelde geestesbeelden zijn die men overerft. Maar die latente beelden, vormen zonder inhoud, worden persoonlijk ingevuld: zo zal het voorgevormde, archetypische beeld van de moeder zich bij een kind ontwikkelen tot een definitief beeld door de verschijning en het gedrag van de echte moeder. Jung schrijft in zijn herinneringen, naar aanleiding van zijn bijna-doodervaring in 1944, dat een mens, die w\u00e9rkelijk in zijn oergestalte verschijnt, los is van zijn incarnatie(s) en d\u00fas stervende is.\nBij een archetype daarentegen bestaat steeds de mogelijkheid tot het vormen van eenzelfde typen beelden. Jung schrijft ook dat het archetype \"an sich\" niet bestaat. Het is slechts een soort blauwdruk uit het collectief onderbewuste, die al naargelang tijd, plaats en cultuur verschillend wordt ingevuld en toch steeds herkenbaar blijft.\nEen groep met een archetype verbonden herinneringen wordt door Jung een complex genoemd, bijvoorbeeld het moedercomplex dat verbonden is met het moederarchetype. Jung vergeleek de rol van archetypen in de psyche met de functie van organen in het lichaam. Beide zijn volgens hem door evolutie ontstaan.\nRetoriek.\nIn de politieke retoriek worden bij het gebruik van beeldspraak als debattechniek soms ook archetypen ingezet. Zo gebruikte bijvoorbeeld Barack Obama in zijn speeches tijdens verkiezingsrondes Joe the Plumber als rolmodel en Geert Wilders Henk en Ingrid."}
{"id": "8751", "revid": "67801827", "url": "https://nl.wikipedia.org/wiki?curid=8751", "title": "Lijst van plaatsen bijgenaamd 'Veneti\u00eb'", "text": "De Veneti\u00ebs van deze wereld danken hun eretitel aan de grote rol die het water er speelt, vooral als verkeersmiddel. Zeker als dit dan gecombineerd wordt met drukke (internationale) handelsactiviteit. De stad Veneti\u00eb geldt voor deze plaatsen als het archetype."}
{"id": "8753", "revid": "10033", "url": "https://nl.wikipedia.org/wiki?curid=8753", "title": "Stellingwerf", "text": ""}
{"id": "8755", "revid": "68310939", "url": "https://nl.wikipedia.org/wiki?curid=8755", "title": "Richard Wagner", "text": "Wilhelm Richard Wagner (Leipzig, 22 mei 1813 \u2013 Veneti\u00eb, 13 februari 1883) was een Duits componist, dichter en librettist.\nRichard Wagner was een belangrijk vernieuwer van de muziek van zijn tijd. Hij componeerde als belangrijkste werken een aantal opera (opera is Latijn voor: \"werken\") die hij zelf liever als muziekdrama's aanduidde en waarvoor hij ook de teksten (libretti) schreef. Hij streefde naar een \"Gesamtkunstwerk\", de ideale vereniging van woord, muziek en toneel. Op den duur ontstonden daaruit zijn grootse muziekdrama's die uiteindelijk in een speciaal hiervoor gebouwd theater werden (en worden) opgevoerd in de Beierse stad Bayreuth.\nWagner heeft vrijwel zijn hele leven in politieke en financi\u00eble moeilijkheden verkeerd; pas in de latere jaren van zijn leven kwam hij tot welstand en aanzien. Hij was aanvankelijk getrouwd (1836) met Minna Planer (1809-1866), had later een (platonische?) verhouding met Mathilde Wesendonck en met Cosima (1837-1930), de dochter van Franz Liszt, veel jonger dan hij (hij was zelf van de generatie van Liszt), uiteindelijk trouwde Wagner in 1869 met haar. Samen kregen ze \u00e9\u00e9n zoon, Siegfried Wagner (1869). Tevens had Wagner twee buitenechtelijke dochters bij Cosima, Isolde (1864) en Eva (1867), die beiden door Cosima's eerste echtgenoot, Hans von B\u00fclow erkend werden.\nTwee van Siegfrieds zonen Wolfgang en Wieland Wagner hebben na hun oma Cosima nog decennialang de gang van zaken in Bayreuth bestierd.\nWagner, als persoon en als musicus, blijft onderwerp van controverse en emotionele discussies; zowel verafgoding als volstrekte verwerping komen voor.\nHij ageerde sterk tegen Joden, die voor hem een geldbelust element in de nationale samenleving vormden en waaraan hij ook in de kunsten een negatieve rol toekende (de zogenaamde \"Kunstjuden\"). Hij achtte hen niet in staat om de Duitse taal in haar volle en diepe betekenis te kunnen gebruiken, in libretti en de toonzetting van liederen. Dergelijke opvattingen verkondigde hij in verschillende antisemitische teksten zoals \"Das Judenthum in der Musik\" (1850) en \"Religion und Kunst\" (1880), gericht tegen onder meer Giacomo Meyerbeer en Felix Mendelssohn. In dat laatste werk verbond hij een cultureel met een biologisch antisemitisme en verklaarde hij kunstscheppingen uit handen van Joden als degeneratieverschijnselen. Daarmee in verband staat zijn pre-occupatie met thema's als adeldom, reinheid en zuiverheid en de veronderstelde exclusieve aanwezigheid van deze superieure eigenschappen in de Arisch-Europese mens. Zijn keuze voor Oud-Germaanse sagen gaf hem een mogelijkheid om dat als thematiek uit te werken tegenover de 'gedegenereerde' thema's uit de klassieke oudheid en de 'Romaanse' landen die tot dusver gangbaar waren in de muziekkunst.\nEr is omvangrijke literatuur over Wagner die deze controverse weerspiegelt. Zijn betekenis als componist, muzikaal vernieuwer en librettist staat buiten kijf.\nBiografie.\nRichard Wagner werd op 22 mei 1813 geboren te Leipzig. Zijn vader Karl Friedrich Wilhelm Wagner, die klerk was bij de politie, overleed toen Richard vijf maanden oud was. Zijn moeder Johanna Rosine P\u00e4tz verhuisde naar Dresden en hertrouwde in 1814 met de toneelspeler en schilder Ludwig Geyer. \nDe jonge Richard werd toen Richard Geyer genoemd en het is mogelijk dat Ludwig Geyer zijn werkelijke vader was. Na het overlijden van Geyer veranderde hij zijn naam in Wagner en keerde het gezin terug naar Leipzig, waar in 1830 een door Wagner geschreven ouverture in het plaatselijke theater werd uitgevoerd door Heinrich Dorn. Het lot der vaderloosheid zal een toonaangevend thema zijn voor zijn helden: Tristan, Siegmund en Sieglinde, Siegfried, Parsifal.\nDe jonge Richard Wagner had ambitie toneelschrijver te worden. In 1831 schreef hij zich echter in aan de Universiteit van Leipzig om muziek te studeren. De muziek van Beethoven had een belangrijke muzikale invloed op hem en hij trachtte aanvankelijk in diens stijl te componeren.\nIn 1833 werd Wagner benoemd tot koormeester aan het theater van W\u00fcrzburg en in hetzelfde jaar voltooide hij zijn eerste opera, \"Die Feen\", met daarin duidelijke invloeden van Carl Maria von Weber. Hij had korte dienstverbanden in Maagdenburg en Koningsbergen. Hij trouwde met de actrice Minna Planer in 1836. Het jaar daarop verhuisden zij naar Riga waar hij dirigent van de opera werd. Minna had een korte, rampzalige verhouding met een legerofficier. Toch zou het nog dertig jaar duren voor het huwelijk eindigde. Door schuldeisers op de hielen gezeten vluchtten ze in 1839 via Noorwegen en Londen naar Parijs. De lange stormachtige zeereis was een inspiratie voor de opera \"Der Fliegende Holl\u00e4nder\" die hij in 1841 schreef. De Wagners woonden twee en een half jaar in Parijs, waar hij geld verdiende met het schrijven van artikelen en het bewerken van opera's van anderen. In de herfst van 1840 schreef Wagner \"Rienzi\". De grote successen van de populaire Meyerbeer in Parijs hebben wellicht bijgedragen aan zijn afkeer van 'Joodse' componisten.\nIn 1842 verhuisden de Wagners voor een periode van zes jaar naar Dresden, waar Richard Kapellmeister (operadirigent) was. De premi\u00e8re van \"Rienzi\" vond in 1842 plaats in Dresden. Dit werd een van de grootste triomfen in Wagners leven en legde de grondslag voor zijn beroemdheid. Enkele maanden later werd er in Dresden een opera opgevoerd, die de \"eigenlijke Wagner\" \"Der fliegende Holl\u00e4nder\" noemde. Bij de premi\u00e8re van zijn opera \"Tannh\u00e4user\" (1845) in Dresden gaf het publiek hem weer de voorkeur.\nWagner was echter zeer politiek actief en had connecties met revolutionairen en anarchisten, waaronder Michail Bakoenin. In het jaar 1848, waarin het overal in Europa gistte en de revolutie in de grote Europese steden uitbrak, was hij politiek actief en ging hij in Dresden als radicaal democraat de barricaden op. Maar de oude staatsorde werd hersteld en toen tegen hem een arrestatiebevel werd uitgevaardigd, vluchtte hij. Sindsdien zouden zijn burgerlijk democratische opvattingen zich in elitaire reactionaire richting ontwikkelen.\nHij zocht asiel in Zwitserland, waar Mathilde Wesendonck, een vurig bewonderaarster, die gehuwd was met een rijke mecenas en industrieel, hem hulp schonk. Zij was zijn muze bij het schrijven van \"Tristan und Isolde\" en de \"Wesendonck-Lieder\". Ook werkte hij aan de tekst en de muziek van \"Der Ring des Nibelungen\". Twaalf jaar heeft hij in Zwitserland gewoond en hier zijn veel belangrijke werken (deels) ontstaan.\nIn 1862 vestigde Wagner zich in Biebrich, waar hij aan \"Die Meistersinger\" werkte. Tegen het eind van dat jaar was hij evenwel in Wenen, waar hij tot begin 1864 is gebleven.\nUiteindelijk streek hij tegen het einde van zijn leven neer in het Noord-Beierse Bayreuth, waar hij met de steun van de Beierse koning en Wagnerliefhebber Ludwig II een operagebouw kon laten bouwen. In dit Festspielhaus, waar uitsluitend zijn eigen werk ten gehore wordt gebracht, bevindt het orkest zich onzichtbaar in een orkestbak onder het toneel. Jaarlijks worden de Bayreuther Festspiele gehouden. Wie een kaartje wil bemachtigen komt op een jarenlange wachtlijst. Om als musicus te worden uitgenodigd daarbij te komen zingen of spelen wordt beschouwd als een grote eer.\nWagner stierf aan een hartinfarct na een ruzie met Cosima, zijn echtgenote, op 13 februari 1883 in het Palazzo Vendramin-Calergi te Veneti\u00eb. De componist werd begraven in de tuin achter het \"Haus Wahnfried\" op een daartoe door hemzelf uitgekozen plek. Bij de opening van de Festspiele is er gezang van het festivalkoor aan het met lauwerkransen voorziene graf van de meester en zijn hondjes Marke en Russ.\nWagners woonhuis in Bayreuth, Haus Wahnfried, is thans een museum, evenals de Richard-Wagner-St\u00e4tten in Graupa waar hij verbleef tijdens zijn periode in Dresden (1842-1849).\nBetekenis van Wagner voor de muziek.\nWagner liet de klassieke muziek in een heel andere staat achter dan hij deze aantrof. Harmonie\u00ebn die voor zijn tijd niemand had durven proberen, opera's die in bijna niets leken op wat er voor die tijd onder die naam bekendstond, orkestraties en melodie\u00ebn die niemand eerder had geprobeerd, oerthema's uit de mythologie met een universele geldigheid en aantrekkingskracht. Wagner introduceerde in zijn \"Ring\" het idee van het Leitmotiv (de gebruikelijke term, Wagner sprak zelf echter altijd over Gef\u00fchlsmoment), een fragmentje, melodische lijn of thema dat voor een bepaald idee of persoon staat. Hierdoor gaat de muziek een eigen leven leiden naast de tekst; de hoofdpersoon zweert op het toneel mondeling trouw, maar het orkest gromt onder het toneel al over 'verraad'; Wodan heeft het over een contract en het orkest onderstreept dit met het thema van zijn speer waarin de runen van het verdrag staan gegrift. De motieven muteren langzaam naarmate hun rol verandert of anders wordt toegepast. Dit maakt het bijwonen van een opvoering van de Ring (vier avondvullende opera's) tot een volstrekt unieke ervaring waarin de luisteraar geheel wordt ondergedompeld. Het vergt wel grote volharding om tot een dergelijke waardering van de kunst van deze componist te komen. Voor beginners zijn wellicht \"Der fliegende Holl\u00e4nder\" en \"Lohengrin\" een goede keuze. Wagner heeft ook een grote invloed gehad op de cultuurfilosofie van Friedrich Nietzsche, die aanvankelijk idolaat van hem was, maar zich later rigoureus van Wagner afkeerde.\nWagner en de politiek.\nWagner was een uitgesproken antisemiet. Hitler adoreerde hem. Hij beperkte zich niet tot componeren, hij was ook politiek actief (hij heeft samen met zijn Russische vriend en revolutionair Bakoenin deelgenomen aan de vruchteloze opstand in Dresden tijdens de revolutie in 1848-1849). Siegfried, de held van Wagners \"Der Ring des Nibelungen,\" is deels gebaseerd op het karakter van Bakoenin.\nTevens had hij een scherp oog voor zijn eigen belang; hij was jaloers op zijn collega-componisten die (naar zijn mening onterecht) gemakkelijke successen behaalden. Hij ageerde sterk tegen Joden en heeft een lang antisemitisch artikel \"Das Judenthum in der Musik\" (1850) geschreven. \"Das Judentum in der Musik\" is een problematisch stuk van de Duitse geschiedenis geworden en Wagner heeft ermee een plaats ingenomen in de geschiedenis van het antisemitisme. In ieder geval werd na \"Das Judenthum in der Musik\" het antisemitisme \u2013 dat tot dan toe een obscure ideologie was geweest \u2013 wijd verbreid en als iets gewoons gezien. De vele botte beschuldigingen, beledigingen, absurditeiten en insinuaties van het pamflet roepen tegenwoordig op zijn minst verwondering en verontrusting op. Wanneer hij iemand niet mocht, dan \"concludeerde\" hij dat diegene \"dus\" wel een Jood moest zijn, of toch anders m\u00ednstens diens m\u00f3eder een Jodin.\nHet antisemitisme van Wagner sloot aan bij een lange Europese traditie en werd volgens journalist Jonathan Carr ook in de hand gewerkt door de schulden die Wagner voortdurend bij Joodse bankiers had uitstaan. Toch was zijn houding tegenover Joden eerder ego\u00efstisch zoals blijkt uit zijn vroege contacten met de populaire Joodse operacomponist Giacomo Meyerbeer en nog andere Joodse muzikale vrienden. Ook Cosima Liszt, Wagners tweede echtgenote, bleek later een jodenhaatster in haar dagboeken. Zij hielp na zijn dood Wagner's gedachtegoed verspreiden en kneedde hem tot een bruikbare mascotte voor het latere 'Blut und Boden'-idee.\nWagner had grote invloed op koning Lodewijk II van Beieren, die hem in de loop der jaren (tot bezorgdheid van diens ministers) veel geld ter beschikking heeft gesteld om zijn idealen te verwezenlijken.\nWagner en de literatuur.\nIn de literatuur van het Nederlandse fin de si\u00e8cle heeft Wagner grote invloed gehad, zozeer zelfs, dat er gesproken kan worden van een zogeheten Wagnercultus. Zijn muziek was zo heftig, pompeus en opzwepend, dat ze in sommige literatuur met krankzinnigheid wordt geassocieerd. Literatoren zagen de componist als \"de gids voor het labyrint van de menselijke ziel\", die het gestoorde los kan maken in de mens. Een voorbeeld kan worden aangetroffen in het korte verhaal \"De binocle\" (1920) van Louis Couperus, waarin een man tijdens een operavoorstelling de obsessieve neiging krijgt om een zware binocle (toneelkijker) te gooien op het hoofd van een kale man, die in de zaal onder het balkon zit. Doordat hij deze aanvechting jaren eerder op deze plek ook al had bij dezelfde opera \"Die Walk\u00fcre\", legt Couperus impliciet een suggestief verband.\nLiszt en Wagner.\nLiszt en Wagner onderhielden een nauwe band met elkaar: zij waren tijdgenoten en componisten; door het huwelijk met Liszts oudste dochter, werd Wagner de schoonzoon van Liszt. Hierdoor werden zij buren, omdat Liszt een woning naast die van hem had laten bouwen voor zijn dochter; in Bayreuth overleed Liszt in het huis van Wagner.\nIn sommige composities vallen duidelijke invloeden van Wagner op, bijvoorbeeld in \"Les Preludes\". Dit stuk zou ook van Wagners hand kunnen zijn geweest. Liszt was niet alleen bewonderaar van Wagners orkestrale werken, maar hij maakte ook transcripties voor piano ervan (voorbeelden zijn: \"Ouvert\u00fcre zu Tannh\u00e4user\" (S.422) en \"Isoldes Liebestod\" (S.447)) en steunde hem door zijn nieuwe opera\u2019s uit te voeren in Weimar.\nTijdens Wagners afwezigheid ging \"Lohengrin\" in Weimar in premi\u00e8re. De opera werd gedirigeerd door Franz Liszt, maar Wagner had zelf door middel van correspondentie de supervisie over de productie.\nNietzsche en Wagner.\nDe relatie tussen Wagner en Friedrich Nietzsche was zeer opvallend. De jonge Nietzsche zag aanvankelijk de grote vernieuwer in Wagner, d\u00e9 figuur die het decadente Duitsland van destijds naar een bloeiende renaissance kon leiden. De tijd die ze samen doorbrachten in Tribschen behoorde tot de beste tijd van zijn leven, aldus Nietzsche. Het tij keerde drastisch bij de opening van de opera in Bayreuth, een gegeven dat Nietzsche niet anders kon zien dan als de verloochening van hun beider idee\u00ebn over kunst en cultuur. Het is zeker dat Nietzsche steeds van Wagner is blijven houden maar zijn taak als filosoof dwong hem er toe door te dringen in de muziekwereld van Wagner. Dit resulteerde in steeds fellere kritiek op het werk van de geroemde componist, tot uiteindelijk de vriendschap volledig stuk liep. De kritiek die Nietzsche gaf op Wagner kreeg (en krijgt nog steeds) weinig bijval, waarschijnlijk mede omdat ze door de persoonlijke achtergrond tussen de twee mannen geassocieerd wordt met vadermoord.\nNietzsche had het vooral over Wagners decadentie; de moraal in Wagners verhalenkeuze alleen al was volgens Nietzsche volledig verkeerd:\"Wie anders dan Wagner leerde ons, dat de onschuld bij voorkeur interessante zondaren verlost? (het geval in \"Tannh\u00e4user\"). Of dat zelfs de Wandelende Jood verlost wordt, huiselijk wordt, wanneer hij trouwt? (het geval in de \"Vliegende Hollander\"). Of dat verdorven oude vrouwspersonen er de voorkeur aan geven door kuise jongelingen verlost te worden? (het geval Kundry). Of dat mooie meisjes het liefst gered willen worden door een ridder die Wagneriaan is? (het geval in de \"Meistersinger\"). Of dat ook getrouwde vrouwen graag gered worden door een ridder? (het geval Isolde). Of dat \"de oude god\", nadat hij zich op alle mogelijke manieren gecompromitteerd heeft, uiteindelijk door een vrijdenker en immoralist verlost wordt? (het geval in de \"Ring\"). Verbaast U zich vooral over deze laatste diepzinnigheid! Begrijpt U het? Ik \u2014 pas er wel voor op, dat te begrijpen...\"Het meest verbolgen was hij misschien nog wel over de manier waarop Wagner in zijn laatste drama \"Parsifal\" opnieuw toenadering zocht tot het christendom, een religie die in Nietzsches visie nu juist overwonnen moest worden.\nMaar ook op muzikaal gebied was er kritiek. Voor Nietzsche gold dat muziek \"de geest moet doen dansen\", \"met lichte voeten\". Vandaar dat hij ook herhaaldelijk opmerkte dat de opera \"Carmen\" van Georges Bizet torenhoog uitstak boven de donkere en logge wereld van Wagner. Verder kon een \"Gesamtkunstwerk\" nooit ten goede komen aan de afzonderlijke delen, maar er eerder ten koste van gaan en ten slotte leiden tot goedkoop effectbejag.\nDe bijdrage van Wagner aan de muziek is volgens Nietzsche enkel gelegen in zijn kundigheid als miniaturist. In sterk contrast met het algemeen heersende beeld van Wagner als grootmeester in het theatrale, is zijn muziek volgens Nietzsche in werkelijkheid niets anders dan een aantal korte muzikale pareltjes die samenhangen met veel te lange, saaie, zichzelf herhalende en overbodige muziekblokken.\nFestspielhaus.\nHet Wagner Festival theater (Festspielhaus) in Bayreuth (voltooid in 1876) blijft nog altijd een van de meest controversi\u00eble operagebouwen. Niet alleen als gebouw, maar ook als basis van theatervernieuwing. Vooral het werk van de diverse regisseurs, die daar na de Tweede Wereldoorlog werkten, heeft wereldwijd grote invloed gehad. Maar ook het Festspielhaus zelf behoort nog tot de avant-garde. Voor iemand, die in akoestiek is ge\u00efnteresseerd, is het nog steeds een openbaring, wanneer hij voor het eerst het interieur ziet en het klankbeeld op zich in laat werken.\nHet beroemde auditorium met zijn volmaakte zichtlijnen vanaf elke zitplaats bleef onveranderd, de bijzondere akoestiek bleef behouden. Hoewel het Festspielhaus ouder is dan de New Yorkse Met en de Parijse Op\u00e9ra geldt het theaterinterieur nog steeds als een der modernste. Het steil hellende vlak waarop de stoelenrijen zijn geplaatst komt niet alleen het zien, maar ook het horen ten goede. Het kenmerkende verschil met andere theaters is, dat de rijen in Bayreuth in een rechte lijn oplopen, terwijl dat in de meeste andere schouwburgen volgens een holle curve gebeurt.\nDe veelgeprezen fraaie akoestiek is ook een gevolg van het feit dat het theater met zijn 1800 plaatsen niet is overgedimensioneerd. Andere bijdragen aan een goede akoestiek worden geleverd door de hoek tussen het vlakke houten plafond, de als galmschelp fungerende prosceniumboog en de vleugelachtige uitsteeksels aan de zijwanden. Ten slotte zijn daar nog de beroemde gebogen kap, die de orkestbak overdekt en de plaatsing van het orkest, dat half onder het toneel zit, met het zware koper achteraan 'begraven'.\nDat alles zorgt voor het specifiek nodige klankmengsel dat ideaal wordt geacht voor \"Parsifal\" en de vier opera's die samen Wagners \"Ring des Nibelungen\" vormen. In feite werd de \"Ring\" gecomponeerd voor precies deze entourage en werd Parsifal georkestreerd voor dit theater; het werk mocht zelfs nergens anders worden uitgevoerd! Omgekeerd zou deze akoestiek absoluut onbevredigend zijn voor een opera van Mozart of Rossini, ook al wordt de menselijke stem in ideaal reli\u00ebf geplaatst. Wat de vaak problematische balanskwestie tussen zanger en orkest betreft, blijkt in de praktijk dat zelfs stemmen met middelmatig volume zelden door het orkest worden overspoeld. Ook belangrijk voor Wagner is, dat de verstaanbaarheid weinig te wensen overlaat.\nTen dele werd Wagner bij het ontwerpen van dit unieke theater ge\u00efnspireerd door het Griekse theater. Een van zijn idealen was, dat zijn festivalprogramma's ooit een artistieke en sociale rol zouden vervullen, vergelijkbaar met de producties van Aeschylus en Sophocles in het oude Griekenland. Verder wortelden zijn idee\u00ebn deels in zijn eerste opera-ervaringen in Riga. Het bewuste theater in Riga was oud, klein en verwaarloosd. Maar het had drie kenmerken, die Wagner altijd zijn bijgebleven: het steile amfitheater, de betrekkelijk lage zitpositie van het orkest en de tijdens de voorstelling gedimde verlichting - iets radicaals in die tijd. De keuze voor Bayreuth, destijds een afgelegen provinciestad, kan worden verklaard uit Wagners afkeer van de opgeklopte sociale poespas rond de traditionele (hof)opera's en de daar vaak heersende muzikale routine. Hij moest eens weten wat er na zijn dood in dat eerste opzicht is geworden...\nWagners concept van een revolutionair theater begon zich rond 1850 uit te kristalliseren. Hij begon toen aan een revolutionaire opera die \"Siegfrieds Tod\" zou moeten heten. Als berooid banneling, door de Duitse politie gezocht vanwege zijn aandeel in de Dresdense revolutie van 1849, droomde hij van een tijdelijk zomertheater, een simpele constructie, waar de eerste opvoeringen van \"Siegfrieds Tod\" konden plaatsvinden, en uiteraard met een ideale bezetting. Gedurende het voorjaar zou hij repeteren voor de uitvoeringen in de zomer. Met nogal wollig idealisme hoopte hij het publiek gratis toegang te kunnen geven.\nDe droom nam snel vastere vormen aan. Aan het eind van het volgend jaar was het concept van \"Siegfrieds Tod\" uitgegroeid tot een uiterst onpraktisch project van vier opera's in \u00e9\u00e9n. Het was dermate complex dat geen enkel operagezelschap in staat was om het artistiek, financieel of qua benodigd toneeloppervlak op zijn repertoire te nemen. Als het werk al gerealiseerd moest worden, dan alleen met behulp van Wagners visioen van een tijdelijk theater, dat exclusief moest worden gebouwd voor deze monstrueuze cyclus.\nToen Wagner het project van zijn \"Nibelungen\" tetralogie in een brief met vierduizend woorden aan zijn geduldige vriend Franz Liszt uit de doeken deed, antwoordde Liszt grootmoedig dat hij \"niet de geringste twijfel\" had aan het \"monumentale succes\" van de droom. Met typisch romantische panache voegde hij daaraan toe: \"Ga moedig door en laat niets je afleiden van je werk. Een werk waarvoor het programma, dat de episcopale raad van Sevilla voor de architect van hun kathedraal opstelde zou kunnen gelden: 'Bouw voor ons een tempel, waarvan toekomstige generaties zullen zeggen, dat de raad gek was om aan iets zo buitengewoons te beginnen.' Liszt voegde daaraan toe: 'Niettemin, daar staat die kathedraal!' En daar stond inderdaad vijfentwintig jaar later op een heuvel bij het Beierse stadje Bayreuth het Wagner Festspielhaus, gereed voor de wereldpremi\u00e8re van \"Der Ring des Nibelungen\".\nDe route naar dat Festspielhaus had meer dan een kwart eeuw van Wagners leven gevergd, meer ook dan de fanatieke toewijding van koning Ludwig II van Beieren en de bronnen uit zijn schatkist, meer dan het genie van de architect Gottfried Semper, wiens plannen voor een ideaal Wagner-festival in M\u00fcnchen op veel instemming van Wagner en de koning stuitten. Het mislukken van het fraaie M\u00fcnchense project was vooral de schuld van Wagner zelf. Hij raakte dermate verwikkeld in politieke intriges, dat de koning ten slotte werd genoopt om hem te verzoeken tijdelijk het land te verlaten.\nMaar in 1870, tijdens zijn tweede verbanning in Zwitserland, kwam Wagner op het idee voor Bayreuth. Hij werd voor het eerst opmerkzaam op de stad toen hij las, dat het kleine hoftheater, dat in de achttiende eeuw was gebouwd door Giuseppe Galli-Bibiena een dieper toneel had dan alle overige operatheaters in Duitsland. Omdat Bayreuth zelf klein maar aantrekkelijk was en geen eigen operagezelschap bezat, vroeg Wagner zich af of het grote achttiende-eeuwse toneel niet geschikt was om zijn toneelmatige stormen, zondvloeden en kosmische catastrofes onder te brengen.\nEen vierdaags bezoek aan Bayreuth een jaar later overtuigde hem, dat het overladen barokauditorium volslagen ongeschikt was voor zijn werk, maar dat Bayreuth een volmaakte plaats was. De plaatselijke notabelen waren zeer gevleid en gelukkig en de stadsvaderen gingen snel akkoord met Wagners suggestie, dat ze gratis de noodzakelijke grond voor het festival theater plus een omringend park ter beschikking moesten stellen. Omdat hij tijdens het M\u00fcnchense fiasco ruzie met Semper had gemaakt, moest Wagner omkijken naar een andere architect. Hij koos ten slotte Otto Br\u00fcckwald uit Leipzig. Diens betrekkelijk eenvoudige taak zou eruit bestaan om de heel praktische idee\u00ebn, die de componist zelf jarenlang had ontwikkeld en die waren gerijpt door zijn samenwerking met Semper, nader uit te werken en gestalte te geven.\nHet grootste probleem was natuurlijk: hoe kon het vrijwel onmogelijk lijkende project worden gefinancierd? Het vervolgde hem de rest van zijn leven en bespoedigde mogelijk zijn dood. Vrienden en medestanders stroomden toe met financi\u00eble hulp. Kleine sommen werden ingezameld door de leden van de Richard Wagner Clubs in veel Duitse steden. Men kon een zogenaamd patronaatscertificaat kopen, dat gratis toegang waarborgde voor een plaats bij de drie Ring cyclussen tijdens het eerste festival. De kedive van Egypte schonk een fors bedrag, Sultan Abdoel Aziz van Turkije iets minder. Wagner zelf vergaarde een fors bedrag door benefietconcerten te dirigeren en het honorarium van $5.000 voor de Grand Festival March, die hij schreef voor de honderdjarige viering van de Amerikaanse onafhankelijkheid, ging ook al in het potje. Maar dat alles samen was - om in toenmalige dollars te blijven doorrekenen - maar een deel van de $225.000, die nodig was en die ten slotte zoals gebruikelijk ruim werd overschreden: het steeds weer opdoemende verschil tussen begroting en werkelijkheid.\nNiettemin kon Wagner op zijn negenenvijftigste verjaardag, 22 mei 1872, de eerste steen leggen en minder dan vijftien maanden later werd het hoogste punt bereikt. Op dat moment was het geld op en werd de bouw gestaakt. Vijfenzeventig duizend dollar was minimaal nodig om verder te kunnen gaan. Om nog maar te zwijgen van het geld dat nodig was voor het interieur en om voorstellingen te financieren. Alle bedelpartijen leken voor niets, ook waar het Ludwig II aanging. Pas op het allerlaatste moment kwam hij om het project voor een ramp te behoeden over de brug. Ten slotte, met hulp van wat meer afpersing, benefietconcerten en een formidabel bedrag aan schulden, was het gebouw vrijwel klaar. Het had meer dan alleen geld en doorzettingsvermogen gekost. Op een dag, toen Wagner en zijn vrouw Cosima het Festspielhaus verlieten, keek hij om en ze bitter tegen Cosima: \"Elke steen van dat gebouw is bevlekt met jouw en mijn bloed.\"\nAl in 1875 begonnen de grootste kunstenaars die Wagner bereid had gevonden om mee te doen, met de repetities. Voor het orkest was de beroemde Wilhelmj als concertmeester geworven. Medewerking betekende een eigen financieel offer brengen, want de meesten ontvingen niet eens een afdoende onkostenvergoeding. De beroemde Lilli Lehmann bijvoorbeeld, toen nog een coloratuurster aan de Berlijnse opera en later een van de grootste Isoldes en Br\u00fcnnhildes, zong kleine rollen: de Waldvogel in \"Siegfried\", een van de Rheint\u00f6chter in \"Rheingold\" en \"G\u00f6tterd\u00e4mmerung\" en een van Br\u00fcnnhildes acht walkurenzusters in \"Die Walk\u00fcre\".\nDe allereerste \"Ring\" cyclus in 1876 was een wereldsensatie al voordat hij plaatsvond. De mensenschuwe koning Ludwig kwam priv\u00e9 en incognito naar de laatste repetities kijken en de internationale pers was rijk vertegenwoordigd, tot de New York Times aan toe. Het overbevolkte Bayreuth, de grote zomerhitte en het stof werden niet getemperd omdat het oplopende park nog maar net werd aangelegd. Bovendien was er maar een zestal rijtuigen in de stad, zodat de meeste bezoekers zelf de heuvel moesten oplopen in de warme middagzon.\n\"De rijen dwergboompjes ter weerszijden van de weg, die zich een tegen de zon beschermende rol aanmatigen zullen mogelijk hun functie uitoefenen wanneer 'het kunstdrama van de toekomst' het 'kunstdrama van het heden' is geworden,\" merkte de verslaggever van de Londense Times ironisch op. Voor het eerst in de krantengeschiedenis werden de verslagen naar de V.S. getelegrafeerd. Trots berichtte de New York Times daarover: \"we zijn even actueel met onze kritiek als wanneer Wagners tetralogie in de Academy of Music zou zijn uitgevoerd, en niet 4.000 mijl weg. Dit is de eerste keer dat de krantenlezers 's morgens een kritiek kunnen lezen over een muzikale of dramatische gebeurtenis, die de avond tevoren in een ander werelddeel plaatsvindt.\" Het was natuurlijk ook meteen een blijk hoe over het belang van de realisatie van Wagners droom werd geacht.\nDe namen van de kunstenaars, die deelnamen aan die eerste cyclus op 13, 14, 16 en 17 augustus werden met gouden letters in een zwarte steen vermeld. Die steen is geplaatst in de wandelgangen beneden vooraan in het theater.\nToen het gordijn na de laatste \"G\u00f6tterd\u00e4mmerung\" op 30 augustus viel wisten noch Wagner, die een afscheidstoespraak voor het publiek hield, noch koning Ludwig, die zijn verlegenheid voldoende had overwonnen om de laatste cyclus bij te wonen, of er het volgend jaar weer een cyclus zou zijn. Het Festspielhaus zou pas zes jaar later, in 1882, weer zijn deuren voor het publiek openen voor de eerste door Hermann Levi gedirigeerde opvoering van \"Parsifal,\" het grandioze opus waaraan de nog lang niet moegestreden Wagner vrijwel direct na afloop van de \"Ring\"-premi\u00e8re begon.\nIntussen was de eerste en heel markante verandering van het Festspielhaus uitgevoerd, speciaal om tegemoet te komen aan de wensen van de merkwaardige koning. Maar het was vergeefs. De nogal klassiek ogende twee verdiepingen hoge structuur met pilaren en pilasters, die recht in het midden voor de fa\u00e7ade werd aangebracht gaf toegang tot de koninklijke loge. Maar deze werd nooit gebruikt omdat hij nooit meer opdaagde: tegen de tijd dat \"Parsifal\" klaar was voor zijn eerste uitvoering, was de koning zo wereldvreemd en morbide geworden, dat hij zijn kasteelgedrochten niet meer verliet, ook niet om een priv\u00e9-repetitie van de opera bij te wonen, die hij eens als het subliemste doel van zijn eigen en Wagners carri\u00e8re beschouwde.\nGeschriften.\nRichard Wagners geschriften werden deels reeds tijdens zijn leven verzameld en uitgegeven. Na zijn dood werd de uitgave voortgezet.\nInhoud van de verschillende delen (telkens chronologisch):\nDeel I:\nDeel II:\nDeel III:\nDeel IV:\nDeel V:\nDeel VI:\nDeel VII:\nDeel VIII:\nDeel IX:\nDeel X:\nDeel XI:\nDeel XII:\nDeel XIII:\nDeel XIV:\nDeel XV:\n(*) De ingekorte autobiografie \"Mein Leben\" (alle delen) werd uitgegeven in M\u00fcnchen in 1911. De gecensureerde stukken eruit werden in 1929-1930 uitgegeven. De volledige versie verscheen in 1963.\nDeel XVI:\nNiet opgenomen in de gezamenlijke uitgave:"}
{"id": "8756", "revid": "3815", "url": "https://nl.wikipedia.org/wiki?curid=8756", "title": "Romeo en Julia", "text": "Romeo en Julia (oorspronkelijke Engelse titel: \"The Most Excellent and Lamentable Tragedy of Romeo and Juliet\", 1591/1596) is een vroege tragedie van William Shakespeare over de onmogelijke liefde van Julia Capulet en Romeo Montague, twee jongelingen uit elkaar vijandig gezinde families. Het verhaal is ontstaan door verschillende hervertellingen van een verhaal uit 1476 van Masuccio Salernitano, \"Mariotto en Gianozza\". Vanaf de eerste opvoering omstreeks 1596 en de vroegste edities (1597, 1599) is \"Romeo and Juliet\" onverminderd populair gebleven bij het publiek doordat het gaat over een onderwerp met een blijvende aantrekkingskracht: romantische liefde.\nContext.\nIn de periode dat Shakespeare \"Romeo en Julia\" schreef, omstreeks 1595, was hij een vennoot van het toneelgezelschap The Lord Chamberlain's Men, een van de twee enige bedrijven die beschikten over een licentie om in Londen tussen 1594 en 1600 te mogen spelen. Het was zijn taak om te schrijven voor dit gezelschap, dat na de troonsbestijging van Jacobus I van Engeland in 1603 bekend werd als The King's Men. Voor de rest van zijn carri\u00e8re leverde Shakespeare hun gemiddeld twee toneelstukken per jaar om op te voeren. De Lord Chamberlain's Men traden eerst op in The Theatre, en na april 1597, net als de andere groep, the Admiral's Men, in The Rose. In een van deze twee theaters, of in beide, zal \"Romeo en Julia\" zijn opgevoerd, net als Shakespeares eerste tragedie, Titus Andronicus.\nDatering en tekst.\nHet stuk werd door Shakespeare waarschijnlijk geschreven in de periode 1594\u201396 en eerst gepubliceerd in een niet-geautoriseerde quarto-editie in 1597. Een geautoriseerde quarto verscheen in 1599 en die was aanzienlijk langer en betrouwbaarder dan de eerste. Een derde quarto, gebaseerd op de tweede, verscheen in 1603 en die werd door de uitgevers van de First Folio-editie van 1623 gebruikt.\nDe belangrijkste quarto's die aan de First Folio-versie van het stuk voorafgingen, waren 'Q1' en 'Q2':\nQ3 (1603) was zoals reeds gezegd een herdruk van Q2, en de door de samenstellers van de First Folio uitgegeven Q4 (ca. 1622) is een herdruk van Q3 met correcties. Na de First Folio (F1) uit 1623 met de verzamelde toneelstukken van Shakespeare volgden F2 (1632), F3 (1664) en F4 (1685), elk een herdruk van de vorige editie.\nWanneer en waar de eerste opvoering van \"Romeo and Juliet\" plaatsvond is niet met zekerheid bekend, maar men plaatst deze meestal in het jaar 1594 of 1595.\nShakespeares bronnen.\nShakespeares voornaamste bron voor het verhaal was \"The Tragicall Historye of Romeus and Juliet\" (1562), een lang verhalend gedicht van de Engelse dichter Arthur Brooke. Op zijn beurt had deze zijn materiaal ontleend uit een Franse vertaling van een verhaal van de Italiaan Matteo Bandello.\nDe vroegst bekende versie van het \"Romeo and Juliet\"-verhaal is die van Masuccio Salernitano's \"Mariotto en Gianozza\" in zijn in 1476 gepubliceerde \"Il Novellino\". Salernitano situeert het verhaal in Siena en beweert zelfs dat het zich tijdens zijn eigen leven afspeelde. In zijn versie is er sprake van een geheim huwelijk, een samenzwerende pater en een rel waarbij een vooraanstaand burger wordt gedood. Mariotto's verbanning komt erin voor en ook Gianozza's gedwongen huwelijk, de plot met het vergif en de cruciale boodschap die de verliefde jongeling niet bereikt. In deze versie wordt Mariotto gevangengenomen en onthoofd en Gianozza sterft van verdriet.\nIn Xenophon van Efeses verhaal over de geliefden Habrocomes en Antheia uit de 3e eeuw na Chr. vindt men reeds het motief van de schijndood opwekkende slaapdrank als middel om aan een ongewenst huwelijk te ontsnappen.\nEen andere bekende liefdesgeschiedenis uit de oudheid met een tragische afloop, waarbij een van de geliefden denkt de ander dood te hebben gevonden, is \"Pyramus en Thisbe\", een Griekse mythe die onder meer werd opgeschreven door Ovidius (43 v.Chr. - 17 n.Chr.)\nThema's en motieven.\nDe belangrijkste thema's in het verhaal zijn: de kracht van de liefde en jeugdige passie die in geweld kan omslaan; de tegenstelling tussen de noden van het individu en de eisen van de maatschappij; toeval en de onafwendbaarheid van het noodlot. Doorheen het ganse stuk speelt toeval een belangrijke rol in het verloop van de gebeurtenissen. Zo verhindert een uitbraak van een pestepidemie broeder John om de brief van Lorenzo tijdig aan Romeo te bezorgen, en als Lorenzo zich haast naar het graf is Julia weliswaar wakker, maar heeft Romeo juist Paris gedood en zelfmoord gepleegd. De wachters komen eveneens net te laat om te verhinderen dat Julia zichzelf met een dolk doodsteekt. \nDe opvallendste motieven in het verhaal zijn het verstrijken van de tijd die voor de geliefden steeds dwingender en dreigender wordt en de tegenstelling licht-donker: als Julia 's avonds aan haar raam verschijnt, vergelijkt Romeo haar bijvoorbeeld met de zon: \"It is the east and Juliet is the sun!\". De Prins besluit het verhaal met te zeggen dat het duister het licht heeft overwonnen: \"A glooming peace this morning with it brings/The sun for sorrow will not show his head.\"\nSynopsis.\nIn Verona wonen twee rivaliserende adellijke families: Montague en Capulet.\nAf en toe raken de familieleden slaags met elkaar, en de vorst van Verona heeft de graven al meermalen gewaarschuwd dat het afgelopen moet zijn.\nDe graaf Paris dingt naar de hand van Julia, de 13-jarige dochter van Capulet.\nCapulet vindt dat ze nog te jong is om te trouwen, maar Paris dringt aan.\nCapulet organiseert die avond een gemaskerd bal en hij geeft zijn knecht opdracht de uitnodiging te brengen aan degenen die op een lijst staan.\nDe knecht kan echter niet lezen en hij vraagt de eerste de beste voorbijganger om hulp.\nDie voorbijganger is Romeo Montague, die op dat moment juist verdriet heeft omdat zijn vriendin Rosaline (die niet op het toneel optreedt) hem heeft afgewezen.\nRomeo helpt de knecht met de lijst van uitnodigingen. Rosaline staat ook op de lijst.\nDe knecht zegt dat Romeo, als hij niet van het huis Montague is, ook wel welkom zal zijn op het gemaskerd bal.\nHoewel Romeo een Montague is, besluit hij toch naar het bal te gaan.\nDaar wordt zijn aandacht getrokken door de schone Julia, en zij is ook onder de indruk van Romeo.\nDan wordt Romeo herkend door Tybalt, een neef van Julia.\nTybalt zegt dat tegen Capulet. Hij is bereid de onwelkome gast dood te slaan, maar Capulet, die geen ruzie wil, besluit de aanwezigheid van Romeo te dulden.\nNa het feest, laat in de avond, gaat Romeo de tuin van Capulet in, waar hij Julia bij het raam ziet staan.\nZe verklaren elkaar hun liefde.\nEr is echter geen sprake van dat vader Capulet hun huwelijk zal goedkeuren, gezien de vijandschap tussen de twee families.\nRomeo gaat 's ochtends meteen naar zijn biechtvader Lawrence (Lorenzo) - hij wil vandaag nog met Julia trouwen.\nDe min van Julia gaat op zoek naar Romeo.\nZe vindt hem bij zijn vrienden Benvolio en Mercutio, die in een vrolijke bui zijn.\nDe min zegt dat Julia moet trouwen met Paris, maar dat ze absoluut niet in Paris ge\u00efnteresseerd is.\nRomeo geeft de min een boodschap voor Julia: hij wil haar die middag bij Lorenzo ontmoeten om met haar te trouwen.\nDe min geeft Romeo's boodschap aan Julia door en 's middags ontmoeten Romeo en Julia elkaar bij Lorenzo, die het huwelijk voltrekt.\nDie namiddag ontmoeten Romeo en zijn vrienden Tybalt op straat.\nTybalt maakt Romeo voor schurk uit.\nMercutio accepteert dat niet en raakt in gevecht met Tybalt.\nRomeo probeert het gevecht te verhinderen.\nHij faalt echter en Mercutio wordt gedood.\nDe woedende Romeo daagt nu Tybalt uit en in het gevecht wordt Tybalt gedood.\nRomeo gaat naar Lorenzo en hoort dat hij door de vorst uit Verona verbannen is.\nJulia hoort het nieuws van haar min en de min brengt een afscheidsgroet aan Romeo.\nRomeo vlucht naar Mantua.\nCapulet en Paris spreken af dat het huwelijk tussen Paris en Julia over drie dagen zal plaatsvinden.\nParis meldt dat aan Lorenzo.\nDat is een probleem voor Lorenzo, want hij weet dat Julia al getrouwd is.\nEven later verschijnt Julia ook, en als Paris vertrokken is geeft Lorenzo haar een slaapmiddel, waardoor het zal lijken of ze dood is op de huwelijksdag.\nInderdaad denkt iedereen op de huwelijksdag dat Julia dood is.\nDe feestelijkheden gaan niet door en Julia wordt opgebaard in de grafkelder van de familie Capulet.\nLorenzo stuurt een boodschapper naar Romeo, maar doordat er een epidemie heerst komt de boodschapper onverrichter zake terug.\nBalthasar, een knecht van Romeo, gaat met meer succes naar Mantua.\nHij denkt dat Julia echt dood is en brengt dat nieuws aan Romeo.\nRomeo koopt vergif voor zichzelf en reist naar Verona om afscheid van Julia te nemen.\nZijn moeder sterft van verdriet.\nBij de grafkelder komt hij Paris tegen, die ook afscheid wil nemen van Julia.\nHet bevalt Paris in het geheel niet dat Romeo daar is.\nRomeo raakt in gevecht met Paris en doodt hem.\nParis vraagt hem, voordat hij sterft, om naast Julia gelegd te worden, en Romeo voldoet daaraan.\nRomeo kust de lippen van Julia en neemt het vergif in.\nLorenzo verschijnt.\nHij weet dat Julia ongeveer op dit moment zal ontwaken en is van plan haar bij zich te houden tot Romeo haar komt halen.\nIn de grafkelder, juist als Julia ontwaakt, ziet hij dat Romeo er al is, maar hij is dood en Paris ook.\nHij dringt erop aan dat Julia de grafkelder verlaat en gaat zelf weg.\nAls Julia ziet dat Romeo dood is, pakt ze een dolk en steekt die in haar hart.\nDe vorst van Verona verschijnt, met Capulet en Montague, om vast te stellen wat er gebeurd is.\nHij bestraft de twee graven.\nCapulet en Montague besluiten dat het afgelopen moet zijn met de rivaliteit en sluiten vrede.\nAnalyse.\nEerste bedrijf.\nIn de proloog vinden we een voorbeeld van dramatische ironie. Dramatische ironie doet zich voor wanneer het publiek iets weet dat de personages niet weten, in dit geval dat Romeo en Julia's liefde gedoemd is. Het Koor vat het hele stuk samen: de twee protagonisten zullen verliefd worden op elkaar, maar het noodlot zal hen gescheiden houden. Zij zullen aan het einde van het stuk beiden sterven: \u201cFrom forth the fatal loins of these two foes / a pair of star-crossed lovers take their life\u201d (ontsproten uit de noodlottige lendenen van deze twee vijanden / zal een door de sterren gedwarsboomd liefdeskoppel zich van het leven beroven.)\nIn tegenstelling tot het oorspronkelijke Koor van de Griekse tragedies, dat uit twee, later uit drie sprekers bestond, kwam bij Shakespeares stukken een enkele persoon vertellen wat er gebeurd was en waar de volgende sc\u00e8ne zich ging afspelen. Op die manier kon de actie op het toneel verplaatst worden en bleef de eenheid van tijd en plaats intact.\nDe openingssc\u00e8ne gebruikt Shakespeare voor de expositie, de informatie die de toeschouwer nodig heeft om de rest van het verhaal beter te kunnen begrijpen: de personages, motieven en thema's die een belangrijke rol zullen spelen in het stuk worden hier voorgesteld. Zo maakt Shakespeare de vijandschap tussen de twee families al meteen duidelijk door een knokpartij te tonen tussen bedienden van het huis Capulet en Montague. Het daaropvolgend zwaardgevecht tussen Romeo's neef Benvolio Montague met Julia's neef Tybalt Capulet leidt tot dreiging van de Prins van Verona dat elke Capulet of Montague die nog deelneemt aan een straatgevecht zal worden terechtgesteld. Zo maakt de toeschouwer in enkele korte fragmenten kennis met de heethoofd Tybalt, de op Rosaline hopeloos verliefde Romeo en de goedwillende vredestichter Benvolio (in het Italiaans betekent \"ben volio\" goede wil).\nHet personage Rosaline wordt al vroeg ge\u00efntroduceerd in het verhaal, terwijl ze zelf geen rol heeft in het stuk. Er wordt alleen over haar gesproken door Romeo, Benvolio, Mercutio en broeder Lorenzo. Omdat ze eigenlijk geen echt significante rol heeft in het verhaal, lieten sommige theaterproducties, zoals die van David Garrick in 1748, haar personage zelfs geheel achterwege.\nHier ligt de eerste pay off van wat in de proloog aan de toeschouwer werd verklapt: lord Capulet mag dan wel Paris als uitverkoren schoonzoon uitnodigen voor een feest, het publiek weet dat Romeo haar geliefde zal worden. Dramatische ironie wekt spanning op.\nJulia wordt voor het eerst opgevoerd in een sc\u00e8ne waarin haar moeder haar over het geplande huwelijk komt vertellen. Julia blijkt ondanks haar dertien jaar een eigen willetje te hebben en laat er geen twijfel over bestaan dat zij niet zomaar elke kandidaat zal aanvaarden.\nRomeo is met zijn vrienden op weg naar het gemaskerd bal bij de Capulets. Mercutio, toch een minder belangrijk personage, steekt niettemin een van de langste monologen af, die nu bekendstaat als de \"Queen Mab-toespraak\" over een fee die de dromen brengt. Terwijl Mercutio denkt dat dromen leugens voorspiegelen, denkt Romeo dat zij een sluier oplichten van het lot dat een mens is beschoren. Shakespeare lijkt hier de boodschap te willen verkondigen dat niets is wat het lijkt.\nRomeo en Julia ontmoeten elkaar in de balzaal van de Capulets. Merkwaardig in deze sc\u00e8ne is dat de woorden die Romeo en Julia uitwisselen een sonnet vormen - het tweede na het sonnet dat door het koor in de proloog werd uitgesproken. Romeo vergelijkt in deze versregels zijn lippen met blozende pelgrims die deze ruwe aanraking van het \"heiligdom\" met de hand willen verzachten:\nDat Romeo zo snel zijn Rosaline is vergeten zal bij sommige toeschouwers mogelijk vreemd overkomen. Rosaline had hem echter reeds afgewezen (\"Out of her favor, where I am in love\" - 1,1.) en het publiek zag Romeo in die sc\u00e8ne aangeslagen door een bosje platanen lopen (sycamores - \"ziek van liefde\"). Dat Romeo haar ondanks die afwijzing blijft volgen, en daarna even snel vergeten is, wijst er mogelijk op dat hij door zijn romantische aard steeds liefde zoekt, en verliefd is op het idee van verliefd te zijn.\nDe feestsc\u00e8ne is een weerkerend motief in het shakespeareaans en elizabethaans drama, en Shakespeare last ze zowel in zijn komedies als in zijn tragedies in. Het feest bij de Capulets omvat naast een bal echter ook een \"masque\", wat dan weer typisch is voor een komedie alleen. Wanneer Tybalt zijn vijand Romeo op het feest herkent en te lijf wil gaan, riskeert de komedie plots om te slaan in een tragedie, maar de heer des huizes weet dit te verhinderen.\nTweede bedrijf.\nIn het tweede bedrijf laat Shakespeare weer vooraf het Koor opdraven in een proloog om - in sonnetvorm - samen te vatten wat tot dan toe is gebeurd. Ze voorspellen dat de geliefden weerstanden zullen moeten overwinnen, maar dat hun liefde sterk genoeg zal zijn.\nRomeo\u2019s vrienden Mercutio en Benvolio zoeken hem tevergeefs buiten het huis van de Capulets. Mercutio denkt dat hij over de muur van de boomgaard is geklommen, op zoek naar zijn beminde Rosaline. Dit is weer een voorbeeld van de al genoemde dramatische ironie: wat Mercutio voor waar aanneemt is slechts schijn, en net hij was degene die - in de Queen Mab-toespraak - een redevoering had gehouden over de schijn der dingen.\nHier zien we de beroemde \"balkonsc\u00e8ne\" met de versregels waarin beide geliefden aan hun familienaam willen verzaken omdat die in de weg staat van hun liefde. Dit fragment is ook te beschouwen als een variant op de rode draad van het stuk, \u2018niets is wat het lijkt\u2019: dat wat wij een roos noemen zou met een andere naam net zo zoet geuren.\nHet publiek maakt kennis met broeder Lorenzo, een franciscaan en groot kenner van planten en kruiden, al dan niet giftig. Dat zal later in het stuk van belang blijken. Een boodschap die de toeschouwers meekrijgen, is dat kruiden zelf niet goed of slecht zijn, maar wel het gebruik dat ervan wordt gemaakt. Romeo vraagt Lorenzo om alles klaar te maken voor een geheim huwelijk.\nIn Romeo en Julia wisselen gedeelten in proza af met gedeelten in po\u00ebzie met de bij Shakespeare gebruikelijke rijmloze versregels in jambische pentameter (blank vers). De verhouding proza/po\u00ebzie in Romeo en Julia is ongeveer 1 op 7. Shakespeare laat komische of volkse figuren vaak in proza praten, terwijl hij nobele personages in verzen laat spreken. De balkonsc\u00e8ne met emotionele ontboezemingen van II,2 bevat bijvoorbeeld veel verzen, terwijl Act II, scene 4 met vrij boertige grappen en toespelingen in proza is geschreven. Vooral Mercutio is aan het woord. Hij is verwikkeld in een plagerig woordenspel met de teruggekeerde Romeo. De belangrijkste ontwikkelingen (plotpoints) in deze sc\u00e8ne zijn de brief waarin Tybalt Romeo uitdaagt tot een duel, en de min van Romeo de opdracht krijgt een ontmoeting met Julia te regelen bij het klooster zodat Lorenzo de jongelieden kan huwen.\nEen kort, grappig intermezzo met de min die het nieuws aan de ongeduldig wachtende Julia brengt, en doet alsof ze buiten adem is. Ze spreken af dat Julia het ouderlijk huis zal verlaten om zogezegd de biecht te laten afnemen:\n(Min tegen Julia:) \"Then hurry up and rush over to Friar Lawrence\u2019s cell. There\u2019s a husband there who\u2019s waiting to make you his wife!\" (Spoed je en haast je naar de kloostercel van broeder Lorenzo. Daar wacht een echtgenoot op je).\nLorenzo, die eerst toch enthousiast was, tracht de onstuimige Romeo tot voorzichtigheid aan te manen. Romeo volhardt echter in zijn plan en wil het geheime huwelijk laten doorgaan.\nDerde bedrijf.\nRomeo en Julia is een tragedie. Toch wordt dat pas duidelijk op het ogenblik dat Mercutio in Act 3 sterft. De eerste twee bedrijven hebben namelijk alle kenmerken van een komedie - schuine moppen, slapstickhumor incluis, met zich dwaas gedragende geliefden die alle mogelijke moeite doen om samen te zijn. Andere komische episodes en personages zijn bijvoorbeeld: de ongeletterde bediende die de invitatielijst voor het feest van de Capulets niet kan lezen en dan maar lukraak mensen op straat uitnodigt (I,2), Mercutio die zowat met iedereen de draak steekt, en de eenvoudige min van Julia met haar grote mond.\nShakespeares komedies eindigen vaak met een huwelijk, en wanneer Romeo en Julia was ge\u00ebindigd met Act II, scene 6 dan zou het een typische komedie zijn geweest. In de achttiende eeuw werd het publiek overigens af en toe een versie van Romeo en Julia als romantische komedie gepresenteerd. Het volstond immers om Julia op tijd wakker te maken om te voorkomen dat Romeo het gif innam.\nDeze sc\u00e8ne speelt zich weer op straat af, waar Mercutio slaags raakt met de op bloed beluste Tybalt van de Capulets. Romeo tracht de vrede te bewaren, maar zegt niets over zijn huwelijk. Een belangrijk keerpunt in het verhaal is het ogenblik waarop Mercutio sterft door het zwaard van Tybalt, die op de vlucht slaat. Romeo staat nu voor een verschrikkelijk dilemma: zijn vriend wreken door Julia's neef Tybalt te doden, of de daad ongestraft laten. Romeo maakt een noodlottige keuze: hij daagt Tybalt uit en doodt hem in het gevecht, met als gevolg dat hij uit Verona zal worden verbannen.\nJulia stort in als ze van haar min het nieuws verneemt over de dood van haar neef, en wie hem heeft vermoord. Ze denkt zelfs eerst dat Romeo dood is, door wat de min uitroept:\nMerkwaardig is dat Julia, vlak voor zij dat nieuws hoort, in een monoloog voor het eerst spreekt over haar eigen dood en de sombere bestemming die de sterren hun hebben voorbehouden, alsof zij een voorgevoel heeft over wat er gaat gebeuren: \nDe beeldspraak met licht en donker speelt opnieuw een belangrijke rol in deze sc\u00e8ne: Julia wenkt de duisternis omdat die een toevluchtsoord voor het paar is geweest \"(\"if love be blind, It best agrees with night.\")\" Zij ontmoetten elkaar 's nachts en kwamen overeen om te trouwen toen de duisternis hen omhulde; zij consumeerden hun huwelijk 's nachts en ze zullen sterven onder de deken van de nacht.\nIn de kloostercel van broeder Lorenzo, beklaagt Romeo zich over wat hem is overkomen. Dat hij zelfmoord overweegt is al een voorafschaduwing van wat er later werkelijk zal gebeuren. Lorenzo wijst hem erop dat hij zich gelukkig mag prijzen dat de Prins van Verona zich zo genadig heeft getoond en hem verbant in plaats van ter dood te laten brengen:\nAls Julia's min binnenkomt met nieuws over de deplorabele toestand van haar meesteres, komt Romeo uit zijn lethargie en besluit de raad van de broeder te volgen om Julia op te zoeken. Lorenzo drukt hem op het hart om voor zonsopgang Verona te verlaten en naar Mantua te vluchten, omdat hij anders toch ter dood zal worden gebracht. Ook hier speelt weer de druk van de tijd mee om het verhaal voort te stuwen en de personages tot actie aan te sporen.\nRomeo's pathetische reactie staat in contrast met Julia's emotionele, maar beheerste klacht in de vorige sc\u00e8ne toen ze het nieuws over de moord op haar neef vernam en besefte wat dit voor gevolgen zou hebben. Het plaatst Romeo's emotionele onvolwassenheid tegenover de rijpere Julia, ook al is ze in leeftijd waarschijnlijk jonger (over de leeftijd van Romeo geeft Shakespeare geen informatie).\nHoewel Tybalt nog maar net is gestorven, bezoekt Paris nogmaals Lord Capulet om Julia's hand te vragen en het huwelijk te regelen. Eerst reageert lord Capulet ontwijkend en zegt dat iedereen te verdrietig is om zich nu met een bruiloft bezig te houden. Maar als Paris op het punt staat te vertrekken, verandert hij van gedacht en stelt hij voor om over drie dagen, op donderdag, te trouwen. Julia's moeder geeft hij de opdracht om naar de kamer van haar dochter te gaan en haar voor te bereiden op haar trouwdag. \nRomeo en Julia nemen afscheid van elkaar in de kamer van Julia. De nachtkaarsen zijn opgebrand, de vrolijke dag breekt bijna aan en Romeo moet de stad voor de ochtend verlaten omdat hij anders ter dood zal worden gebracht voor de moord op Tybalt:\nJulia wil hem niet laten gaan en zegt dat de vogel die ze horen niet de leeuwerik is die de dag aankondigt, maar de nachtegaal die 's nachts zijn lied zingt. In de laatste ogenblikken die de geliefden met elkaar doorbrengen, zijn er verschillende verwijzingen naar de dood. Zo zegt Julia bij zijn vertrek dat hij er door zijn bleke gelaat uitziet alsof hij al in een graf ligt. Als Romeo langs het raam naar beneden klautert, komt Lady Capulet binnen en vertelt Julia dat ze met Paris gaat trouwen. Julia weigert en wanneer ze dit aan Lord Capulet vertelt, dreigt hij haar als zijn dochter te verloochenen. Als ze alleen zijn, probeert de min Julia ervan te overtuigen Romeo te vergeten en met Paris te trouwen. Julia besluit broeder Lorenzo op te zoeken.\nVierde bedrijf.\nDe broeder adviseert Julia dat ze moet doen alsof ze akkoord gaat met het huwelijk. Zij moet echter aan de vooravond van de plechtigheid een medicijn nemen dat hij haar zal geven, waardoor ze voor 24 uur dood zal lijken. Geen warmte of adem, geen blos op lippen of wangen zal getuigen dat ze nog leeft. Elk deel van haar lichaam zal koud en stijf gelijk zijn aan de dood: \nZe zal in het graf van de Capulets worden gelegd, en de broeder zal ervoor zorgen dat Romeo per brief wordt teruggeroepen uit zijn ballingsoord Mantua. Hij kan aan het graf wachten tot ze ontwaakt en zijn geliefde dan meenemen. \nDe drukke voorbereidingen van de Capulets op de huwelijksochtend worden bruusk onderbroken wanneer de min Julia dood aantreft en luid begint te jammeren:\nBroeder Lorenzo neemt de leiding op zich om de begrafenis te regelen.\nHet motief van het gif dat een van de geliefden inneemt om een soort schijndood op te wekken en zo een ongewenst huwelijk te ontlopen, dateert minstens uit de derde eeuw. Het komt namelijk voor in de Griekse romance \"Ephesiak\u00e1\" van Xenophon van Efese. Erg gelijkend is het verhaal \"Il Novellino\" van Masuccio Salernitano uit 1476, waarin de heldin in kunstmatig opgewekte trance wordt begraven en haar geliefde niet tijdig het bericht van een broeder ontvangt dat zij niet echt dood is.\nVijfde bedrijf.\nIn Mantua droomt Romeo dat hij sterft, maar wordt gewekt door Julia, wanneer zijn dienaar Balthasar hem het slechte nieuws over Julia's dood brengt. Gek van verdriet neemt Romeo zich voor om naar Verona terug te keren en daar met vergif zelfmoord te plegen. Broeder Lorenzo verneemt dat de boodschapper die hij naar Mantua stuurde door de pest zijn brief niet heeft kunnen bezorgen en haast zich naar het familiegraf van de Capulets.\nParis strooit bloemen bij Julia's tombe en reciteert een grafschrift wanneer Romeo arriveert. Paris probeert hem te arresteren, en wordt in het daaropvolgend gevecht gedood. Romeo willigt zijn laatste verzoek in om naast Julia te worden opgebaard en draagt hem naar de grafkelder. Daar neemt hij afscheid van Julia, kust haar en neemt het gif in. Hij gebiedt zijn ogen om Julia nog een laatste keer te aanschouwen, zijn armen om haar een laatste keer te omhelzen, en zijn lippen om haar te kussen alvorens zelf te sterven:\nBroeder Lorenzo komt aan als Julia begint te ontwaken. Bevreesd voor de komst van de nachtwacht, tracht hij haar te overhalen om te vluchten en in een klooster te gaan, maar als ze ziet dat Romeo vergif heeft ingenomen, weigert ze met hem mee te gaan. Als ze de nachtwacht hoort naderen, steekt ze zichzelf met Romeo's dolk in het hart. \nIn Shakespeares drama's sterft de protagonist (Othello, Hamlet, Macbeth bijvoorbeeld) in het volle besef van de fouten die hij heeft gemaakt en die tot zijn ondergang hebben geleid. Dit is merkwaardig genoeg niet het geval bij Romeo en Julia. In de drie belangrijke vroege teksten (de eerste twee quarto's en de First Folio) sterft Romeo in tegenstelling tot Julia onwetend van de noodlottige gebeurtenissen die hem ertoe hebben gebracht zichzelf te doden. Deze voor een dramaturg als Shakespeare ongewone plotwending maakt het stuk eigenlijk tot Julia's tragedie.\nWanneer de lichamen door de wachters worden gevonden, worden de Prins, de Capulets en de Montagues verwittigd van het drama dat zich heeft afgespeeld. De Prins beschouwt de dood van Romeo, Julia, Paris en Mercutio als een hemelse straf voor de bloedige vetes tussen de families:\nMontague en Capulet schudden elkaar de hand en beloven standbeelden te laten oprichten van de overleden geliefden.\nReceptie en opvoeringsgeschiedenis.\n\"Romeo en Julia\" is een van de meest opgevoerde toneelstukken van Shakespeare. De exacte datum van de eerste opvoering is onbekend, maar het staat wel vast dat het toen gespeeld werd door de Lord Chamberlain's Men: in de tweede Quarto staat namelijk een onopzettelijke vermelding van de naam van een van de acteurs, Will Kemp. De eerste Romeo was waarschijnlijk de belangrijkste acteur van het toneelgezelschap in die tijd, Richard Burbage. Omdat vrouwenrollen toen door mannen moesten worden gespeeld, werd een zekere Robert Goffe de eerste Julia. \"Romeo en Julia\" was ook waarschijnlijk het eerste toneelstuk van Shakespeare dat buiten Engeland werd gespeeld, en dit in 1604 in N\u00f6rdlingen in het Duitse Beieren.\nHet stuk is door de eeuwen heen enorm populair gebleven. Opmerkelijk genoeg vonden theaterproducenten in de zeventiende eeuw het nodig om het originele werk van Shakespeare soms vrij ingrijpend te veranderen om het aan de smaak van het Restauratie-publiek aan te passen. In sommige producties overleven Romeo en Julia hun beproeving om een gelukkig, vervuld leven te leiden. Thomas Otway cre\u00eberde in 1679 een bijzondere versie van het toneelstuk \"The History and Fall of Caius Marius\", waarbij hij de setting van het verhaal verplaatste van de Renaissance naar het Oude Rome. Hij was ook degene die het balkon - dat niet in Act 2, scene 2 van het origineel voorkwam - invoerde in dat stuk. In het originele stuk staat 'Juliet appears above at a window.'\nZeventig jaar lang verdrong Otways versie, waarin Romeo en Julia \u2018Marius en Lavinia\u2019 heten, die van Shakespeare van het toneel. Pas omstreeks de jaren 1740 won de originele Romeo and Juliet van Shakespeare opnieuw wat aan populariteit, dankzij producenten als David Garrick en Theophilus Cibber. Hun versies bleven echter evenmin trouw aan het origineel. Garrick opende het stuk met Romeo die verliefd was op Julia, hierbij Rosaline geheel weglatend. Cibber behield dan weer Otways sc\u00e8ne waarin Julia wakker wordt voor Romeo sterft en nam ook passages over van \"The Two Gentlemen of Verona\".\nGarricks wijzigingen in de tekst zouden tot in de 19e eeuw in voorstellingen van het toneelstuk overgenomen worden. De bekendste 19e-eeuwse acteurs die de titelrollen vertolkten waren Henry Irving en Ellen Terry in 1882 en Johnston Forbes-Robertson in 1895. Ook in koloniaal Amerika en de latere VS had het stuk veel succes. Amateurgezelschappen hadden het stuk reeds in het midden van de 18e eeuw opgenomen in hun repertoire. In de 19e eeuw trokken rondreizende Engelse toneelgroepen door het land, en ontstond het eerste professionele Amerikaanse toneelgezelschap, de Hallam Company, die later \"The America Company\" werd. In hun New Yorkse Booth Theatre zorgden Edwin Booth (de broer van John Wilkes Booth, de moordenaar van Abraham Lincoln) en zijn vrouw, Mary McVicker voor verdere popularisering van het stuk. In de twintigste eeuw hielden grote namen als John Gielgud, Laurence Olivier en Judi Dench de belangstelling voor de beroemde romantische tragedie over de \"star-crossed lovers\" levend. De meeste invloed op de bekendheid van het stuk hadden echter de verfilmingen, waardoor een publiek werd bereikt dat anders waarschijnlijk nooit kennis had gemaakt met de wereld en de taal van Shakespeare.\nNederland.\nDe eerste Nederlandstalige opvoering van \"Romeo en Julia\" vond plaats in februari 1853 in de Stadsschouwburg van Amsterdam, in een vertaling van Jacob van Lennep. De eerste vertaling van Leendert Burgersdijk werd opgevoerd in oktober 1879 door Vereeniging Nederlandsch Tooneel met Willem Pieter de Leur als regisseur. Jacobus van Looys voorstelling van Romeo en Julia ging door in januari 1911 en werd gespeeld door De Hagespelers onder regie van Eduard Verkade.\nBewerkingen.\nDit toneelstuk heeft al vanaf 1900 filmmakers ge\u00efnspireerd. Er zijn in totaal nu zo'n veertig versies van dit stuk voor het witte doek vastgelegd. De musical \"West Side Story\" is een vernieuwde versie van hetzelfde verhaal. Daarnaast is het ook de basis geweest voor een aantal balletten en opera's.\nAndere verwijzingen naar Romeo en Julia.\nHet toneelstuk heeft ook verschillende componisten ge\u00efnspireerd:\nOok in de popmuziek komt het thema voor:"}
{"id": "8758", "revid": "68097876", "url": "https://nl.wikipedia.org/wiki?curid=8758", "title": "Letland", "text": "Letland (Lets: \"Latvija\"), officieel de Republiek Letland (Lets: \"Latvijas Republika\"), is een land in Noordoost-Europa en een van de Baltische landen aan de Oostzee. \nBeschrijving.\nHet land wordt begrensd door Estland in het noorden, Litouwen en Wit-Rusland in het zuiden, Rusland in het oosten en het deelt een zeegrens met Zweden in het westen. Letland, met 1.862.687 inwoners (juli 2021) en een oppervlakte van 64.589\u00a0km\u00b2, behoort tot de minst- en dunstbevolkte landen van de Europese Unie. De hoofdstad van Letland is Riga, de offici\u00eble taal is het Lets en de munteenheid de euro (per 1 januari 2014, voorheen was het de Letse lats). Het land kent een gematigd landklimaat.\nDe Letten zijn een Baltisch volk en Lets is een Indo-Europese taal. Samen met de Fins-Oegrische Lijven vormen ze de oorspronkelijke bevolkingsgroepen van Letland. Het land is geografisch, qua oppervlakte en inwonersaantal het middelste van drie Baltische landen: Estland, Letland en Litouwen. Lets en Litouws zijn verwant als de enige twee nog levende Indo-Europese Baltische talen. Inheemse minderheidstalen zijn het Letgaals en het bijna uitgestorven Fins-Oegrische Lijfs, dat aan het Estisch verwant is. Letland en Estland delen een lange geschiedenis: het historische Lijfland, tijden van Baltisch-Duitse, Pools-Litouwse, Zweedse, Russische, nazi-Duitse en Sovjetoverheersing, 13e-eeuwse kerstening en de 16e-eeuwse protestantse Reformatie. In Letland is 26,9% van de bevolking etnisch Rus. Letland is overwegend protestants (evangelisch-luthers), met uitzondering van de regio Letgallen, die voornamelijk rooms-katholiek is. \nLetland is een democratische parlementaire republiek met een bestuurlijke indeling bestaande uit 109 gemeenten en 9 steden. Het land is onderverdeeld in vijf regio's: Riga (\"R\u012bga\"), Koerland (\"Kurzeme\"), Vidzeme, Semgallen (\"Zemgale\") en Letgallen (\"Latgale\"). De Republiek Letland werd gesticht op 18 november 1918. Tussen 1940\u20131941 en 1945\u20131991 was het land bezet en geannexeerd door de Sovjet-Unie en tussen 1941-1945 door nazi-Duitsland. De geweldloze 'Zingende Revolutie' tussen 1987 en 1991 en de 'Baltische Weg'-demonstratie op 23 augustus 1989 leidden tot de onafhankelijkheid van de Baltische landen. Letland riep op 21 augustus 1991 zijn onafhankelijkheid uit en het herstel van zijn soevereiniteit.\nLetland is lid van de Verenigde Naties, Europese Unie, Raad van Europa, NAVO, OESO, OVSE, Internationaal Monetair Fonds en de Wereldhandelsorganisatie, en is onderdeel van de Schengenruimte. Het land was lid van de Volkenbond (1921-1946) en onderdeel van de Baltische Vrijhandelszone (1994-2004). Letland is lid van de Oostzeeraad, de Noordse Investeringsbank en onderhoudt met Estland en Litouwen trilaterale Baltische samenwerking en Noordse-Baltische samenwerking. De Verenigde Naties kent Letland een Menselijke Ontwikkelingsindex (HDI) van 'zeer hoog' toe.\nEtymologie.\nDe naam \"Latvija\" komt van de oude Letgallen, een van de vier Indo-Europese Baltische stammen, die samen met Koeren, Selen en Semgallen de etnische basis vormen voor de Letten.\nGeschiedenis.\nVroege geschiedenis.\nLetland bleef tot de 12e eeuw onafhankelijk. Omstreeks 1200 werd het door Duitse ridders bezet, die het gebied in twee gewesten verdeelden: Koerland en Lijfland. De Duitsers brachten het christendom met zich mee en daarmee werd Letland een van de laatste Europese landen waarvan het volk gekerstend werd. Uit Duitsers die zich blijvend vestigden in Lijfland en Koerland ontstond de Baltisch-Duitse adel. Tot aan de onafhankelijkheid (1920) bleven zij als grootgrondbezitters de machtigste personen.\nNa afloop van de Lijflandse Oorlog (1558-1583) viel Letland in handen van het Pools-Litouwse Gemenebest. Het hertogdom Koerland en Semgallen werd gevormd, evenals het hertogdom Lijfland dat nog een periode van Zweedse overheersing doormaakte. In dezelfde periode gingen de Letten van het katholicisme over naar het protestantisme.\nNa de Grote Noordse Oorlog viel Lijfland in 1721 in Russische handen. In 1795 viel Pools-Koerland in handen van de Russen. Van juli tot december 1812 was Letland bezet door de Fransen. Nadien werd het Russisch gezag hersteld en waren Koerland en Lijfland semi-autonome hertogdommen. In 1817 werd het lijfeigendom afgeschaft. In 1889 verviel de autonomie van Lijf- en Koerland en voerden de Russen een russificatiepolitiek. \nDe revolutie van 1905 bracht veel beroering onder de Letten en wakkerde het nationalisme aan. Letse marxisten van de Letse Sociaal-Democratische Arbeiderspartij vormden de meerderheid in de gemeenteraden, gevolgd door de nationalisten. Omstreeks 1906 was het Russisch gezag hersteld.\nInterbellum (1918-1940).\nIn 1915, tijdens de Eerste Wereldoorlog (1914-1918) werd Letland door de Duitsers bezet. De Duitsers steunden het in januari 1918 opgerichte \"Voorlopig Nationaal Regeringscomit\u00e9\" van de Letse nationalisten niet, zij steunden liever de Baltische-Duitse adel, die inlijving bij Duitsland voorstonden. In maart en in april 1918 verklaarden de door de Baltisch-Duitse adel gedomineerde landsraden van Koer- en Lijfland dat zij een personele unie met het Duitse keizerrijk wilden. In november 1918 kwam er een regentschapsraad. Onderwijl had de ondergronds \"Voorlopige Nationaal Regeringscomit\u00e9\" onder leiding van Voldemars Zamuels de onafhankelijke republiek Letland uitgeroepen. Op 11 november 1918 capituleerde Duitsland en viel het Rode Leger Letland binnen. De Bolsjewieken installeerden een communistische regering. Met Duitse militaire steun wisten de Letse nationalisten de communisten te verdrijven. In mei 1919 werd Riga ingenomen door het Letse leger. In augustus 1920 kwam er een vredesverdrag met de Sovjet-Unie tot stand. De Russen beloofden \"nooit meer aanspraken te zullen maken\" op Letland.\nIn 1920 kreeg Letland een radicaal democratische grondwet en werd de uitvoerende macht ondergeschikt gemaakt aan de wetgevende macht. De centristische Agrarische Unie (LZS) was in de periode 1920-34 de dominerende partij (gevolgd door de sociaaldemocraten). In 1920 werd er door middel van een landhervorming een einde gemaakt aan de dominerende rol van de Baltische-Duitsers.\nDe steeds elkaar opvolgende regeringen en de ontevredenheid leidde in 1934 tot de coup van Karlis Ulmanis die de titel \"Vadonis\" (=leider) aannam en wiens bewind een fascistisch karakter had. In 1936 werd Ulmanis president. Als gevolg van het Molotov-Ribbentrop pact kwam Letland binnen de Russische invloedssfeer te vallen. In 1939 werd de Letse regering gedwongen de regering van de Sovjet-Unie stationering van haar troepen op Lets grondgebied toe te staan. In juni 1940 zond de USSR Letland een ultimatum, dat de regering van Letland onmogelijk kon accepteren. Op 17 juni werd Letland door het Rode Leger bezet. Een nieuwe marionettenregering, ge\u00efnstalleerd in juli 1940, verzocht de Sovjet-Unie om Letland als Letse Socialistische Sovjetrepubliek op te nemen binnen het staatsverband van de USSR. Dit verzoek werd in augustus 1940 gehonoreerd.\nSovjet-bezetting.\nNadat de Letse SSR onderdeel was geworden van de Sovjet-Unie werd het communistisch stelsel ingevoerd. Tot juni 1941 werden 35.000 Letten naar andere delen van de USSR gedeporteerd.\nOp 23 juni 1941 werd de Letse SSR bezet door Nazi-Duitsland. Een Letse ondergrondse nationalistische beweging verklaarde Letland onafhankelijk, maar de Duitsers onderdrukten deze beweging. Tijdens de Duitse bezetting (1941-1944) werden er 90.000 Letse joden naar concentratiekampen gedeporteerd. Tussen juli 1944 en mei 1945 werd Letland door de Sovjets heroverd. Een door de Duitsers opgerichte tegenbeweging van Letse nationalisten werd door de Russen onderdrukt. Desondanks bleven Letse anti-communistische partizanen tot 1949 actief. Tot 1949 werden ruim 40.000 Letten naar Siberi\u00eb getransporteerd (waarvan 10.000 onder de leeftijd van 16 jaar). Na de dood van Stalin in 1953 trad er een zekere liberalisatie in. Een groep van Letse nationaal-communisten onder leiding van de Letse vicepremier Eduards Berklavs begon met de Lettivicatie van de Letse SSR en drong de invloed van de Russen terug. In juli 1959 werd Berklavs door Moskou afgezet en kwam er een einde aan de Lettificatie. De partijleiding werd vervangen door Moskou-gezinde communisten. Later keerde Berklavs vanuit zijn ballingsoord naar Letland terug en nam de leiding van een ondergrondse groep op zich die naar meer democratie streefde (1974).\nTen tijde van de perestrojka van Gorbatsjov, halverwege de jaren '80, kwamen er meer liberale-communisten aan de macht in Letland, hoewel de partijtop zeer pro-Moskou-gezind bleef. In 1988 werd er door Letse nationalisten de \"Letse Nationale Onafhankelijkheidsbeweging\" (LNNK) opgericht die steeds meer aanhang kreeg.\nOnafhankelijkheid (1991-heden).\nOp 4 mei 1990 riep de pro-onafhankelijkheidsregering van Ivars Godmanis de onafhankelijke republiek Letland uit. De in 1988 aangetreden partijsecretaris van de \"Letse Communistische Partij\", Boris Pugo, werd in 1991 tot aftreden gedwongen. Op 21 augustus 1991 trad Letland uit de USSR en op 6 september 1991 werd deze onafhankelijkheid door het Kremlin erkend. Rusland be\u00ebindigde zijn militaire aanwezigheid door in 1994 zijn troepen terug te trekken en in 1998 het radarstation Skrunda-1 te sluiten.\nDe belangrijkste doelstellingen van Letland uit de jaren negentig, toetreding tot de NAVO en de Europese Unie, werden in 2004 bereikt.\nGeografie.\nFysieke kenmerken.\nLetland ligt in Noord-Europa, aan de oevers van de Oostzee. Het heeft een oppervlakte van 64.589\u00a0km\u00b2, waarvan 62.249\u00a0km\u00b2 land en 2.340\u00a0km\u00b2 water. De geografische co\u00f6rdinaten zijn 57\u00b000'N, 25\u00b000'E.\nDe Letse grens heeft een totale lengte van 1.862\u00a0km Daarvan wordt 494 km gevormd door de Baltische kustlijn, een natuurlijke grens. Over land heeft Letland een grens (met een lengte van 1.078\u00a0km) van 343\u00a0km met Estland, 292\u00a0km met Rusland, 171\u00a0km met Wit-Rusland en 576\u00a0km met Litouwen.)\nLetland bestaat grotendeels uit laagland. Slechts een klein deel van het oppervlak bevindt zich meer dan 100 meter boven zeeniveau, en het hoogste punt, Gaizi\u0146kalns, is 311,6 meter. Het grootste meer, Lub\u0101ns, heeft een oppervlakte van 80,7\u00a0km\u00b2 en het diepste meer, Dr\u012bdzis, heeft een diepte van 65,1 meter. De Gauja is met een lengte van 452\u00a0km de langste rivier binnen Letland. De langste rivier stromend door Letland is de Westelijke Dvina (Lets: \"Daugava\"): van de 1.005\u00a0km bevindt zich 352\u00a0km binnen Letland.\nRegio's en streken.\nLetland is onderverdeeld in vijf planningsregio's:\nLetland is onder te verdelen in vijf cultuur-historische streken:\nSteden.\nLetland is een van de dunstbevolkte landen van de Europese Unie. Van de 77 steden in Letland hebben er slechts 23 steden 10.000 of meer inwoners. Van de Letse bevolking leeft 68% in een urbane omgeving en 32% in een rurale.\nDe hoofdstad, grootste stad en het politiek-economisch centrum van Letland is Riga. Met 702.891 inwoners is het tevens de grootste stad van de drie Baltische staten en een van de grootste steden in Noord-Europa. Meer dan een derde van de Letse bevolking is er woonachtig. De stad ligt aan de Golf van Riga en aan weerszijden van de Westelijke Dvina. De stad is gesticht in 1201 en was een Hanzestad. De historische binnenstad van Riga (\"Vecr\u012bga\") is UNESCO-Werelderfgoed, vanwege haar jugendstil/art nouveau en 19e-eeuwse houten architectuur. Samen met het Zweedse Ume\u00e5 droeg Riga in 2014 de titel Culturele Hoofdstad van Europa. In de stad werden onder andere de NAVO-top van 2006, het Eurovisiesongfestival 2003 en het Wereldkampioenschap ijshockey 2006 gehouden. De Europese toezichthouder voor elektronische communicatie (BEREC) van de Europese Unie is gevestigd in Riga. De luchthaven van Riga is de grootste van de drie Baltische landen. Riga wordt gezien als een wereldstad.\nInwonersaantallen van de grootste steden zijn:\nBevolking.\nBevolkingssamenstelling.\nDe Indo-Europese Baltische Letten zijn samen met de Fins-Oegrische Lijven, die in zuidelijk Lijfland deels overgingen op de Letse taal, de oorspronkelijke bevolkingsgroepen van Letland. Het aandeel niet-Letten is onder andere terug te voeren op een actieve politiek van Russificatie tijdens de Sovjetperiode. Mede door naoorlogse immigratie is het aandeel etnische Letten afgenomen van 77% in 1935 tot 52% in 1989 en 61,1% in 2011.\nBehalve de grote Russische minderheid zijn er Wit-Russen, Polen, Oekra\u00efners en Litouwers. Tot de kleinere minderheden behoren de Joden (0,3%), de Roma (0,3%), de Duitsers (0,1%) en de Esten (0,1%).\nStaatsburgerschap.\nNa de onafhankelijkheid in 1991 werd de Letse nationaliteit automatisch verleend aan inwoners van Letland die in 1940 al in Letland woonden, en aan hun directe afstammelingen. Personen die tijdens de Sovjet-bezetting in Letland waren komen wonen (in het kader van de russificatie) en hun nakomelingen konden alleen via naturalisatie na een inburgeringsexamen in de Letse taal het staatsburgerschap verkrijgen. Minder dan een kwart van de Russischtalige bevolking heeft het staatsburgerschap verkregen; het overig deel heeft slechts een permanente verblijfsvergunning. Veel Russen kunnen dus niet deelnemen aan de verkiezingen. Niettemin vormen zij relatief de grootste politieke partij (Harmoniecentrum, SC) mede door de steun van andere minderheidsbevolkingsgroepen. De Russische minderheid vormt een aanzienlijk deel van de bevolking van de hoofdstad en in de zuidoostelijke districten, met name Daugavpils.\nTaal.\nHet Lets is de enige offici\u00eble taal van Letland. Het Lijfs is een bijna uitgestorven taal, die door de wet beschermd wordt. Ook het Letgaals, dat als een dialect van het Lets wordt beschouwd, wordt beschermd. Het Russisch is de tweede meest gesproken taal. In 2011 sprak 34% van de bevolking het thuis. Op 18 februari 2012 werd er een referendum gehouden om te kijken of het Russisch als tweede offici\u00eble taal zou opgeomen worden. 74,8% van de stemmen was tegen. In 2019 werd beslist om het Russisch op scholen af te bouwen zodat er enkel nog in het Lets onderwezen wordt.\nPolitiek en bestuur.\nLetland kent een parlementaire democratie met als staatshoofd President Edgars Rink\u0113vi\u010ds sinds 2023. De Letse regering wordt gevormd door een coalitie. De regeringsleider is sinds september 2023 premier Evika Sili\u0146a. De president wordt elke vier jaar gekozen door het parlement.\nHet parlement in Letland wordt Saeima genoemd en bestaat uit \u00e9\u00e9n kamer met 100 leden. De 100 te verdelen zetels van het parlement worden elke vier jaar verkozen via directe verkiezingen op de eerste zaterdag van oktober, waarna het parlement de president kiest. Deze kiest vervolgens de premier. De uitvoerende macht berust bij de premier en de raad van ministers. De Saeima wordt gekozen voor een termijn van vier jaar. Er is een kiesdrempel van 5%.\nBestuurlijke indeling.\nLetland is sinds 1 juni 2021 ingedeeld in 34 provincies (\"novadi\") en 10 'steden van de republiek' (\"republikas pils\u0113tas\"). Vanaf 1 juli 2009 tot en met 1 juni 2021 was Letland ingedeeld in 110 provincies (\"novadi\") en 9 'steden van de republiek' (\"republikas pils\u0113tas\").\nEconomie.\nPer 1 januari 2014 is de euro het offici\u00eble betaalmiddel van Letland. Letland voldeed toen aan de gestelde criteria om de lats te vervangen door de euro: een lage inflatie en een begrotingstekort van 1,5%, wat ruim onder de 3%-norm ligt. De staatsschuld lag met 40% van het nationaal inkomen ook onder de Europese eis van 60%.\nV\u00f3\u00f3r de kredietcrisis van 2007 kende Letland een sterke economische groei. De crisis zorgde er echter voor dat het land in een zware recessie terechtkwam, die grote besparingen en een interne devaluatie tot gevolg had. Letland kon daarbij aanspraak maken op internationale financi\u00eble steun ter waarde van 7,5 miljard euro van de Europese Unie en het Internationaal Monetair Fonds. Door deze steunmaatregelen is de Letse economie uit de recessie geklommen. De werkloosheid was begin 2014 echter nog steeds hoog.\nOpenbaar vervoer.\nEr wordt sinds 2013 aan de Rail Baltica-lijn gewerkt, die Tallinn met Riga, Litouwen en Warschau gaat verbinden in 2026."}
{"id": "8764", "revid": "231402", "url": "https://nl.wikipedia.org/wiki?curid=8764", "title": "Grote stern", "text": "De grote stern (\"Thalasseus sandvicensis\") behoort tot een familie van zeevogels, die verwant is aan de meeuwen en schaarbekken. De meeste sterns werden vroeger ingedeeld bij het geslacht \"Sterna\". Analyse van DNA-sequenties heeft echter geleid tot diverse afsplitsingen zoals het geslacht \"Thalasseus\".\nKenmerken.\nDe grote stern is te herkennen aan zijn zwarte kuif en snavel met een klein geel puntje.\nVerspreiding en leefgebied.\nDeze soort komt voor van noordelijk Europa tot het mediterrane gebied, de Zwarte- en Kaspische Zee.\nVoorkomen in Nederland.\nIn de jaren dertig van de twintigste eeuw broedden er in Nederland ongeveer 35.000 paren grote sterns, vooral in het Waddengebied (Griend en Rottummerplaat) en in het vogelreservaat De Beer op het eiland Rozenburg. De populatie van De Beer is geheel verdwenen door de expansie van de Rotterdamse haven richting Europoort.\nDe grote stern werd een van de \u201cicoonsoorten\u201d van de Waddenzee. De grootste kolonie, op Griend, was sinds 1916 in bezit van Natuurmonumenten.\nToen in 1958 bij Rotterdam een proeffabriek voor het bestrijdingsmiddel Telodrin in gebruik genomen werd, en gechloreerde koolwaterstoffen als afvalstof via de Nieuwe Waterweg in de Noordzee en de Waddenzee terecht kwamen, bleven er in het hele Nederlandse Waddengebied maar 875 paren grote sterns over, voornamelijk op Griend. Na sluiting van de fabriek zijn de aantallen langzaam hersteld. Behalve op Griend vestigden zich ook voor kortere of langere tijd \u201csatellietkolonies\u201d op Rottumeroog, Rottumerplaat, Schiermonnikoog en Engelsmanplaat.\nEen meer duurzame kolonie vestigde zich op Ameland na 2000. Het aantal broedparen (op de Feugelp\u00f4lle) varieerde daar tussen de 2 en 5.000.\nIn het Deltagebied waren eerst zandplaten in het Grevelingenmeer favoriet, daarna vooral de Hooge Platen in de Westerschelde. De hele Zeeuws/Vlaamse populatie bedroeg in de jaren negentig van de twintigste eeuw 3.000 tot 5.000 paar.\nIn 2020 bedroeg het totaal aantal broedparen in Nederland 19.250-19.500. Tot 2008 was de trend licht stijgend, daarna blijft het ongeveer gelijk.\nDe soort staat als \"niet bedreigd\" op de internationale Rode Lijst van de IUCN, maar valt wel onder het AEWA-verdrag. Hij staat als \"bedreigd\" op de Nederlandse Rode Lijst omdat de aantallen nog steeds niet op het peil van de jaren 1930 terug zijn en de broedbiotoop voortdurend bedreigd wordt door bijvoorbeeld baggerwerkzaamheden (Westerschelde) of verstoring (Waddengebied).\nTexel.\nIn de eerste jaren van WOII groeide de kolonie van de grote stern op De Schorren tot 10-15.000 paren. Maar omdat de eieren in opdracht van de bezetter massaal werden geraapt, verdween de kolonie later in de oorlog. Na de oorlog herstelde de kolonie zich. In 1956-1957 broedden er opnieuw 10-15.000 paren.\nGrote sterns zijn echte \u201czeesterns\u201d: meestal broeden ze in gebieden met een grote natuurlijke dynamiek. Maar dat houdt ook in dat ze een grote kans lopen door natuurlijke oorzaken, zoals stormvloeden tijdens het broedseizoen, verstoord te worden.\nIn 1997 vestigde de grote stern zich in de Mokbaai op Texel, op het terrein van de Joost Dourleinkazerne. Die kolonie hield geen stand, maar de sterns vestigden zich vanaf 2004 aan de overkant van de Mokbaai, in De Petten. Het grote voordeel van deze vestiging was de nabijheid van foerageergebied. Grote sterns vangen hun vis vooral op de Noordzee. De aantallen broedende vogels namen toe tot maximaal 2.900 paartjes (deels in het naastgelegen gebied 't Stoar). Ook deze kolonie verdween (in 2013).\nIn 2012 gingen er ook grote sterns in Ottersaat broeden. Daar waren \u2013 net zoals in De Petten \u2013 schelpeneilandjes aangelegd voor de \u201ckleinere sterns\u201d (visdieven en noordse sterns) en voor kluten. Al meteen in het eerste jaar van vestiging brachten ongeveer 1.000 paar een aantal van ca. 1.000 vliegvlugge jongen groot. 2012 was voor Griend (met 2.796 paar en een broedsucces van nagenoeg nul) een erg slecht jaar.\nIn 2013 groeide de kolonie in Ottersaat tot 1.600 paar en vestigde de grote stern zich ook met 400 paar in het Wagejot, en met 1.200 paar in Utopia. In dit eerste jaar konden de jongen in Utopia niet worden geteld. In 2015 broedden er in het gebied al 6.000 paar.\nVoorkomen in Belgi\u00eb.\nIn Vlaanderen staat de grote stern als \"ernstig bedreigd\" op de Rode Lijst. Een grote biotoop van de vogel is het kunstmatige Sterneneiland in de zeehaven van Brugge, waar ook andere sternen voorkomen."}
{"id": "8765", "revid": "146462", "url": "https://nl.wikipedia.org/wiki?curid=8765", "title": "Zeeuwsch-Vlaanderen", "text": ""}
{"id": "8766", "revid": "305289", "url": "https://nl.wikipedia.org/wiki?curid=8766", "title": "Cornelis Troost", "text": "Cornelis Troost (Amsterdam, 8 oktober 1696 - aldaar, 7 maart 1750) is een van de weinige 18e-eeuwse Nederlandse schilders die werkelijk origineel genoemd kan worden. In zijn tijd, beter bekend als de pruikentijd, borduurden de meeste Hollandse schilders voort op het stramien van de Gouden Eeuw. Troost ontwikkelde een eigen, sterk satirische stijl, waarmee hij het leven in de huiskamers en op straat te kijk zette. Het werk van Cornelis Troost vertoont overeenkomsten met dat van zijn Engelse tijdgenoot William Hogarth.\nLevensloop.\nCornelis Troost was de zoon van Jan Troost, aanvankelijk curator van de Desolate Boedelkamer, die naar Oost-Indi\u00eb vertrok als boekhouder van de VOC en daar omstreeks 1719 overleed. Zijn moeder was Barbara Meebeeck Kruijwage, die in december 1699 overleed. Zijn vader ging op 7 mei 1700 in Amsterdam in ondertrouw met Aletta van der Beek. Cornelis werd opgeleid tot toneelspeler en werkte tussen 1719 en 1724 in de Nieuwe Amsterdamse Schouwburg die in 1665 had plaatsgemaakt voor de Schouwburg van Van Campen. In 1723 ging hij in de leer bij de portretschilder Arnold Boonen.\nAan het begin van zijn carri\u00e8re schilderde hij vooral portretten, waarbij de pruiken opvallen die destijds werden gedragen. De opdracht tot het schilderen van de Inspecteurs van het Collegium Medicum maakte hem op slag bekend. In 1728 schilderde hij zijn \"Anatomische les van Professor Ro\u00ebll\"; in 1735 de portretten van Herman Boerhaave en van Mr Isaac Sweers; in 1736 van Jeronimus Tonneman; in 1741 van Johan Jacob Mauricius, gouverneur-generaal van Suriname.\nLater begon hij toneelsc\u00e8nes en satires op drinkende gezelschappen te schilderen, zoals de vijf pastels (NELRI) in het Mauritshuis. Vanaf 1740 schilderde hij ook militaire sc\u00e8nes. Een andere specialiteit van Troost zijn schilderijen van het idyllische buitenleven. Vrolijke boeren lijken hun dagen dansend, zingend of vissend door te brengen. Troost schilderde eveneens een ringstaartmaki, toen een zeldzaam dier.\nCornelis Troost woonde bijna zijn hele leven in Amsterdam, hij heeft ook een korte tijd in Zwolle gewoond en trouwde daar op 18 december 1720 met Maria van Duijn, een toneelspeelster. Het echtpaar liet acht dochters dopen in Amsterdam, onder wie de schilderes Sara Troost. Hij was de schoonvader van de beroemde kunstverzamelaar, graveur en houthandelaar/makelaar Cornelis Ploos van Amstel. Hij bewoonde tot 1741 een pand op de Achtergracht, vervolgens huurde hij Amstel 268, maar stierf op Prinsengracht 1093. Cornelis Troost werd begraven in de Nieuwe Kerk.\nHij was een neef van Jan Hendrik Troost van Groenendoelen, die eigenaar was van een behangselfabriek.\nTrivia.\nIn de Amsterdamse wijk De Pijp, met straatnamen van 17e- en 18e-eeuwse schilders, bevinden zich het Cornelis Troostplein en de Cornelis Trooststraat."}
{"id": "8768", "revid": "1225632", "url": "https://nl.wikipedia.org/wiki?curid=8768", "title": "Zilvermeeuw", "text": "De zilvermeeuw (\"Larus argentatus\") is een grote meeuwensoort.\nKenmerken.\nDe zilvermeeuw onderscheidt zich van de stormmeeuw doordat hij gemiddeld bijna 20 centimeter groter is, met een totale lengte van circa 60 cm. Het mannetje is gemiddeld wat groter dan het vrouwtje. In Nederland en Belgi\u00eb (\"Larus argentatus argenteus\") is de soort in de vlucht te onderscheiden van de stormmeeuw door de veel forsere snavel en door de witte vlek in de zwarte punt van de vleugel: bij de stormmeeuw is die groot en ovaal, bij de zilvermeeuw kleiner en onregelmatig gevormd. In het volwassen kleed heeft de zilvermeeuw een witte kop, staart en onderzijde; de rug en de bovenzijde van de vleugels zijn zilvergrijs. Het jong van de zilvermeeuw is in de eerste winter bruin met donkere vleugels en staart. Tweede winter vogels zijn bruin met meer wit bij kop en staart en lichtere tot grijze bovendelen. Derde winter vogels hebben een kleed dat vrijwel gelijk is aan het volwassen kleed maar met hier en daar een bruine vlek. Afhankelijk van de ondersoort heeft de vogel roze, roodachtige, vleeskleurige, groenige of gele poten. Karakteristiek voor de zilvermeeuw is de rode vlek op de ondersnavel. Het legsel bestaat meestal uit drie eieren.\nVoeding.\nZilvermeeuwen eten van alles: in hun natuurlijke kustomgeving vooral mosselen, kokkels, krabbetjes en wormen; in de stad allerlei afval. Ze vissen zelf niet of nauwelijks, maar lusten wel degelijk vis en visafval. Zoals alle andere meeuwensoorten eten ze zo veel mogelijk, soms zo veel dat ze niet meer kunnen vliegen. Vermoedelijk is dat om een voorraad te hebben in geval het voedselgebied niet bereikbaar is: bijvoorbeeld een wadplaat die niet droogvalt.\nVoortplanting.\nHet legsel bestaat meestal uit drie gevlekte, olijfgroene tot olijfbruine eieren. Legsels van vier eieren zijn zeldzaam.\nTaxonomie.\nDe taxonomie van zilvermeeuwen en aanverwante soorten is complex. Men spreekt wel van het \u201czilver-kleine mantel(meeuwen)complex\u201d.\nTegenwoordig worden meestal twee ondersoorten van de zilvermeeuw onderscheiden:\nTot in de jaren tachtig van de twintigste eeuw werden ook \"L. a. michahellis\" (een mediterrane ondersoort), \"L. a. omissus\" (Oost-Scandinavi\u00eb en het Oostzeegebied) en \"L. a. cachinnans\" (Zwarte Zee) wel als ondersoorten van de zilvermeeuw gezien. Tegenwoordig worden deze beschouwd als een afzonderlijke soort: \"Larus michahellis\", de geelpootmeeuw, die zich onderscheidt van de zilvermeeuw door de gele in plaats van roze poten.\nVoorkomen.\nAan de kust van Belgi\u00eb en Nederland, soms ook verder landinwaarts, is de zilvermeeuw een algemene verschijning. Het is plaatselijk een algemene broedvogel van het duingebied. Zilvermeeuwen en hun naaste verwanten komen voor langs de meeste kusten van Europa, Azi\u00eb, door heel Canada en 's winters aan de kusten van de VS.\nDe ondersoort die in Nederland broedt, \"Larus argentatus argenteus,\" is wat lichter gekleurd dan de Fennoscandinavische ondersoort. \"L. a. argentatus\" overwintert in het zuidelijk Noordzeegebied inclusief Nederland en op de Britse eilanden. \"L. a. argenteus\" blijft merendeels binnen de landsgrenzen; maar er zijn ringvondsten bekend uit Scandinavi\u00eb, West-Duitsland, Belgi\u00eb en Frankrijk.\nBuiten het broedseizoen zijn veel zilvermeeuwen te vinden op plaatsen waar menselijk afval wordt achtergelaten: vuilnisstortplaatsen, fabrieksterreinen, havens en stedelijke gebieden. Als de weersomstandigheden slecht zijn \u2013 dat wil zeggen bij storm \u2013 kan meer dan driekwart van de populatie op dit soort plaatsen worden aangetroffen.\nHalverwege de jaren tachtig was de verspreiding over Nederland als volgt: tussen november en april was de presentie (het voorkomen in onderzochte atlasblokken) het grootst. In de periode mei-juli het laagst. Tussen augustus en oktober nam het aantal atlasblokken waar de zilvermeeuw wordt waargenomen langzaam toe. De schrijvers van de \"Vogelatlas 1987\" trokken hieruit de conclusie dat het verlaten van de kolonies in augustus niet onmiddellijk werd gevolgd door een sterke dispersie over het land, en dat de belangrijkste toevoer van vogels van elders pas vanaf november optrad. In zachte winters werden zilvermeeuwen in alle delen van Nederland waargenomen, zij het dat het in droge gebieden vaak alleen om overvliegende vogels ging. Concentratiegebieden in de winter waren de Waddenzee, de vissershavens van Den Helder en IJmuiden, Amsterdam en omstreken, de Maasvlakte en de Delta. De vuilstortplaats te Wijster was een binnenlandse toplocatie. In november konden hier tot 20.000 meeuwen worden geteld, ongeveer 10% van de Nederlandse winterpopulatie.\nHet is lastig om echte trek te identificeren, omdat er ook veel lokale vliegbewegingen plaatsvinden. De meeste herfsttrek lijkt echter plaats te vinden vanaf augustus aan de kust, of oktober in het binnenland tot in december. De voorjaarstrek kan worden waargenomen van half februari tot in mei.\nKoloniebroeder.\nDe zilvermeeuw broedt van begin mei tot in juli. De zilvermeeuw legt meestal 3 eieren (soms 2, zelden 4) en broedt \u00e9\u00e9n keer per jaar. De broedduur is 26-28 dagen. Beide vogels broeden, soms meteen na het eerste, soms na het tweede of laatste ei. Vooral het \u2642 verdedigt het territorium. Het nest is een kuiltje op de grond tussen helm of andere vegetatie, bekleed met weinig of wat meer plantaardig materiaal, ook met veertjes en schelpen. De eieren zijn olijfbruin tot olijfgroen met rood- en zwartbruine vlekken en paars-grijze ondervlekken. Gemiddeld zijn ze 72x50 mm.\nDe zilvermeeuw broedt in kolonies. Vanaf begin februari gaan in Nederland enkelingen de broedkolonies bezoeken. Maar het merendeel verschijnt in maart en april. De eerste eieren worden pas eind april gelegd. Eind juli zijn de meeste jongen vliegvlug en in de loop van augustus worden de kolonies verlaten.\nIn de negentiende eeuw waren er in Nederland enkele kolonies; die kolonies telden een groot aantal broedparen; bijvoorbeeld de kolonie op Rottumeroog. De meeste kolonies groeiden niet omdat er veel eieren werden geraapt. In de twintigste eeuw groeide zowel in Nederland als in het buitenland de populatie zilvermeeuwen sterk. Daarbij hebben de goede bescherming van de broedplaatsen en de hoeveelheid beschikbaar voedsel in de vorm van eetbaar menselijk afval de belangrijkste rol gespeeld. In de jaren dertig tot en met zestig hebben felle bestrijdingscampagnes plaatsgevonden. \u201cDe vrees, dat de zilvermeeuw door het roven van eieren en jongen voor andere kustvogels een bedreiging zou vormen, is (...) ongegrond gebleken. Plaatselijk kunnen zilvermeeuwenkolonies echter wel zoveel beslag leggen op de beschikbare ruimte dat er voor andere soorten weinig plaats overblijft.\u201d De kolonies telden soms duizenden paren.\nIn de jaren zeventig van de twintigste eeuw veranderde het foerageergedrag: zilvermeeuwen gingen steeds meer landinwaarts voedsel zoeken, vooral op vuilstortplaatsen. De zilvermeeuwen werden voor hun voedselvoorziening afhankelijker van de mens. Desondanks bleef de zilvermeeuw als broedvogel gebonden aan de kust. In de jaren 1973\u20131977 broedde de soort nauwelijks in het binnenland. Tussen 1968 en 1977 groeide het aantal broedparen met gemiddeld 13,8% per jaar. In 1977 broedden in Nederland in totaal 53.000 paar: in het Waddengebied 37.600, in de duinen van Holland 5.100 en in het Deltagebied 9.700. In 1984-85 groeide het aantal broedparen tot bijna 90.000.\nNa 1985 zette zich een daling in. Alleen in 1993 kwam het aantal broedparen in Nederland nog even boven het aantal van 1985 uit.\nDaarna treedt er een geleidelijke afname van aantallen broedvogels op. In de periode 1998\u20132000 was het aantal broedparen in Nederland 62.000-67.000. Sindsdien is er jaarlijks een significante afname te constateren\nBroeden in stedelijk gebied.\nIn veel steden in Nederland langs de Hollandse en Zeeuwse kust broeden meeuwen op daken. Broedgevallen van zilvermeeuwen op daken zijn uit Amsterdam al bekend uit de jaren twintig van de twintigste eeuw. In de jaren veertig zijn ook meldingen uit Den Helder en Den Haag bekend.\nTot de jaren tachtig zijn broedende meeuwen alleen gemeld uit (grotere en kleinere) kolonies in de kustgebieden. Toen in de jaren tachtig de vos de Hollandse duinen ging koloniseren, verdwenen de kolonies zilvermeeuwen (en kleine mantelmeeuwen) uit de duinstreek. Rond 1992 vertrokken de laatste broedende meeuwen uit de duinen. De grootste aantallen vogels verhuisden naar broedlocaties op de Maasvlakte, de Zeeuwse Delta en in de richting van de Waddenzee.\nDaarnaast gingen zilvermeeuwen (en kleine mantelmeeuwen) op daken broeden. In 1998\u20132000 werd het aantal op daken in Hollandse steden broedende kleine mantelmeeuwen geschat op minstens 500 paren (vooral rond IJmuiden en Velzen) en 565 paren zilvermeeuwen (meer verspreid over verschillende stedelijke gebieden).\nIn Den Haag werden de aantallen op daken broedende meeuwen in 1998\u20132000 op 20 \u00e0 25 paren kleine mantelmeeuw en 25 \u00e0 35 paren zilvermeeuw geschat. In Leiden bedroeg het aantal van beide toen minstens het dubbele. In Den Haag namen de aantallen hierna een aantal jaren achtereen met 20% per jaar toe. In Alkmaar stegen de aantallen broedende zilvermeeuwen tussen 1994 en 2009 met gemiddeld 11% per jaar, om daarna tot 2013 weer af te nemen. Het aantal broedende kleine mantelmeeuwen steeg daar in die periode met gemiddeld 22% per jaar (en stabiliseerde daarna tot 2013).\nSinds 2007 heeft het broeden van zilvermeeuwen in stedelijk gebied, onder andere in Leiden, de regionale en landelijke pers gehaald. Burgers klaagden over geluid, uitwerpselen en kapotte vuilniszakken. In Den Haag leidde de groei van het aantal broedende meeuwen en de klachten over overlast ertoe dat de gemeente in 2010 eieren in nesten heeft laten vervangen door goed gelijkende plastic eieren. In datzelfde jaar werd met behulp van luchtfoto's onderzoek gedaan naar de verspreiding van broedende meeuwen in Den Haag. Dit betrof zowel zilvermeeuwen als kleine mantelmeeuwen. In 2010 werden met behulp van deze luchtfoto's 422 broedgevallen vastgesteld. Bijna de helft daarvan broedde in Scheveningen. De meeuwen broedden ook in Haagse Hout (ongeveer 30%) en in het centrum van Den Haag (12%). De vastgestelde broedgevallen betroffen voor ongeveer 70% zilvermeeuwen. In Haagse Hout was het percentage kleine mantelmeeuwen groter: 42%."}
{"id": "8770", "revid": "1351280", "url": "https://nl.wikipedia.org/wiki?curid=8770", "title": "Knobbelzwaan", "text": "De knobbelzwaan (\"Cygnus olor\") is een vogel uit de familie van de eendachtigen (Anatidae). Hij leeft voornamelijk van waterplanten, waar hij met zijn lange hals naar grondelt, maar hij eet ook grassen.\nKenmerken.\nDe knobbelzwaan kan een spanwijdte van 2,40 meter bereiken. Hij is 140 tot 160 cm lang. Met zijn lange nek kan hij ver onder water reiken. Met 10 tot 12 kg behoort de knobbelzwaan tot de zwaarste vliegende dieren. Hij is ongeveer even groot als de wilde zwaan, maar veel groter dan de kleine zwaan.\nDe knobbelzwaan is wit en heeft een oranjerode snavel. De kop en hals hebben een lichtgele schijn. De onbevederde huid aan de snavelwortel en om het oog, onder de voorhoofdsknobbel, is zwart. Ook de poten zijn zwart.\nDe ruglijn is sterk gebogen. De hals wordt bijna altijd in een S-vorm gehouden. Die hals heeft het grootste aantal halswervels van alle vogels (26). De kop wordt altijd iets omlaag gebogen. De snavel is relatief breed.\nEr is weinig maar duidelijke seksuele dimorfie. Het mannetje is groter; hij heeft ook een zwaardere nek. Het mannetje heeft een knobbel bovenop de snavel. In de lente zwelt die knobbel aan en wordt de snavel roder. Vrouwtjes hebben een kleinere knobbel.\nGeluid.\nDe knobbelzwaan maakt gorgelende en blazende geluiden. In de vlucht maken de vleugels een laag, zingend geluid dat wordt veroorzaakt door de wind die erlangs strijkt.\nEen knobbelzwaan die op het nest wordt gestoord, maakt een sissend of knorrend geluid.\nOnvolwassen vogels maken een zwak, fluitend geluid.\nDe contactroep is een meeuwachtig \"ga-oh\".\nVoedsel.\nHet voedsel van de knobbelzwaan bestaat hoofdzakelijk uit waterplanten. Met de brede snavel kan hij waterplanten gemakkelijk afbreken. De knobbelzwaan duikt nooit zo diep dat hij volledig onder water gaat. Soms zijn alleen de staart en de achterpoten te zien, als de zwaan op zijn kop staat en met de poten trappelt om de diepste planten op te vissen (grondelen). Ook graast hij op weiden.\nVliegen.\nOm op te kunnen stijgen loopt een knobbelzwaan eerst over het wateroppervlak van een plas of sloot, of over de grond, terwijl hij met zijn vleugels slaat. Het opstijgen vergt van de zwaan veel energie. Knobbelzwanen vliegen in \u00e9\u00e9n lijn, met de lange hals vooruit gestrekt en met krachtige vleugelslagen. Als ze eenmaal in de lucht zijn, maken hun vleugels een laag zingend geluid.\nTerritorium.\nKnobbelzwanen hebben een territorium, dat heel groot kan zijn. Zeker als ze aan het broeden zijn, wordt het nest agressief verdedigd. In dreighouding buigen ze hun hals naar achteren en bollen hun vleugels om uiteindelijk naar hun indringer te lopen of zwemmen.\nZe zijn agressief tegenover alle soorten watervogels.\nBuiten het broedseizoen vormen ze af en toe groepen met kleine en wilde zwanen.\nNest en jongen.\nKnobbelzwanen nestelen op de grond, dicht bij de waterrand van moerasgebieden en weinig stromende waters, bij estuaria en in steden. Hun nest is een groot bouwsel van plantenmateriaal (voornamelijk riet en waterplanten) met een holte in het midden. Het wijfje broedt tot 38 dagen op de 5 tot 8 ovale eieren van ongeveer 11 cm. In het begin van de broedtijd zijn de eieren nog mat en grijsgroen, maar na een paar weken worden ze glanzend en bruinig. Broedpartners blijven dikwijls hun hele volwassen leven bij elkaar. Knobbelzwanen hebben per jaar maar \u00e9\u00e9n broedsel.\nDe jongen blijven een heel jaar bij hun ouders. Voor vogels is dat erg lang. De jongen verlaten wel spoedig het nest en kunnen na 4 tot 5 maanden vliegen. De ouders dragen hun jongen, zoals futen, af en toe op de rug. Donsjongen zijn grijs of wit. Ze worden door beide ouders verzorgd. Wanneer ze het verenkleed van een volwassen zwaan krijgen, verjagen de ouders de jongen. Volgroeide jonge vogels hebben eerst een lichtbruin kleed, bruiner dan de jongen van de wilde zwaan, dat, naarmate ze ouder worden, witter wordt. Ze missen de knobbel en hun snavel en poten zijn nog donkergrijs. Later worden die rozegrijs en vervolgens krijgt de snavel de oranjerode kleur van een volwassen zwaan.\nIn het derde jaar zijn de vogels echt volwassen. Daarna vormen de jonge vogels groepen.\nVerspreiding.\nIn West-Europa is de knobbelzwaan de talrijkst voorkomende zwaan.\n's\u00a0Winters komen de knobbelzwanen samen in groepen op beschutte plekken langs zeekusten, riviermondingen en op meren. In strenge winters is de knobbelzwaan talrijk. Noordoostelijke populaties trekken van november tot april naar het zuiden en het westen. Het aantal broedparen in Nederland vertoont een stijgende trend. Na de broedtijd leven de zwanen vaak in grote groepen.\nIn de meeste gebieden van noordelijk Europa (Zuid-Scandinavi\u00eb, Denemarken, Oost-Pruisen) tot oostelijk Azi\u00eb, over de Donaulanden, Zuidoost-Europa en Midden- en Zuid-Rusland leven halftamme parkvogels en hun verwilderde nakomelingen. Nabij stilstaande of langzaam stromende voedselrijke binnenwateren en parken is het een algemene broedvogel.\nDe knobbelzwaan kwam oorspronkelijk in het noorden van Centraal-Europa, het zuiden van Scandinavi\u00eb en het gebied rond de Zwarte Zee voor. Verder naar het oosten was hij tot in Noord-China te vinden. Zijn verspreidingsgebied is echter aanzienlijk uitgebreid doordat de mens hem op verschillende plaatsen heeft uitgezet. Zelfs in Zuid-Afrika heeft hij een tijdlang geleefd, maar daar is hij inmiddels weer uitgestorven.\nZwanen en de mens.\nKnobbelzwanen spelen een rol in de mythologie van veel volkeren. Bij de Germanen werden ze voorspellende gaven toegekend. Ook omwille van hun uiterlijk worden ze al sinds de middeleeuwen als exclusieve sierwatervogels in park- en kasteelvijvers gehouden, waarbij het zwanenrecht gold. Al in de 14e eeuw bezat de stad Brugge een zwanenfokkerij in Meetkerke. \nZwanen kunnen gevaarlijk zijn en vallen nog weleens mensen aan, vooral als ze broeden en wanneer ze kuikens hebben. Ze imponeren naderende mensen met blazen en het aannemen van een dreigende houding, waarbij ze zich zo breed mogelijk maken. Als dat zonder resultaat blijft, gaan ze soms tot de aanval over. Zwanenaanvallen leveren meestal geen zware verwondingen op. Dat een zwaan in staat zou zijn om een mensenarm te breken is een mythe, de botten in een zwanenvleugel zijn daar veel te licht en breekbaar voor. In 2012 werd een man in zijn kajak aangevallen door een zwaan. Hij viel uit de kajak en verdronk omdat hij niet in staat was om naar de kant te zwemmen."}
{"id": "8772", "revid": "6224", "url": "https://nl.wikipedia.org/wiki?curid=8772", "title": "Hulst", "text": ""}
{"id": "8773", "revid": "305289", "url": "https://nl.wikipedia.org/wiki?curid=8773", "title": "Hulst (stad)", "text": "Hulst (, Zeeuws en Oost-Vlaams: \"Ulst\") is een vestingstad in de Nederlandse provincie Zeeland. Het is de hoofdplaats van de gelijknamige gemeente Hulst. De stad heeft inclusief Absdale inwoners () en is daarmee de zesde plaats van Zeeland, achter Middelburg, Vlissingen, Goes, Terneuzen en Zierikzee.\nHulst profileert zich als de \"meest Vlaamse stad\" van Nederland. Vooral de bourgondische levensstijl van de stad Hulst heeft aantrekkingskracht op Vlaamse toeristen. Het oorspronkelijke dialect van Hulst en de omliggende (katholieke) dorpen wijkt sterk af van de overige Zeeuwse dialecten en vertoont een sterke continu\u00efteit met de dialecten in het noorden van het Waasland (Belgi\u00eb, provincie Oost-Vlaanderen). Hulst ligt ca. 30\u00a0km van Antwerpen.\nHulst wordt genoemd in het middeleeuwse \"Van den vos Reynaerde\". Het feit wordt gememoreerd met een standbeeld voor Reynaert.\nHulst onderhoudt een stedenband met Michelstadt in Duitsland.\nEtymologie.\nDe naam \"Hulst\" is afgeleid van de hulst, een struik die veel in de omgeving van de plaats voorkwam.\nGeschiedenis.\nHulst ontstond in de 11e eeuw als de nederzetting \"Hulust\". Hulst kreeg in 1180 stadsrechten van de Vlaamse graaf Filips van de Elzas en ontwikkelde zich tot een belangrijke vesting- en havenstad. Aanvankelijk was de Saxvliet de belangrijkste toegang tot de haven. De stad bloeide op door de aanwezigheid van de haven en de moernering die ten noorden van de stad plaatsvond. Het oudste zegel van Hulst uit 1226, toont St.-Willibrord. Latere zegels tonen een gekroonde klimmende leeuw, die nog steeds in het wapen van de stad voorkomt.\nDe familie Van Maalstede bouwde zijn eerste kasteel vermoedelijk in het centrum. Rond 1200 bouwden ze aan de oostzijde van de stad een nieuw slot Maalstede.\nDe stadsrechten werden in 1350 uitgebreid en in 1413 werd toestemming tot de aanleg van verdedigingswerken verleend. In 1452 werd de stad, tijdens de Gentse Opstand (ook: \"Zoutoorlog\" genaamd), vrijwel geheel verwoest. Van 1453-1477 werden de wallen en poorten versterkt, maar de Gentenaren brandschatten de stad opnieuw in 1485 en 1491.\nIn 1458 vestigden zich de Minderbroeders te Hulst.\nNadat het omliggende gebied in 1585 was ge\u00efnundeerd, schuurde het Hellegat uit en werd dit de nieuwe haven. In 1591 werd voor het eerst een beleg voor Hulst geslagen en wel door Maurits van Nassau, de latere prins van Oranje, die de stad binnen vijf dagen veroverde. Vijf jaar later vond een hernieuwd beleg plaats, waarbij Hulst werd heroverd door Albertus van Oostenrijk.\nVan 1615-1621 werd de stad door de Spaansgezinden voorzien van de uitgebreide vestingwerken die ook tegenwoordig nog te zien zijn. Tijdens de slag bij Hulst in 1640 kwam Hendrik Casimir I van Nassau-Dietz om het leven. Het lukte de Staatsen toen niet om Hulst in te nemen. In 1645 belegerden de Staatsen onder leiding van prins Frederik Hendrik van Oranje de stad Hulst en het Hulsterambacht opnieuw. Ze heroverden deze op de Spanjaarden. Onder zijn bewind was handel op de Schelde verboden en verloor Hulst zijn betekenis als handelsstad. Hulst maakte formeel tot 1648 (Vrede van M\u00fcnster) met de rest van Zeeuws-Vlaanderen deel uit van het Graafschap Vlaanderen en was een dochterstad van Gent.\nVerschillende abdijen hadden in Hulst een Refugiehuis, waaronder de Abdij van Boudelo, de Abdij van Cambron en die van Onze-Lieve-Vrouw Ten Duinen.\nDe vesting bleek in 1702, verdedigd door Isidro de la Cueva y Benavides en George Prosper Verboom, de Franse troepen te kunnen weerstaan, maar in 1747 kwam ze alsnog in Franse handen, hetgeen in januari 1749 als uitvloeisel van de Vrede van Aken (1748) werd be\u00ebindigd. De Fransen veroverden de stad opnieuw in 1792.\nIn 1795 werd de haven opgeheven: het Hellegat was verzand en wat er van over was werd ingepolderd. Bebouwing buiten de vestinggordel was vooralsnog niet toegestaan, doch in 1816 werd de vesting opgeheven.\nToen in 1830 Belgi\u00eb onafhankelijk werd van Nederland, hebben Franse en Belgische militairen onder Ernest Gr\u00e9goire en Louis-Adolphe de Pont\u00e9coulant geprobeerd om Zeeuws-Vlaanderen te veroveren. Bij de katholieke delen van Zeeuws-Vlaanderen kreeg de opstand ook weerklank. Bij de wapenstilstand in november 1830 werden de provinciegrenzen als scheidslijn gebruikt, daarna was alleen Hulst nog in handen van de Belgen, tot 11 januari 1831. Hulst werd door de Belgische regering toebedeeld aan het arrondissement Dendermonde (provincie Oost-Vlaanderen).\nIn 1845 werd de vesting aangekocht door de stad, en ze bleef intact. Pas n\u00e1 1860 begon er enige bebouwing buiten de vestinggordel te ontstaan. Ook kwam er in 1871 een spoorwegstation, dat echter in 1952 werd opgeheven. In 1861 kwam er een Liefdesgesticht nabij het refugiehuis van de Abdij van Baudeloo. Dit werd in 1968 afgebroken. Pas vanaf omstreeks 1920 was er sprake van uitbreidingsplannen buiten de vestinggordel.\nHulst werd op 20 september 1944 bevrijd door de Poolse 1e Pantserdivisie. Hierbij verloor de Sint-Willibrordusbasiliek haar torenspits. Deze werd later door een betonnen bouwsel vervangen. Stemvorken omringen de klokken en bovenaan staan engelen naar het kruisbeeld gekeerd.\nSedertdien is Hulst sterk uitgebreid. Ook het grondgebied van de gemeente Hulst werd uitgebreid, door de herindelingen van 1970 en 2003.\nKloosters.\nHoewel Hulst van 1448 tot 1645 een Minderbroedersklooster heeft gekend, duurde het tot eind 19e eeuw voor er op dit gebied weer activiteiten werden ontplooid.\nBezienswaardigheden.\nDe stad Hulst zelf is een beschermd stadsgezicht en daarmee een van de zeventien beschermde stads- en dorpsgezichten in Zeeland. De stad telt 68 rijksmonumenten, zie lijst van rijksmonumenten in Hulst.\n\"Kaart van het oude centrum van Hulst.\"\nVesting.\nDe Hulsterse bolwerken zijn de stadswallen en stammen uit de Tachtigjarige Oorlog. Ze worden omgeven door een gracht en zijn een gaaf voorbeeld van het zogenoemde Oud-Nederlands vestingstelsel. De stadswallen zijn niet overal even hoog. Zo zijn ze in het zuiden acht meter hoog en in het noorden tien meter. In het zuiden is een dubbele omgrachting. In het noordoosten sluit hij aan op de Liniedijk. De vesting had vijf poorten, vier ravelijnen (waarvan er nog maar \u00e9\u00e9n over is), negen bolwerken en een stadsmolen.\nDe Keldermanspoort, ook \"Bollewerck Poorte\" en \"Dobbele Poort\" genoemd (niet te verwarren met de andere Dubbele poort - zie lager) was zowel een land- als een waterpoort, liet zowel mensen als boten binnen. In de Tachtigjarige Oorlog werd deze verwoest, in 1952 weer opgegraven door P.J. Brand.\nTegenwoordig zijn nog drie stadspoorten aanwezig:\nDe negen bolwerken zijn \"(tegen de klok in)\": Molenbolwerk met de stadsmolen, Brederodebolwerk met restanten van de Keldermanspoort, Nassaubolwerk, Oranjebolwerk, Princebolwerk, Solmsbolwerk, Oude Molenbolwerk, Doelenbolwerk, en Galgebolwerk.\nCultuur.\nSinds juni 2018 heeft de stad een eigen letterkunstwerk (met een knipoog naar het hoofdstedelijk \"I Amsterdam\"). Dit kunstwerk is bij toerbeurt op diverse locaties in de gemeente te zien. De achterliggende gedachte is dat in het Zeeuws/Oost-Vlaams dialect men de h aan een begin van een woord niet uitspreekt. Door de letters h en n te combineren (in wit en groen) kan er dus behalve \"i hulst\" ook de tekst \"in ulst\" gelezen worden. Onder dit begrip \"in ulst\" is gelijktijdig een campagne ter promotie van de stad Hulst van start gegaan.\n\"Letterkunstwerk van Hulst\"\nNatuur en landschap.\nHulst is gelegen op de grens van zeekleipoldergebied en hoger gelegen pleistoceen gebied, op een hoogte van ongeveer 2 meter. De historische kern is omringd door de stadsomwalling. Daarbuiten zijn meerdere woonwijken en een bedrijventerrein gebouwd. Ook is er veel bos aangelegd in het noordoosten en het zuidoosten van de oude kern. Naar het westen toe verloopt de Oude Vaart, een voormalige scheepvaartweg die naar het natuurgebied Groot Eiland loopt. Naar het noordoosten loopt de Liniedijk, met bastions en het voormalige Fort Moerschans. Verder vindt men langs de Liniedijk nog restanten van Fort De Rape en Fort Zandberg. Parallel aan de Liniedijk loopt de \"Moerschans\", die in verbinding staat met een krekensysteem, dat de \"Berriekreek\", de \"Zandbergsche Kreek\", de \"Rotte Kreek\", de \"Kleine Kreek\", de \"Zestig Voet\", de \"Vuilmuil\" en de \"Vlaamsche Kreek\". Naar het zuiden toe vindt men restanten van de Gentsevaart die de stad verbond met Gent via de Moervaart en de toenmalige Sassevaart (nu kanaal Gent-Terneuzen). Het trac\u00e9 liep van de wijk Zoetevaart langs rijksweg 60 en het gehucht Kapellebrug naar Fort Sint-Jan in Belgi\u00eb om dan vervolgens zuidwestwaarts af te buigen naar Stekene en de Stekense Vaart (wat althans het laatste nog bestaande deel is van deze vaart).\nVerkeer en vervoer.\nHet openbaar vervoer in Hulst wordt verzorgd door Connexxion en biedt verbindingen met onder andere Terneuzen, Goes en Roosendaal. De Lijn biedt op \u00e9\u00e9n rit na alleen flexibel vervoer aan waarbij aan de grens moet worden overgestapt. \nPer auto is Hulst bereikbaar via de E34 en de Belgische N403. Vanuit Sas van Gent komt de N258. Terneuzen is via Zaamslag bereikbaar over de N290.\nNabijgelegen kernen.\nSint Jansteen, Clinge, Absdale, Terhole, Graauw"}
{"id": "8775", "revid": "6927", "url": "https://nl.wikipedia.org/wiki?curid=8775", "title": "Wagner", "text": "Verder naar\nPersonen.\nmet de achternaam Wagner.\nWagner is een Duitstalige achternaam die voortkomt uit het beroep wagenmaker. Vergelijkbare Nederlandse achternamen zijn Wage(n)maker(s) en Wagenaar."}
{"id": "8777", "revid": "54097", "url": "https://nl.wikipedia.org/wiki?curid=8777", "title": "Pokken", "text": "Pokken of variola was een uiterst besmettelijke en levensbedreigende virusziekte die de mensheid millennia heeft geteisterd. Er wordt geschat dat er in het 18e-eeuwse Europa jaarlijks 400.000 dodelijke slachtoffers vielen door de pokken, en dat een derde van het aantal gevallen resulteerde in blindheid. Veel van degenen die een epidemie overleefden, beschikten daarna over voldoende afweer. Onder volken waar het virus onbekend was, had een besmetting desastreuse gevolgen, bijvoorbeeld in Amerika door de Columbiaanse uitwisseling.\nVirus.\nDe ziekte wordt veroorzaakt door het pokkenvirus. Er zijn twee soorten: de minder gevaarlijke \"Variola minor\" en de bij niet-inge\u00ebnten meestal dodelijke \"Variola major\". Er zijn ook diverse verwante dierlijke virussen, met name het koepokvirus, dat \"vaccinia\" (koepokken) veroorzaakt. Het doormaken van koepokken geeft een mens bescherming tegen pokken. Daartegen kon men zich door bewuste besmetting met koepokken dus beschermen; de term vaccineren is dan ook afgeleid van het Latijnse woord \"vacca\" (koe).\nVaccinatie.\nNederlands onderzoek naar vaccinatie tegen pokken werd uitgevoerd door Herman Salomon Frenkel, Gerard Martinus van Waveren en Jacoba Kapsenberg. In Nederland werden vanaf 1953 met name militairen verplicht zich te laten vaccineren tegen pokken via de Wet Immunisatie Militairen.\nGevaccineerden kregen een certificaat van inenting, een zogenaamd \"pokkenbriefje\".\nSinds de tweede helft van de jaren zeventig is de ziekte door een uitgebreide wereldwijde vaccinatiecampagne niet meer voorgekomen. Pokken was het eerste virus dat door de moderne wetenschap is uitgeroeid, en ook het enige, totdat op 14 oktober 2010 de runderpest uitgeroeid verklaard werd.&lt;br&gt;\nDit was alleen mogelijk doordat:\nDe genetische structuur van het pokkenvirus is inmiddels geheel bekend en blijkt bij bestudering ook wetenschappelijk zeer interessant te zijn. In enkele laboratoria wordt het virus nog bewaard. Het laatst bekende geval van pokken in de wereld heeft zich voorgedaan in Engeland in september 1978, toen Janet Parker, een fotografe bij de medische faculteit van de universiteit van Birmingham de ziekte had opgelopen en eraan was overleden. Er was op dat moment in dat gebouw een pokken-onderzoeksproject gaande. De exacte besmettingsweg is echter nooit gevonden. Enkele jaren daarvoor, in 1972, heeft zich in Joegoslavi\u00eb de laatste epidemie van wilde pokken in Europa voorgedaan.\nGeschiedenis.\nPokken kwamen epidemisch voor en maakten in golven grote aantallen slachtoffers in de middeleeuwen en daarna. De ziekte was een belangrijke doodsoorzaak: rond de 30% van de besmette personen overleed eraan, inclusief verschillende monarchen. Lodewijk XV stierf aan pokken. Jozef Stalin liep de ziekte in zijn jeugd op en liet de littekens die achterbleven op foto's wegretoucheren. George Washington, Abraham Lincoln en keizer Kangxi van China hebben de ziekte eveneens gehad. De ziekte werd gekenmerkt door hoge koorts en grote aantallen blaasjes op de huid, die anders dan bij waterpokken, vooral op de ledematen waren geconcentreerd.\nMen zou kunnen zeggen dat de pokken de geschiedenis ingrijpend hebben be\u00efnvloed. De Spanjaarden konden zich mede zo gemakkelijk meester maken van de Azteken- en Incarijken doordat de Spaanse veroveraars door de pokken werden vergezeld, waardoor de Indiaanse bevolking, die geen enkele weerstand had, werd gedecimeerd. Toen Hern\u00e1n Cort\u00e9s op de Mexicaanse kust landde, bestreed hij een rivaliserend legertje \"conquistadores\", waarin zich een besmette soldaat bevond. Deze soldaat besmette een van Cort\u00e9s' eigen soldaten. De soldaat overleed toen Cort\u00e9s' leger zich uit Tenochtitlan weg moest vechten, maar in de schermutselingen raakten de Azteken besmet. Toen de stad een jaar later viel, had zich een enorme epidemie voorgedaan die het grootste deel van de bevolking had gedood. De overlevenden waren te verzwakt om zich te verdedigen.\nNa de val van Tenochtitlan in 1521 verplaatste het virus zich zuidwaarts, naar het Incarijk. Eerst de kroonprins Ninan Cuyochi en daarna de Incakeizer Huayna Capac raakten besmet en overleden aan de ziekte, waardoor een burgeroorlog tussen zijn zonen Atahualpa en Hu\u00e1scar uitbrak. Intussen verspreidden de pokken zich in een recordtempo via het geavanceerde wegennet. Door de pokken en de burgeroorlog werden de Inca's verder verzwakt, zodat Francisco Pizarro de stunt van Cort\u00e9s kon herhalen; hij veroverde in 1533 met een piepklein legertje het Incarijk.\nOok nadien bleven de opvolgende epidemie\u00ebn van de pokken de inheemse bevolking teisteren. 60 tot 90% van de Incabevolking overleed aan de pokken en hele gebieden raakten ontvolkt. Door andere ziekten en secundaire oorzaken zoals hongersnood overleed een groot deel van de mensen die de pokken hadden overleefd. Ook verspreidde het virus zich over Noord-Amerika, waar eveneens enorme klappen vielen. Het stedelijk netwerk rond de Mississippi werd door de ziekte vernietigd voordat er ook maar een enkele Europeaan het gebied had betreden: zoveel mensen overleden dat de resterende inwoners de steden verlieten en een nomadische levensstijl aannamen. Hierdoor konden de Europeanen zich ondanks hun kleinere aantallen goed handhaven. Het gebrek aan werkkrachten was een van de factoren die leidde tot het invoeren van slaven uit Afrika om op de plantages te werken. Uiteindelijk leidde dit ertoe dat de huidige Amerikaanse bevolking voor het grootste deel ofwel van Europese, ofwel van Afrikaanse oorsprong is.\nIn Nederland stimuleerden de achtereenvolgende regeringen vanaf 1800 de vaccinatie van schoolkinderen en hun onderwijzers; vanaf 1823 werd die zelfs verplicht gesteld. Daardoor kwamen pokkenepidemie\u00ebn vanaf het begin van de negentiende eeuw steeds minder vaak voor. Tussen eind 1870 en 1873 werd Nederland net als grote delen van de rest van de wereld getroffen door een zware pokkenuitbraak, die op landelijk niveau het leven eiste van meer dan 23.000 mensen. Als gevolg van deze epidemie werd in 1872 de Wet op de Besmettelijke Ziekten (ook wel de Epidemiewet) ingevoerd, waarmee vaccinatie verplicht werd gesteld. De allerlaatste pokkenepidemie deed zich in Nederland voor in 1951 in Tilburg.\nSymptomen.\nZoals eerder gezegd bestaan er twee soorten pokkenvirussen, \"Variola minor\" en \"Variola major\". Van deze laatste vorm bestaan eveneens meerdere varianten. In de meeste gevallen was het ziekteverloop als volgt: na de besmetting migreerde het virus via de ademhalingsorganen naar de lymfeklieren, waar het zich vermenigvuldigde. In deze initi\u00eble fase drong het virus de cellen binnen, waarna na circa 12 dagen lysis plaatsvond: de ge\u00efnfecteerde cellen gingen massaal te gronde. Hierbij kwam het virus vrij in het bloed en vermenigvuldigde het zich een tweede maal, nu in het beenmerg, de milt en in de lymfeklieren. Rond dit moment werd de besmette persoon ziek. De eerste symptomen waren die van een zware griep: spier- en gewrichtspijn, vermoeidheid en hoge koorts (ten minste 38,5 graden), misselijkheid en braken. De pati\u00ebnt was in deze beginfase van de ziekte het meest besmettelijk.\nNa deze fase viel het virus de huidcellen aan en rond dag 12-15 ontstond uitslag, die op het voorhoofd begon en de daaropvolgende 24-36 uur het hele lichaam bedekte. Vaak ging dit gepaard met een tijdelijke verlaging van de koorts en een opleving van de pati\u00ebnt. In een normaal \"Variola major\"-geval ontwikkelde de uitslag zich tot blaasjes die met een troebele pusachtige vloeistof waren gevuld. Dit was echter geen echte pus, maar vernietigd huidweefsel. De blaasjes voelden stevig aan en waren enigszins verheven ten opzichte van de huid. Soms bevatten ze een centrale inzinking die wat op een klein naveltje leek. In deze fase steeg de koorts vaak weer en voelde de pati\u00ebnt zich opnieuw zieker.\nDe blaasjes liepen tijdens de tweede ziekteweek langzaam leeg en droogden uit, waarbij korstjes achterbleven. Deze korstjes vielen af en lieten littekens achter. De pati\u00ebnt was vanaf dat moment niet meer besmettelijk en vaak ook symptoomvrij.\nVarianten en mortaliteit.\n\"Variola minor\".\n\"Variola minor\" werd veroorzaakt door een aan \"Variola major\" verwant virus. Het ziekteverloop was beduidend milder. De koorts was lager en de mortaliteit bedroeg minder dan 1%. De ziekte kwam minder vaak voor dan \"Variola major\".\n\"Variola major\" - normaal type.\nDe mortaliteit van het normale type lag rond de 10%.\nSoms groeiden de blaasjes zodanig dat ze met elkaar in contact kwamen en tot grotere plakken fuseerden, waarbij grote stukken opperhuid van de lederhuid werden gescheiden. De pati\u00ebnt bleef zich langer ziek voelen, ook na het verdwijnen van de uitslag. De kans op overlijden was hierbij veel groter (tot rond de 60%). Als grote stukken huid werden vernietigd, moest dit op dezelfde wijze worden behandeld als noodzakelijk is bij tweedegraads brandwonden.\n\"Variola major\" - gemodificeerd type.\nGemodificeerde \"Variola major\" ontstond wanneer een reeds gevaccineerd persoon besmet raakte. Deze persoon werd weliswaar ziek, maar het ziekteverloop was veel milder. De koorts was lager en de huiduitslag minder hevig. Deze variant werd weleens verward met waterpokken of een andere onschuldige infectie, wat een fatale vergissing kon zijn. Niet voor de pati\u00ebnt zelf (dit type was zelden fataal), maar voor eventuele ongevaccineerden in diens omgeving.\n\"Variola major\" - 'flat' (plat) type.\n\"Flat\"-type \"Variola major\" kwam meestal voor bij kinderen die besmet raakten. Door nog onbekende oorzaak ontwikkelden deze pati\u00ebnten een beduidend ernstiger ziekteverloop. De eerste symptomen waren ernstiger en de koorts beduidend hoger, waarbij de pati\u00ebnt toxemie ontwikkelde. Er ontstonden blaasjes die niet stevig, maar zacht aanvoelden, weinig vloeistof bevatten en inwendige bloedingen konden bevatten. Ook staken de blaasjes niet boven de huid uit, maar waren ze er min of meer in verzonken. De mortaliteit was zeer hoog: 96%.\n\"Variola major\" - hemorragisch type.\nSoms, in ongeveer 2% van de gevallen, ontwikkelde een pati\u00ebnt de hemorragische vorm van \"Variola major\". Er ontstonden in dat geval geen blaasjes, maar inwendige bloedingen aan de binnenkant van de huid. De huid verkleurde daardoor zwart, wat dit type de bijnaam 'zwarte pokken' heeft bezorgd. Ook verschillende andere organen gingen inwendige bloedingen vertonen, met name de milt, nieren en spieren. Ook het epicardium, de testes, de lever en de blaas konden worden aangetast. De pati\u00ebnt kreeg een tekort aan bloedplaatjes, trombine en globuline. Rond de vijfde tot de zevende dag van de ziekte overleed de pati\u00ebnt meestal plotseling. Trombocytopenie kon zich voordoen in een later stadium, maar de meeste pati\u00ebnten haalden deze fase niet en waren al overleden. De hemorragische vorm had een mortaliteit van bijna 100%: zij was dus vrijwel altijd fataal.\nComplicaties.\nEen aanval van de pokken leidde soms tot complicaties. Meestal waren dit luchtweginfecties zoals bronchitis of longontsteking. In sommige gevallen raakte de huid ge\u00efnfecteerd. In deze gevallen bleef de koorts onverminderd hoog. Een andere beschreven complicatie is encefalitis. Wanneer zich blaasjes op het oog vormden kon dit tot blindheid leiden. De blaasjes lieten vrijwel altijd ontsierende littekens achter.\nBehandeling.\nBehandeling van de pokken was ondersteunend, er bestond geen echt geneesmiddel tegen de pokken. De enige echte behandeling tegen pokken was preventief vaccineren met het koepokkenvirus, dat maakte dat afweer werd verkregen voor het pokkenvirus. Dit is ontdekt door Edward Jenner, een Engelse arts.\nPokken als biowapen.\nTijdens de Tweede Wereldoorlog deden Japan, de Verenigde Staten en het Verenigd Koninkrijk onderzoek naar de mogelijkheden de pokken als biologisch wapen in te zetten. Tijdens de Koude Oorlog onderzochten met name de Verenigde Staten en de Sovjet-Unie de mogelijkheden hiervan. Zeker na het stoppen van de vaccinaties kon de ziekte immers in theorie grote schade aanrichten bij een niet-gevaccineerde bevolking. Keerzijde was echter dat de eigen bevolking eveneens niet gevaccineerd was.\nOp het eiland Vozrozjdenija in het Aralmeer bevindt zich een oud laboratorium dat gebruikt is voor het ontwikkelen van biowapens, waaronder pokken. In de jaren zeventig zou zich al een kleine epidemie hebben voorgedaan doordat een vrouw plankton had aangeraakt dat besmet was met pokken uit het laboratorium. Door de opdroging van het meer is het eiland aan het vasteland vastgegroeid en kunnen mensen en dieren het bereiken. Hoewel er waarschijnlijk geen monsters van het pokkenvirus meer zijn, was het eiland nog vervuild met andere ziektes, met name miltvuur. Tien ondergrondse miltvuur-opslagplaatsen zijn inmiddels volledig schoongemaakt en 100-200 ton miltvuurbacterieafval is verwijderd. Het is niet duidelijk hoeveel afval op het eiland is achtergebleven. Het is waarschijnlijk dat de eilandbodem nog steeds vervuild is.\nRecent zijn de pokken weer in de belangstelling gekomen als mogelijk agens voor een aanval met biologische wapens door terroristen. De vraag of de laatste culturen moeten worden vernietigd of niet, is inmiddels minder relevant omdat het waarschijnlijk binnen afzienbare tijd mogelijk zal zijn het virus te maken, ook als het nergens meer wordt bewaard."}
{"id": "8778", "revid": "10036", "url": "https://nl.wikipedia.org/wiki?curid=8778", "title": "Haai", "text": ""}
{"id": "8780", "revid": "1043329", "url": "https://nl.wikipedia.org/wiki?curid=8780", "title": "On", "text": ""}
{"id": "8781", "revid": "1747", "url": "https://nl.wikipedia.org/wiki?curid=8781", "title": "Iunu", "text": ""}
{"id": "8782", "revid": "189138", "url": "https://nl.wikipedia.org/wiki?curid=8782", "title": "John Boyd Dunlop", "text": "John Boyd Dunlop (Dreghorn (North Ayrshire), 5 februari 1840 \u2013 Dublin, 23 oktober 1921) was een Schots industrieel ontwerper. \nHij werd geboren als zoon in een boerengezin in Schotland. Hij groeide daar op en studeerde op 19-jarige leeftijd af als dierenarts aan de universiteit van Edinburgh. Hij werkte ongeveer 10 jaar als dierenarts in Edinburgh voordat hij naar Belfast verhuisde. \nDaar ontwikkelde hij het idee voor de uitvinding waar ook nu nog zijn naam aan verbonden is: de opblaasbare rubberband. Hij zag hoe zijn zoontje moeite had om op zijn driewieler met harde rubberbanden te rijden, en om hem te helpen maakte hij een opgeblazen rubberen slang om de wielen. Zijn zoon won de driewielerrace, en zijn vader had een briljant idee. \nZijn eerste ontwerp bestond uit een rubberen binnenband die omhuld was met linnen stof, met een buitenkant die ook van rubber was. De binnenband kon worden opgepompt met een voetbalpomp en de band werd aan het wiel bevestigd met zijstukken van de linnen stof die met rubbercement aan het wiel werden geplakt. \nHij vroeg in 1888 patent hierop aan. Dit was niet de eerste keer dat zoiets werd geprobeerd, een andere Schot, Robert William Thomson, had in 1845 hier ook al een patent op aangevraagd. Zijn patent verliep onopgemerkt, terwijl dat van Dunlop op de juiste tijd kwam \u2013 transport werd steeds belangrijker, en de ontwikkelingen in de rubberindustrie zorgden ervoor dat zijn idee ook kon worden uitgevoerd. \nDunlop richtte zijn eigen bedrijf voor de massaproductie van banden op in 1891. Hij verkocht het patent en het bedrijf na vijf jaar. Hij verhuisde hierna naar Dublin en overleed daar in 1921."}
{"id": "8783", "revid": "306120", "url": "https://nl.wikipedia.org/wiki?curid=8783", "title": "Gaston Roelants", "text": "Gaston Roelants (Opvelp, 5 februari 1937) is een voormalige atleet uit Belgi\u00eb, die wereldrecordhouder was op de 3000 m steeple in het begin van de jaren zestig, en die een Europese (1962) en olympische (1964) titel won. Hij behaalde vier internationale crosscountry titels (1962, 1967, 1969 en 1972) en daarnaast ook nog eens drie tweedeplaatsen. Hij stond in de periode tussen 1960 en 1975 in totaal negen keer bij de tien beste atleten van de wereld.\nRoelants won ook viermaal de \"San Silvester loop\" in S\u00e3o Paulo (1964, 1965, 1967 en 1968).\nBiografie.\nIn tien jaar naar de top.\nDe atletiekloopbaan van Gaston Roelants begon in 1954, toen hij als zeventienjarige begon met veldlopen. Gedurende zijn juniorentijd bleef dat zijn voornaamste discipline, tot hij in 1957 bij de senioren zijn debuut maakte op de 3000 m steeplechase en bij de Belgische kampioenschappen een vijfde plaats behaalde in 9.57,0. Sindsdien verbeterde hij zich jaarlijks en in 1959 realiseerde hij voor de eerste maal een tijd onder de 9 minuten: tijdens een interland tegen Denemarken won hij het steeplenummer in 8.56,6. In 1960 begon zijn doorbraak naar de wereldklasse, ge\u00efllustreerd door de vierde plaats die hij op de 3000 m steeplechase behaalde tijdens de Olympische Spelen van 1960 in Rome. Vier jaar later beleefde Roelants op de 3000 m steeplechase het hoogtepunt van zijn carri\u00e8re met zijn gouden medaille op de Olympische Spelen van 1964 in Tokio. Roelants was in die periode de te kloppen atleet op de steeplechase. Hij brak tweemaal het wereldrecord: op 7 september 1963 bracht hij het record op 8.29,6 en op 7 augustus 1965 scherpte hij het verder aan tot 8.26,4.\nOverstap naar marathon.\nIn 1967 waagde Roelants zich ook aan de marathon. Zijn eerste volbracht hij op de zogenaamde \"Voorolympische Spelen\" in Mexico-Stad, die hij won in 2:19.37. Op de Olympische Spelen van 1968 eindigde hij in deze discipline als elfde, na in de maanden ervoor veel last van een knieblessure te hebben ondervonden. Een jaar later behaalde hij bij de Europese kampioenschappen marathon in Athene achter Ron Hill de zilveren medaille in 2:17.22,2, op dat moment zijn beste tijd. In 1970 liep Roelants geen marathons, maar in 1971 was hij er op de Europese kampioenschappen in Helsinki weer bij en eindigde hij op een vijfde plaats in 2:17.48,8. Zijn landgenoot Karel Lismont ging in Helsinki in 2:13.09,0 met de hoogste eer strijken. In 1974, twintig jaar na zijn debuut in de atletiek, wist hij in Rome op de Europese kampioenschappen andermaal een medaille op de marathon in de wacht te slepen, een bronzen ditmaal.\nRoelants ging zelfs door met atletiek toen hij de veertig gepasseerd was. Zo veroverde hij in zijn eerste jaar bij de veteranen niet minder dan vijf wereldtitels.\nIn de adel verheven.\nRoelants werd in 2003 opgenomen in de erfelijke Belgische adel met de persoonlijke adellijke titel baron; aangezien hij alleen een dochter heeft, zal dit adellijke geslacht uitsterven. Zijn naam kan dan geschreven worden als Gaston baron Roelants.\nHij eindigde in 2005 op nummer 87 in de Vlaamse versie van De Grootste Belg.\nRoelants was een van de \"gouden atleten\" die trainden onder de leiding van de legendarische Mon Vanden Eynde bij Daring Club Leuven; de andere bekende atleten waren Miel Puttemans, Willy Polleunis, Andr\u00e9 Dehertoghe en Ivo Van Damme.\nGolf.\nNa zijn atletiekcarri\u00e8re hield Gaston Roelants zich bezig met golf Hij werd tweemaal Belgisch kampioen bij de senioren. Hij was ook vaak te gast bij prijsuitreikingen."}
{"id": "8784", "revid": "474", "url": "https://nl.wikipedia.org/wiki?curid=8784", "title": "Sluis", "text": "een constructie met twee achter elkaar geplaatste deuren die niet gelijktijdig geopend worden:\neen plaats in Zeeland:\nof de plaatsen:\nPersonen:\nOverig:"}
{"id": "8786", "revid": "1093407", "url": "https://nl.wikipedia.org/wiki?curid=8786", "title": "Pelikanen", "text": "Pelikanen (Pelecanidae) zijn een familie van watervogels die bekend zijn door hun opvallende uiterlijk, hun grootte en hun gedrag. De familie telt \u00e9\u00e9n geslacht met acht soorten.\nKenmerken.\nPelikanen kunnen tot 14 kilo zwaar worden. Ze worden tot 1,80 meter lang en kunnen een spanwijdte van 3 meter hebben en een leeftijd van 35 jaar bereiken. De beide Euraziatische soorten (de roze pelikaan en de kroeskoppelikaan) behoren tot de grootste vliegende vogels.\nLeefwijze.\nPelikanen zijn piscivoor; hun voedsel bestaat voornamelijk uit vis, al zijn er in tijden van voedselgebrek ook gevallen bekend waarbij pelikanen de kuikens van de jan-van-gent opeten. Een groep pelikanen jaagt gezamenlijk. Door uitbundig vleugelgeklapper wordt een school vissen naar ondiep water gedreven. Pelikanen hebben een grote snavel en een grote keelzak (tussen de onderkant van de snavel en de keel). Als een pelikaan een prooi ziet schept hij de vissen uit het water. Als hij zijn hoofd optilt gaat het water weg en blijf de vis achter.\nOok naast de gezamenlijke jacht zijn pelikanen sociale vogels. Ze broeden in kolonies, waar ze dicht op elkaar zitten. In gevangenschap komen ze pas tot broeden als ze minstens met z'n achten zijn.\nVolksgeloof.\nEr bestonden verschillende legendes over de pelikaan in de oudheid en in de middeleeuwen. Men dacht dat de pelikaan met zijn bloed de dode jongen terug kon tot leven wekken of dat de moederpelikaan in geval van voedselschaarste de eigen borst openreet om met haar bloed haar kuikens te voeden.\nDe pelikaan heeft een lange snavel en een keelzak waaruit hij de jongen voert met halfverteerd voedsel dat roodkleurig is. Bepaalde pelikanen hebben in de broedtijd een rode vlek op krop en keelzak die op een bloedende wond lijkt. Deze waarnemingen leidden tot het genoemde volksgeloof.\nSymbool.\nPelikanen golden in de vroege literatuur als symbool van opofferende moederliefde. \"Moederpelikanen\" werden afgebeeld met een door henzelf opengepikte borst, waardoor de jongen met bloed gevoed konden worden. (Zie ook 'Symboliek'). In Carthago zijn olielampen uit de derde eeuw gevonden die versierd zijn met de voedende pelikaan.\nDe voorstelling van de pelikaan die zijn jongen voedt met eigen bloed en symbool staat voor Christus en zijn offerdood alsook voor de opstanding, verscheen in de late middeleeuwen in de beeldende kunst. De belangrijkste bron die eraan ten grondslag ligt is de Physiologus, een Grieks geschrift dat in de tweede eeuw na Christus ontstaan is. Hierin staan verhalen over dieren waarin natuurwaarneming en mythevorming zich met elkaar vermengen. Bovendien krijgt elk dier een christelijke interpretatie. De beschrijving van de pelikaan in de Fysiologus begint met een citaat uit Psalm 102, 6: \"Ik ben gelijk aan een pelikaan in de woestijn\". De zijdewond van de pelikaan wordt in de Physiologus vergeleken met de zijdewond van de gekruisigde Christus. Daaruit stroomden volgens het Nieuwe Testament bloed en water tot redding en eeuwig leven van de kinderen, die in opstand gekomen waren tegen de Heer die hen had voortgebracht (Johannes 19:34, 35). Door deze christelijke uitleg werd de pelikaan in literatuur en beeldende kunst een wijdverbreid symbool voor opofferingsgezindheid en met name van Christus' offerdood, uit liefde voor de mensheid die in zonde vervallen was. Op middeleeuwse kruisigingsvoorstellingen ziet men de pelikaan dan ook vaak boven het hoofd van Christus afgebeeld. \nDe heilige Thomas van Aquino dichtte:\nDante Alighieri schreef in zijn Divina Commedia over Jezus als \"Nostro Pellicano\" Giotto schilderde de pelikaan op een van zijn panelen en ook op het \"Lam Gods\" van de gebroeders Van Eyck komt de vogel voor.\nDe vijftiende-eeuwse dominicaan Franciscus de Retza paste het symbool van de pelikaan ook toe op de Maagd Maria.\nDe Edele Confr\u00e9rie van het Heilig Bloed in Brugge heeft de pelikaan als zijn symbool aangenomen. Men vindt het symbolische dier afgebeeld op de toga's van de confr\u00e9rieleden, op architecturale onderdelen van de Basiliek van het Heilig Bloed, in diverse kunstwerken en op artefacten die worden meegedragen in de Heilig Bloedprocessie.\nDe pelikaan wordt ook als symbool gebruikt door sommige nationale afdelingen van het Rode Kruis. Hij is ook het symbool van Sanquin, de organisatie van bloeddonoren in Nederland. Ook op Belgische onderscheidingen voor bloeddonoren vindt men een bronzen pelikaan. \nIn de kerken vindt men vaak lessenaars in de vorm van pelikanen."}
{"id": "8787", "revid": "67598888", "url": "https://nl.wikipedia.org/wiki?curid=8787", "title": "Aardenburg (stad)", "text": "Aardenburg (Zeeuws: Aernburg), middeleeuws \"Rodenburg\", is een stad in de Nederlandse provincie Zeeland. Aardenburg ligt in het westelijke deel van Zeeuws-Vlaanderen en behoort tot de gemeente Sluis. Aardenburg vormde tot 1995 een zelfstandige gemeente, waarvan ook de kernen Eede, Sint Kruis en de buurtschap Draaibrug deel uitmaakten. In 1995 fuseerde de gemeente Aardenburg met de gemeente Sluis, waarbij de gemeente Sluis-Aardenburg werd gevormd. In 2003 ging deze al op in de nieuwe gemeente Sluis. Aardenburg is tevens de oudste stad van de provincie Zeeland. Aardenburg heeft inwoners (), die Aardenburgers worden genoemd.\nGeschiedenis.\nOudheid.\nAardenburg was al bewoond in de Middensteentijd, maar werd pas een werkelijk grote nederzetting in de Romeinse tijd, toen na 174 castellum Aardenburg werd gebouwd, een castellum voor de kustbewaking van de grenzen van het Romeinse Rijk. Aardenburg lag toen nog aan een riviertje, dat een verbinding met de zee gaf. Dat Aardenburg in die tijd \"*Rodanum\" zou hebben geheten, is een aantrekkelijke maar nog niet bewezen hypothese. Andere oude benamingen van Aardenburg zouden zijn Rodenborgh (966), Redanburg, Rodanburg (1089), Redenborg (1173), Eerdenburg (1177) en Ardenborgh (1251).\nHet fort werd omstreeks 225 verlaten; het bewijs hiervoor is dat toen een burgerlijk tempeltje is gesticht binnen de militaire muren. Tussen 260 en 274 in de tijd van het Gallische keizerrijk was Aardenburg weer in gebruik als fort. Het werd ontruimd doordat het natuurlijk milieu veranderde. Een aanval van Germaanse stammen kan eveneens een rol hebben gespeeld.\nDe archeologische site beslaat een oppervlakte van ongeveer 1\u00a0km\u00b2; een deel van het fort is zichtbaar, maar de meeste vondsten zijn overgebracht naar het museum.\nMiddeleeuwen.\nDe Vikingen maakten het de monniken van de Gentse Sint-Baafsabdij, die het land in leen hadden verworven, moeilijk het te ontginnen, maar na 925 was de rust voldoende hersteld om een kerk te bouwen: de Sint-Bavokerk. Ook de economie herstelde zich en het middeleeuwse Aardenburg, aanvankelijk \"Rodanburg\" geheten, was een van de 17 Vlaamse steden die tot de Londense Hanze behoorden. In 1279 werd voor het eerst melding gemaakt van de Eede, een waterloop die in verbinding stond met het Zwin. Er werd bij Slepeldamme, waar de Ee in het Zwin uitmondde, een sluis gebouwd om de vaarweg te verbeteren.\nAardenburg had twee kerken: de Sint-Bavokerk, gesticht in 959 door de Sint-Baafsabdij te Gent, en de Mariakerk die de grootste kerk was. Zij bedienden respectievelijk de parochies \"Bewester Eede\" en \"Beooster Eede\". De Mariakerk was in de middeleeuwen een belangrijk bedevaartsoord waar zich een miraculeus Mariabeeld bevond dat door vele pelgrims en ook hoogwaardigheidsbekleders werd bezocht. Dit beeld werd in 1572 door de watergeuzen kapotgeslagen.\nAardenburg kreeg stadsrechten in 1187. Reeds in 1299 werden er versterkingen om de stad aangebracht in opdracht van graaf Gwijde van Dampierre. In 1383 werd Aardenburg echter door de Gentenaars verwoest. \nTachtigjarige Oorlog.\nToen de Staatsen in 1604 de stad innamen werd de stad verder versterkt. De meeste delen van de stad die buiten de omwalling vielen werden gesloopt. Nog altijd ligt het Marktplein daardoor aan de rand van het stadje. De huizen buiten de nieuwe vesting die niet gesloopt werden werden aangeduid als de buurtschap \"Oude Stad\". Deze naam bleef tot de nieuwbouwprojecten van de 20ste eeuw in gebruik. De laatste atlas die \"Oude Stad\" nog als buurtschap noemt stamt uit 1950. In 1625 viel de Mariakerk ten offer aan de aanleg van een nieuwe versterking. In 1641 probeerde een Spaans leger de stad met een list in te nemen. De bedoeling was dat vermomde soldaten de stadspoort op zouden blazen met karren die gevuld waren met granaten. Een soldaat trof echter daags tevoren een Italiaan, vermomd als boer. Na gevangenneming en ondervraging vertelde hij van de plannen. Toen de karren naderden, werden deze beschoten met kanonnen, waarna de Spanjaarden op de vlucht sloegen. \nVroegmoderne tijd.\nNa 1648 raakten de versterkingen in verval, maar ze werden in het Rampjaar 1672, bij de inval van de Fransen, nog gebruikt. De \"berenning\" door de Fransen werd toen afgeslagen. De vaandrig Elias Beeckman heeft daarbij grote dapperheid getoond, maar ook kolonel Albert Spindler, commandant van Aardenburg, kan met ere worden genoemd en de Aardenburgse Margaretha Sandra. Van 1688-1701 werden de wallen geslecht. Ze zijn nog goeddeels in het landschap zichtbaar. Van de vier stadspoorten bleef enkel de Westpoort bestaan.\nMenno van Coehoorn legde toen, in het kader van de Spaanse Successieoorlog, nieuwe versterkingen aan, waarbij het water van de Ee langs de Elderschans en de Kruisdijkschans via de huidige Stierskreek naar het Lapscheurse Gat en verder naar het Zwin werd geleid.\nIn 1830 maakte Aardenburg, tijdens de Belgische Opstand, nog een tijdelijke bezetting door de Belgen mee.\nModerne geschiedenis.\nIn 1944 werden in Aardenburg vele huizen, en ook de Sint-Bavokerk, vernield. Tijdens de naoorlogse restauratie kwamen allerlei belangwekkende vondsten aan het licht, waaronder een 20-tal van binnen beschilderde grafkelders uit de 13e en 14e eeuw, die door Jan van Hinte alle zijn nagetekend.\nRond 1956 werden opgravingen verricht waarbij vuurstenen voorwerpen uit 5000 v.Chr. werden ontdekt. Ook de Romeinse nederzetting werd toen gevonden. Veel vondsten zijn terechtgekomen in het archeologisch museum dat in 1969 werd geopend.\nBezienswaardigheden.\nAardenburg is een schilderachtige plaats met een groot aantal bezienswaardige gebouwen. Vooral aan de Weststraat vindt men een aantal oude huizen. Het historische karakter van het stadje heeft ook kunstenaars aangetrokken. Zo vindt men er een aantal galerie\u00ebn.\nMusea.\nHet Museum Cultuurforum Aardenburg is sinds 2023 het archeologische museum van Aardenburg aan de Sint-Baafskerk. De voorloper, het \"Gemeentelijk Archeologisch Museum Aardenburg\" bevond zich tot 2023 aan de Marktstraat in een 17e-eeuws winkelpand. Het werd geopend in 1969 en het bevat voorwerpen uit de Romeinse tijd (castellum Aardenburg) en ook, onder andere, voorwerpen zoals grafstenen die in het verdronken middeleeuwse dorp Hannekenswerve zijn gevonden. Er is een heemtuin en men vindt er de resten van een Gallo-Romeins tempeltje. Daarnaast zijn er vuurstenen voorwerpen te zien die uit 5000 v.Chr. stammen. Er is een skelet van een Germaans krijger te vinden die een gat in zijn schedel heeft, mogelijk opgelopen bij gevechten met de Romeinen.\nIn 2016 raakte het museum een grote Europese subsidie kwijt, waardoor een verhuizing naar het oude stadhuis niet door kon gaan. Later kwam de huidige locatie aan de Sint-Baafskerk in beeld. Maar de verbouwing van dit pand liep anderhalf jaar vertraging op, waardoor het nieuwe Museum Cultuurforum Aardenburg op de nieuwe locatie pas in 2023 open kon.\nNatuur en landschap.\nAardenburg ligt in het zeekleipoldergebied op een hoogte van ongeveer 1,5 meter. De Wallen van Aardenburg en het landgoed Elderschans zijn overblijfselen van de Staats-Spaanse Linies en natuurgebied. Vooral ten oosten en ten westen van het stadje liggen kreken, zoals de Stierskreek en de Oude Biezenkreek. Ten oosten van Aardenburg ligt, ten zuiden van de historische Sint-Pietersdijk, het \"Hoogland van Sint Kruis\", een opduiking van het pleistoceen met hoogten tot 2,5 meter.\nModerne architectuur.\nDe Nederlandse architect J.P. Kloos ontwierp in 1949 een sportpark met paviljoen en openluchtzwembad; het laatste opende in 1951. Beide zijn nog steeds in gebruik na de nodige vernieuwingen.\nGehuchten.\nTot de stad Aardenburg behoren de volgende gehuchten en buurtschappen: Draaibrug, Groenewoud, Polderstraat/Steenoven, en Smedekensbrugge.\nNabijgelegen kernen.\nDraaibrug, Heille, Eede, Sint Kruis"}
{"id": "8788", "revid": "270935", "url": "https://nl.wikipedia.org/wiki?curid=8788", "title": "Philippine", "text": "Philippine is een stad in de gemeente Terneuzen. Het is gelegen in Zeeuws-Vlaanderen, in de Nederlandse provincie Zeeland. Het kende inwoners in . De stad staat bekend als mosselstad, een traditie die het overhoudt aan zijn vroegere haven die in verbinding stond met de Westerschelde.\nGeschiedenis.\nIn het jaar 1505 verwierf Jeronimus Laureijn, Heer van Watervliet, het octrooi om zijn zesde polder in te dijken. Hij noemde die polder Sainct Philippine, naar Philips de Schone. Tevens kreeg hij toestemming tot het stichten van een zogenaamde \"gesloten stad\", die ook de naam Philippine kreeg, maar weliswaar afhankelijk was van het ook door Jeronimus gestichte Watervliet. Hij had plannen om hier een grootse havenstad te bouwen voor het Graafschap Vlaanderen, die zou kunnen concurreren met die van het Brabantse Antwerpen. Zijn vroegtijdige overlijden, de Tachtigjarige Oorlog en de grotere diepgang die nodig was wegens de ontdekking van Amerika zorgden ervoor dat Philippine dit nooit werd.\nIn 1583 bouwde de hertog van Parma in Philippine een versterking die Noord-Vlaanderen moest beschermen tegen de Watergeuzen. In 1599 werd een haven aangelegd, waardoor Philippine zich tot een vissersplaats kon ontwikkelen. Ten noorden van Philippine werd in 1588 het tegen Philippine gerichte Mauritsfort gebouwd door de Staatsen. Vanaf 1633 echter, tijdens de Tachtigjarige Oorlog, viel Philippine toch wisselend in handen van de Noordelijke Nederlanden en ging dienstdoen als uitvalsbasis voor diverse operaties tegen de Spaanse overheersers in Vlaanderen. De vesting werd uitgebouwd met een kasteel, vier bastions, twee ravelijnen en een water- of havenpoort. De havenpoort kwam uit op de Braakman, die in open verbinding stond met de Schelde en de Noordzee.\nIn 1816 werd de vesting opgeheven. In de negentiende eeuw ontwikkelde Philippine zich tot een bloeiende plaats van vissers en mosselkwekers. De Braakman verzandde echter meer en meer, zodat omstreeks 1900 de Mosselpolder en de Kanaalpolder konden worden aangelegd, waardoor de open verbinding met de Braakman dreigde te worden verbroken, maar de aanleg van het Philippinekanaal garandeerde de verbinding met open water waardoor de visserij kon blijven bestaan. Ook de vissers vanuit Boekhoute voeren uit vanuit Philippine, dat vooral na 1939 een belangrijk centrum werd voor de mosselvangst en -handel. \nOp 21 september 1944 werden de dorpen Boekhoute en Philippine bevrijd van de Duitse bezetting. Op 22 september sneuvelden twee Canadese strijders tijdens gevechten in Philippine-polder. Hartly Murdoc Anderson en Hardel Lewis Patterson. Zij vonden een tijdelijk graf in de berm van de Posthoorn net over de grens. Later werden ze herbegraven in de militaire begraafplaats Adegem Canadian War Cemetery te Adegem, Daar hebben ze voor altijd hun laatste rustplaats naast elkaar gevonden.\nNa de Tweede Wereldoorlog verloor Philippine zijn belangrijke positie meer en meer aan het groeiende Terneuzen, dat direct aan de Westerschelde lag. De afdamming van de Braakman in 1952 betekende het einde van de mosselcultuur. Tijdens de Watersnood van 1953 behoedde deze afsluitdam echter ook het achterland van Zeeuws-Vlaanderen voor een overstroming.\nPhilippine werd een stadje voor forenzen; de meeste vestingwerken zijn gesloopt om plaats te maken voor nieuwe woonwijken. De dijk langs de Posthoornweg werd vrijwel geheel afgegraven. De grond van de wallen en de dijk werd gebruikt om een stuk polder ten noorden van de oude dorpskern op te hogen, zodat daar de woningen droog kunnen blijven.\nEen deel van de westelijke muur is in 2023 in een achtertuin teruggevonden.. Langs de dijk aan de oostkant van het dorp, is er nog een stuk muur te bezichtigen. In die muur is er ook nog een sluis aanwezig, die ooit gebruikt werd om het waterpijl in de polder te regelen.\nWat bleef is de faam van de mosselrestaurants. In het mosselseizoen (augustus-april) komen bussen met toeristen naar Philippine om een mosselmaaltijd te genieten in een van de zeven mosselrestaurants. En de parkeerplaatsen tegenover het mossel-monument staan dan vol met auto's, de meeste met een Belgisch nummerbord.\nNaast de sloop van alle wallen rond het dorp, werden vele kreken en grachten rond het dorp volgedumpt met afval. Met heel veel chemisch afval afkomstig van de uitgebreide chemische industrie in het Zeeuws-Vlaamse: Dow Chemicals, Hydro Agri, Broomchemie, Zuid Chemie in Sas van Gent en nog veel meer... Korte tijd was er een pallet-fabriek op de rand van het dorp, vlak bij de begraafplaats. Die fabriek ging failliet, omdat de plaatselijke Rabobank de hypotheek introk, die was gegeven op de grond. Die grond was sterk vervuild en dus niets waard. Later waren er plannen om op dit terrein woningen te gaan bouwen, maar ook dat bleek onmogelijk. Langs de weg van Philippine en Hoek ligt er een grote vuilstortplaats. Die is nu wel afgedekt en wordt continu gemonitord. De gevaren van deze vervuiling worden laag ingeschat, door alle klei rondom zou het gif zich niet veel kunnen verspreiden. De padden-populatie, die hier vroeger was, is geheel uitgestorven. Maar dat geldt voor bijna heel Zeeuws-Vlaanderen.\nDit alles is op veel meer plaatsen in Zeeuws-Vlaanderen het geval. Tijdens het verbreden van het Kanaal Gent-Terneuzen, werden veel kreken in het gebied volgestort met de weggegraven grond uit het kanaal. Maar die grond was vaak van bedenkelijke kwaliteit voor het boerenbedrijf.\nTot 1 april 1970 was Philippine een zelfstandige gemeente. Daarna ging het dorp op in de gemeente Sas van Gent. Sinds 1 januari 2003 is Philippine onderdeel van de gemeente Terneuzen.\nNatuur en landschap.\nPhilippine ligt in het zeekleipoldergebied op een hoogte van ongeveer 1,5 meter. In de omgeving vindt men landbouw en tuinbouw. Vroeger aan de Braakman gelegen, later via het Philippinekanaal daarmee verbonden. Verder naar het westen ligt het Isabellakanaal. Vanaf 1952 is de Braakman ingepolderd, waarbij de Braakmanpolder is ontstaan. Beide genoemde kanalen komen nu samen in de Braakmankreek.\nIn het nabijgelegen Belgische gebied liggen meer kreken, wielen en kanalen zoals de Zwartsluisbeek, welke naar het westen overgaat in het Leopoldkanaal.\nDe kreken in het Nederlandse deel zijn voor een groot deel volgestort, toen het Kanaal Gent-Terneuzen verbreed moest worden, met de grond die daarbij vrij kwam.\nPhilippine was ooit een vesting geheel met wallen en grachten omgeven. Deze wallen zijn vrijwel geheel afgebroken, de grachten zijn lange tijd als vuilnisbelt gebruikt en geheel volgestort met puin en chemisch afval. Later is het weer met klei afgedekt. Dat heeft ook grote gevolgen gehad voor de pallet-fabriek Spamix aan de oostkant van de plaats. Dit bedrijf ging failliet, nadat de Rabobank de hypotheek op de grond terugvorderde, omdat die grond niets waard zou zijn. Latere plannen om daar woningen te gaan bouwen werden om dezelfde reden afgeblazen.\nNabijgelegen kernen.\nHoek, Biervliet, Sluiskil, Sas van Gent, IJzendijke, Watervliet, Boekhoute"}
{"id": "8789", "revid": "1061913", "url": "https://nl.wikipedia.org/wiki?curid=8789", "title": "Grzegorz Rosi\u0144ski", "text": "Grzegorz Rosi\u0144ski (Stalowa Wola, 3 augustus 1941) is een Poolse striptekenaar die later ook de Belgische nationaliteit verkreeg. Hij werkte veel samen met de auteur Jean Van Hamme.\nWerk.\nPolen.\nOp zestienjarige leeftijd was hij al actief als tekenaar en werden zijn eerste tekeningen gepubliceerd. Hij volgde les aan de Academie van Schone Kunsten in Warschau. Hij werkte als illustrator voor kinderboeken en tekende de illustraties voor posters, platenhoezen en boekomslagen. Hij tekende gedurende tien jaar een detectivestrip en een pilotenstrip (\"Pilot \u015bmig\u0142owca\"). Verder tekende hij een strip over de geschiedenis van Polen in drie delen en werkte hij mee aan het nieuwe Poolse striptijdschrift \"Alfa\".\nBelgi\u00eb.\nBij een bezoek aan Belgi\u00eb werd hem gevraagd enkele tekeningen te leveren voor \"Le Trombone illustr\u00e9\", een supplement van het stripblad Spirou. Dit leidde tot een samenwerking met scenarist Mythic voor datzelfde stripblad. Samen maakten ze \"De fantastische rondvaart\", een humoristische strip, atypisch voor Rosi\u0144ski. Met Van Hamme schiep hij de fantasyserie Thorgal die voor het eerst verscheen in 1977 in het weekblad Kuifje. Rosinski tekende in totaal 36 delen, waarna de reeks door anderen werd overgenomen. In 1980 maakt hij samen met A.P. Duch\u00e2teau de sciencefictionreeks \"Hans\". In 1988 werkt hij weer samen met van Hamme voor de in zwart-wit getekende stripklassieker \"De Chninkel\", een parabel ge\u00ebnt op het Nieuwe Testament. \"De Chninkel\" werd in 2001 heruitgegeven, voor de gelegenheid in kleur. In 1992 maakt hij samen met Jean Dufaux ook de reeks \"De Klaagzang van de Verloren Gewesten\". In 2001 werkt hij nog eens samen met Van Hamme voor de one-shot \"Western\". Met scenarioschrijver Yves Sente maakte Rosi\u0144ski in 2004 en 2005 het tweeluik \"De wraak van graaf Skarbek\". Deze twee stripalbums zijn voor het eerst boven op de potloodschetsen geschilderd, en vormen een stijlbreuk in zijn werk. In 2006 zei Rosi\u0144ski in een interview dat het werk aan Skarbek hem het plezier in striptekenen had teruggegeven.\nPrijzen.\nVoor de reeks \"Thorgal\" kreeg Rosi\u0144ski verschillende internationale prijzen:\nIn 2013 kreeg hij de Franse titel Officier des Arts et Lettres."}
{"id": "8790", "revid": "1061913", "url": "https://nl.wikipedia.org/wiki?curid=8790", "title": "Jean Van Hamme", "text": "Jean ridder Van Hamme (Brussel, 16 januari 1939) is een Belgisch schrijver en scenarist van stripverhalen.\nLevensloop.\nZijn moeder stierf in 1941 en hij werd opgevoed door zijn vader die werkte bij de Brussels gas- en elektriciteitsmaatschappij. Hij studeerde af als handelsingenieur aan de Solvay-hogeschool. Daarnaast behaalde hij ook diploma's als licenciaat in de journalistiek, de financi\u00eble, de verzekerings- en de administratieve wetenschappen. Hij begon te werken voor een multinational in de chemie en stapte daarna over naar Philips, als specialist in de marketing.\nCarri\u00e8re.\nStrips.\nHij kwam terecht in de stripwereld toen hij Paul Cuvelier een scenario voor een erotische strip naar het voorbeeld van \"Barbarella\" aanbood. De strip \"Epoxy\" verscheen in 1968 bij uitgever Le Lombard maar was commercieel geen succes. Wel was het een van de eerste stappen binnen Belgi\u00eb binnen het volwassen beeldverhaal. In 1968 schreef Van Hamme ook \"Inleiding tot het Belgisch stripverhaal\", voor de catalogus van een tentoonstelling in de Koninklijke Bibliotheek. Via Cuvelier werd hij ge\u00efntroduceerd bij weekblad Kuifje en hij schreef scenario's voor \"Corentin\", \"Mr Magellan\", \"Domino\" en \"Harlekijn\". In 1976 zette hij de stap naar een fulltime auteurschap. In dat jaar begon hij samen te werken met de Poolse tekenaar Grzegorsz Rosinski en met de strip \"Thorgal\" brachten ze een fantasyverhaal, wat toen nog ongewoon was in de Belgische strip. In 1977 schreef hij voor Dany \"Een avontuur zonder helden\" dat als one-shot een stijlbreuk vormde met de regels van de Frans-Belgische strip. \nDe reeks \"Thorgal\" werd een verkoopsucces en met \"XIII\" (vanaf 1984) en \"Largo Winch\" (vanaf 1990) cre\u00eberde Van Hamme nog twee van de meest succesvolle stripreeksen van de jaren 80 en 90 van de 20e eeuw.\nIn 1987 werd hij redactiechef bij uitgeverij Dupuis, die toen was overgenomen door de Belgische ondernemer Albert Fr\u00e8re. Maar na een jaar werd hij terug fulltime scenarist.\nLiteratuur en film.\nVan Hamme schreef niet enkel stripscenario's. Tussen 1977 en 1980 schreef hij zes romans die verschenen bij uitgever Mercure de France rond het personage van Largo Winch. Hij schreef ook de filmscenario's van \"Diva\" (film van Jean-Jacques Beineix uit 1980) en \"Meurtres \u00e0 domicile\" (film van Marc Lober) en drie televisiefilms.\nBekroning.\nIn 2009 kreeg Van Hamme de Grote Prijs Sint-Michiel. In 2011 werd hij ereburger van Brussel. Op 8 juli 2015 werd hij voorgedragen voor verheffing in de Belgische adel met de titel van ridder.\nBibliografie.\nZijn bekendste reeksen en losse albums zijn:\nReeksen.\nHarlekijn i.s.m. tekenaar Daniel Henrotin\nThorgal i.s.m. tekenaar Grzegorsz Rosinski\nXIII i.s.m. tekenaar William Vance\nLargo Winch i.s.m. tekenaar Philippe Francq\nDe meesters van de gerst i.sm. tekenaar Francis Vall\u00e8s (inkleuring: Marie-Paule Alluard)\nBlake en Mortimer i.s.m. tekenaars Ted Benoit*, Ren\u00e9 Sterne &amp; Chantal De Spiegeleer**, Antoine Aubin***, Peter van Dongen &amp; Teun Berserik****\nWayne Shelton i.s.m. tekenaar Christian Denayer (kleuren: Bertrand Denoulet)\nLady S. i.s.m. tekenaar Philippe Aymond\nRani i.s.m. scenarist Alcante en tekenaar Francis Vall\u00e8s"}
{"id": "8791", "revid": "1275914", "url": "https://nl.wikipedia.org/wiki?curid=8791", "title": "Philippe Francq", "text": "Philippe Francq (Etterbeek, 13 december 1961) is een Belgisch striptekenaar. Hij is vooral bekend als de tekenaar van de strip \"Largo Winch\" op scenario van Jean Van Hamme en later \u00c9ric Giacometti.\nZijn realistische tekenstijl werd sterk be\u00efnvloed door Hermann, die onder meer \"Bernard Prince\" tekende.\nLevensloop.\nPhilippe Francq studeerde van 1978 tot 1984 aan het Sint-Lucas-Instituut in Brussel. Daarna werkte hij korte tijd met Bob De Moor bij de Herg\u00e9-Studio's. In 1987 werkt hij samen met Bob de Groot, en maakte een reeks korte verhalen, verzameld in twee boeken: \"Des Villes et des Femmes\" (uitg. Dargaud). Verder illustreerde hij twee verhalen samen met L\u00e9o Tomasini op basis van een tekst van Francis Delvaux.\nIn 1988 ontmoette Francq de schrijver Jean Van Hamme. Deze stelde hem voor een stripverhaal te tekenen op basis van een reeks romans die Van Hamme vroeger geschreven had. Het eerste deel van de Largo Winch-reeks verscheen in 1990 bij Dupuis. Deze reeks over een jonge vagebond aan het hoofd van een multinational was onmiddellijk een groot succes."}
{"id": "8793", "revid": "42678", "url": "https://nl.wikipedia.org/wiki?curid=8793", "title": "William Vance", "text": "William Vance was het pseudoniem van de Belgische striptekenaar William Van Cutsem (Anderlecht, 8 september 1935 \u2013 Santander, 14 mei 2018). Hij was vooral bekend als de tekenaar van de stripreeksen Bruno Brazil en XIII (lees: dertien). \nLevensloop.\nVance was van kleins af aan gefascineerd door strips en vooral door illustratoren die van realisme in hun tekeningen hielden. Hij studeerde aan de Koninklijke Academie voor Schone Kunsten te Brussel. De kneepjes van het vak leerde hij in de publiciteitswereld waar hij 6 jaar vertoefde voor hij zich aan strips waagde.\nDaar nam hij ook de schuilnaam Vance aan.\nIn 2005 ontving hij de Vlaamse Cultuurprijs voor de Strip, beter bekend als de Bronzen Adhemar, tijdens het stripfestival in Turnhout. Vance zelf woonde sinds 1979 in Spanje, eerst in Valladolid en later in Santander. \nVance was in 2010 gestopt met tekenen als gevolg van de ziekte van Parkinson die bij hem was vastgesteld, door het beven blokkeerde hij tijdens het tekenen en was daarom volledig gestopt."}
{"id": "8818", "revid": "970889", "url": "https://nl.wikipedia.org/wiki?curid=8818", "title": "Vlek (nederzetting)", "text": "De benaming vlek is in Nederland vanouds gereserveerd voor nederzettingen met stedelijke kenmerken die geen stad zijn. Volgens het woordenboek van Van Dale is het een 'bewoond oord' en is het woord niet algemeen gangbaar. In deze betekenis, ruwweg 'groot dorp', is het woord onzijdig: \"het\" vlek.\nDe vraag is welke plaatsen als stad kunnen worden aangeduid. Nederland kent op dit gebied geen wetgeving meer. Sinds de titel stad niet meer is voorbehouden aan plaatsen met stadsrechten (rechten op markten, tolheffing, een omwalling, rechtspraak, wetgeving en zelfbestuur) worden alle grotere plaatsen als stad aangeduid. De term vlek is daarmee overbodig geworden. In de praktijk heeft vlek zelfs een geheel andere betekenis gekregen: die van onbeduidende nederzetting, een \"vlekje\" op de kaart.\nDe benaming vlek leeft in zijn originele betekenis nog het beste voort in de provincie Friesland, waar de Friese elf steden zich op grond van historische rechten onderscheiden van (vaak grotere) plaatsen als Bergum, Drachten, Gorredijk, Heerenveen, Joure, Kollum, Lemmer, Makkum en Surhuisterveen.\nHet was in het verleden vooral lastig vlekken van dorpen te onderscheiden. Ze waren in elk geval groter en hadden dikwijls een marktfunctie (vandaar de term marktrecht). Niet Friesland maar Noord-Brabant was bij uitstek de provincie waar vlekken voorkwamen: Moergestel, Oirschot, Oosterhout, Oudenbosch, Tilburg, Uden, Veghel en Zevenbergen. Plaatsen daarbuiten die op enig moment vlek heetten zijn: Schagen en Winterswijk. Kaapstad werd aangeduid als het Kaapse Vlek.\nOok Den Haag was feitelijk een vlek. De toekenning van stadsrechten in 1806 maakte daar een einde aan, al was dit in deze tijd vooral een symbolisch gebaar. Omgekeerd merkte Daniel Veegens (oud-griffier van de Tweede Kamer) in 1874 op dat veel steden intussen feitelijk vlekken waren geworden door de afbraak van de stadsmuren, die hij kennelijk nog als het belangrijkste kenmerk van een stad zag.\nDat 'vlek' een gangbaar Nederlands woord geweest is, blijkt uit de zeventiende-eeuwse Statenvertaling, waarin bijvoorbeeld Bethani\u00eb in het verhaal over Maria en Martha wordt aangeduid als een vlek.\nOok in Duitsland komt de term \"Flecken\" of \"Marktflecken\" voor. In Noorwegen komt het woord voor in de plaatsnaam Flekkefjord. De Tsjechische term is \"m\u011bstys\" en duidt ook op een plaats zonder stadsrechten met een marktfunctie. In het Verenigd Koninkrijk wordt de term Market town gebruikt."}
{"id": "8823", "revid": "142714", "url": "https://nl.wikipedia.org/wiki?curid=8823", "title": "Opdracht van de Godin", "text": "De Opdracht van de Godin is een traditionele tekst die soms ter inspiratie gebruikt wordt in de neopaganistische wiccareligie. Verschillende versies zijn bekend, maar zij hebben alle dezelfde uitgangspunten, zijnde een verzameling van instucties die de Grote Godin aan haar aanbidders geeft. De bekendste versie is geschreven door Gerald Gardner, herschreven door zijn Hoge Priesteres Doreen Valiente in het midden van de jaren 50.\nEen groot gedeelte van de 'Opdracht van de Godin' is gebaseerd op een passage uit \"Aradia, or the Gospel of the Witches\" (1899) van Charles Godfrey Leland"}
{"id": "8825", "revid": "49512", "url": "https://nl.wikipedia.org/wiki?curid=8825", "title": "Vier edele waarheden", "text": "De lering over de Vier edele waarheden (ook wel de Vier nobele waarheden genoemd) is de eerste lering die Gautama Boeddha gaf, \"De Eerste Wenteling van het Rad van Dharma\", in het hertenbos in Sarnath aan vijf asceten, en vormt de basis van alle boeddhistische leringen, zowel van het Theravada- als het Mahayana-boeddhisme.\nDe vier edele waarheden.\nHet lijden \"(Pali: Dukkha)\".\n\"\u2018Dit, monniken, is de edele waarheid van Dukkha (Pali; vaak vertaald als \"lijden\", \"stress\", \"angst\", of \"ontevredenheid\"): geboorte is lijden, ouderdom is lijden, ziekte is lijden, de dood is lijden, verdriet en weeklagen, pijn, smart en wanhoop zijn lijden; omgaan met hetgeen waarvan je een afschuw hebt is lijden, gescheiden worden van het geliefde is lijden, niet krijgen wat men wil hebben is lijden \u2013 kortom, de vijf groepen (die object zijn) van hechten, zijn lijden.\u2019\"\nDukkha suggereert dat een fundamentele ontevredenheid alle vormen van het leven kan doordringen, aangezien alle levensvormen vergankelijk zijn en constant veranderen. Dukkha wijst op een gebrek aan voldoening, een gevoel dat de dingen niet voldoen aan onze verwachtingen of normen.\nDe nadruk op dukkha is niet pessimistisch bedoeld, maar om je er bewust van te maken, en de aard van dukkha te identificeren, zodat dukkha aspecten kunnen worden opgelost. De Boeddha erkende dat er zowel geluk en verdriet in de wereld is, en hij onderwees ook, dat vaak als we een soort van geluk ervaren, deze aan verandering onderhevig is, en niet van blijvende aard is. Als gevolg van deze onstabiele, vergankelijke aard van alle dingen, hebben deze ervaringen een aspect van dukkha of onvoldoening in zich. Daarom zal de onvrede blijven bestaan, tenzij we hiervan bewust worden en inzicht krijgen in deze waarheid, en begrijpen wat ons wel en niet echt gelukkig maakt.\nDe oorzaak van het lijden \"(Pali: Samudaya)\".\n\"\u2018Dit monniken, is de edele waarheid van de oorzaak van lijden: het is de hunkering die wedergeboorte (patisandhi) veroorzaakt en welke gepaard gaat met begeerte en wellust, en welke bevrediging zoekt in dingen, dan weer hier, dan weer daar, namelijk: hunkering naar zintuiglijke geneugten (kama tanha), hunkering naar bestaan, en hunkering naar niet-bestaan\u2019\"\nDe oorzaak voor het lijden is de begeerte naar iets. Deze begeerten zijn op te delen in drie typen:\nAl het menselijk lijden ontstaat als gevolg van deze drie vormen van begeerte. Deze vormen van begeerte ontstaan op hun beurt door het aanwezig zijn van onwetendheid: het niet begrijpen van de drie karakteristieken en het daardoor ontstaan van de perceptie van een 'zelf'. Onze begeerten om de realiteit te veranderen zijn op dit gepercipieerde zelf gebaseerd. Indien dit gevoel van \"ik ben\" er niet zou zijn, zou er geen begeerte en dus ook geen lijden zijn.\nDe opheffing van het lijden\" (Pali: Nirodha)\".\n\"\u2018Dit, monniken, is de edele waarheid van de opheffing van lijden: Het is het gaandeweg verdwijnen en uiteindelijk ophouden van voornoemde begeerten. Het opgeven, het laten varen, het loslaten en de verwerping van deze hunkering zonder dat er een spoor van overblijft.\u2019 \"\nDeze waarheid vertelt dat ieder mens genoeg in zich heeft om het lijden op te heffen. Verlossing van het lijden wordt ook wel verlichting, ontwaking of Nirwana genoemd. Om deze toestand te bereiken zouden we moeten beseffen dat werkelijk geluk niet voortkomt uit het enkel nastreven en bereiken van onze hunkeringen, maar juist volgt als we openstaan voor de realiteit, door te zien wat er met en in ons gebeurt, en deze realiteit te accepteren zoals ze is.\nHet pad naar de opheffing van het lijden\" (Pali: Magga)\".\n\"\u2018Dit, monniken, is de edele waarheid van de Weg die leidt naar de Opheffing van Lijden: Het is simpelweg het Edele Het Achtvoudige Pad, namelijk: juist inzicht, juiste intentie, juiste spraak, juist handelen, juiste wijze van levensonderhoud, juiste inzet, juist aandachtig zijn, juiste concentratie.\u2019\"\nHet Achtvoudige Pad is een omschrijving van de weg die leidt tot opheffing van het lijden:\nModerne presentatie.\nSommige boeddhistische leraren (zoals de Birmese industrieel S.N. Goenka en de boeddhistische monnik Ajahn Brahmavamso) draaien tegenwoordig de klassieke leer van de Vier edele waarheden enigszins om, en centreren deze vervolgens rond het geluk in plaats van rond het lijden. Zij doen dit omdat ze vinden dat deze manier van presenteren van de Vier edele waarheden westerlingen meer aanspreekt, en westerlingen zo ook de leer sneller correct kunnen begrijpen en in de praktijk brengen.\nDe 'geherformuleerde Vier edele waarheden' luiden als volgt:\nToch is er een wezenlijk verschil. Als men aan het lijden wil ontsnappen kan dat uiteindelijk door het rad van wedergeboorte te verlaten. Dan komt men in nirwana. Nirwana betekent letterlijk \"uitblussing\", Gautama de Bhoeddha gaf geen beschrijving van die toestand wat het is om uitgeblust te zijn: zie onderaan bij Parinibbana. Extreem gesteld kan men zeggen dat men aan de dualiteit lijden - niet-lijden ontsnapt. Men kan dan ook niet stellen dat er een gelukkige toestand zal zijn. Geluk kent men alleen wanneer men niet-geluk kan ervaren, zoals men lang aan kort en groot aan klein kan ervaren.\nToevlucht in de vier edele waarheden.\nIn de Dhammapada zegt de Boeddha dat het nemen van toevlucht in de vier edele waarheden de enige veilige toevlucht is, en de ultieme toevlucht. Indien men in de vier edele waarheden zijn toevlucht neemt, wordt men bevrijd van al het lijden.\nDe drie rotaties van de vier edele waarheden.\nBoeddha onderwees dat elke van de Vier edele waarheden drie rotaties heeft: studie, praktijk en resultaat. In totaal geeft dit 12 toestanden van de Middenweg wanneer deze in termen van de Vier edele waarheden geanalyseerd wordt. De Boeddha zei dat toen zijn inzicht in deze 12 toestanden van de vier edele waarheden geperfectioneerd was, zijn verlichting perfect en compleet was."}
{"id": "8827", "revid": "17", "url": "https://nl.wikipedia.org/wiki?curid=8827", "title": "Historische gedenkdagen", "text": ""}
{"id": "8829", "revid": "142714", "url": "https://nl.wikipedia.org/wiki?curid=8829", "title": "Wiccastudies", "text": ""}
{"id": "8834", "revid": "915222", "url": "https://nl.wikipedia.org/wiki?curid=8834", "title": "Edele achtvoudige pad", "text": "Het edele achtvoudige pad is het boeddhistische pad naar verlichting. Het zet in acht onderdelen uiteen hoe de mens de onrust van geest en het lijden kan overwinnen. In de Dhammacakkappavattana Sutta wordt de eerste uitleg van het achtvoudige pad beschreven.\nHet boeddhistische pad.\nHet boeddhistische pad, zoals in Gautama's eerste les \"De Eerste Wenteling van het Rad van Dharma\" uiteengezet, kent 37 aspecten, verdeeld in zeven categorie\u00ebn. De zevende en laatste categorie met acht aspecten is het edele achtvoudige pad.\nHet achtvoudige pad.\nBoeddha beschreef het achtvoudige pad als volgt:\n\"Dit, monniken, is de Edele Waarheid van het Pad dat leidt naar de Opheffing van Lijden: Het is eenvoudigweg het Edele Achtvoudige Pad, namelijk:\"\nOpmerkingen bij het achtvoudige pad.\nTien onderdelen.\nIn de Mahacattarisaka Soetra, Majhima Nikaya 117, worden nog een negende en een tiende element genoemd:\"\"In iemand met juiste concentratie ontstaat juiste kennis. In iemand met juiste kennis ontstaat juiste bevrijding. Aldus bestaat de praktijk van een leerling uit acht elementen, en is de Arahant voorzien van tien elementen.\"\"\nHet opnemen van \"juiste kennis\" en \"juiste bevrijding\" kan een latere toevoeging zijn, onder invloed van de Abhidhamma:\n\"[...] dit kan een latere invloed zijn van de Abhidhamma op de Pali suttas, indien men [...] kennis interpreteert als de kennis dat bevrijding plaatsgevonden heeft[...]: 'juiste kennis is de terugblikkende kennis dat juiste bevrijding bereikt is door het bereiken van vrijheid van begeerte, haat en waanidee\u00ebn'. [...] Merk op dat de (ultieme) kennis van de Vier Edele Waarheden volgens vele suttas gewoon een onderdeel is van juiste visie.\"\nSamenhang van de acht onderdelen.\nDe acht stappen van het pad worden niet in volgorde genomen. Ontwikkeling vindt plaats op het pad als geheel. Verschillende onderdelen kunnen tijdelijk een voorname plaats hebben in iemands doen en laten, maar belangrijkste is het Pad als geheel, niet de onderdelen van het pad. De acht stappen van het pad versterken en ondersteunen elkaar. Moreel gedrag leidt tot wijsheid en concentratie, wijsheid leidt tot concentratie en moreel gedrag, en concentratie leidt tot moreel gedrag en wijsheid. Wanneer het pad als geheel zeer sterk ontwikkeld is, is het mogelijk verlichting te bereiken.\nVertaling van Samm\u00e3 - juist.\nHet pali-woord samm\u00e3 (sanskriet: 'Samyag') wordt in de westerse literatuur vaak vertaald als 'juist'. De Duitse boeddhistische geleerde lama Anagarika Govinda (1898-1985) gebruikte de term 'volkomen' om aan de oorspronkelijke betekenis van het woord in de zin van een heelheid of volledigheid recht te doen. Noch het sanskriet- noch de pali term verwijst naar de tegenstelling juist-onjuist en wordt ook nooit als zodanig vertaald.\nIndeling in drie\u00ebn.\nDe acht onderdelen van het pad kunnen gegroepeerd worden in de drie aspecten.\nSila, samadhi, prajna.\nAls het boeddhistische pad begint bij inzicht in de vier edele waarheden is de volgorde Pa\u00f1\u00f1a (wijsheid), S\u012bla (moreel gedrag) en Samadhi (concentratie).\nTrini siksani - drie trainingen.\nIn latere tradities spreekt men niet van 'juist' maar van 'zuiver'. Tevens verandert de volgorde van de drie groepen en wordt het achtvoudige pad wel een opeenvolging van stappen die gezet worden. Eerst moet de juiste houding, Sill\u00e3, worden ontwikkeld, voordat men aan meditatie kan beginnen, waaruit wijsheid of inzicht voortvloeit:"}
{"id": "8836", "revid": "380516", "url": "https://nl.wikipedia.org/wiki?curid=8836", "title": "Vaccin", "text": "Een vaccin of entstof is geen geneesmiddel, maar een preventief middel tegen ziekte. Na toediening van een vaccin of \"inenting\", zijn mens of dier min of meer langdurig beschermd tegen een infectieziekte door een specifiek schadelijk micro-organisme of \"pathogeen\". Het gaat daarbij hoofdzakelijk om virussen en sommige bacteri\u00ebn. Een vaccin kan bestaan uit een biologisch (natuurlijk) of genetisch gemanipuleerd antigeen (eiwit), of uit genetische fragmenten (DNA of mRNA), met eventueel daaraan toegevoegd virale vectoren uit de gedode of verzwakte pathogeen.\nEen toegediend vaccin wekt bij mensen (of dieren) een immuunrespons op zonder hen ziek te maken. De gevaccineerde is door de vaccinatie bestand tegen de gevolgen van een eventuele latere infectie door de betreffende pathogeen. Het door het vaccin getrainde immuunsysteem, meer speciaal het verworven of specifieke immuunsysteem, dat wordt gevormd door speciale witte bloedcellen (B-geheugencellen en T-geheugencellen), zal de binnengedrongen pathogeen herkennen en uitschakelen. Zo wordt een verdere verspreiding van de pathogeen door de lichaamsweefsels (een infectie\"ziekte\") van het organisme voorkomen.\nVaak dient een vaccin ter preventie van meerdere infectieziektes tegelijk, en worden combinaties van entstoffen toegepast. Zo kent men voor de mens het DKTP-vaccin dat tegelijkertijd beschermt tegen difterie, kinkhoest, tetanus en poliomyelitis. Dit noemt met een combinatievaccin\nEen nieuwe, onbekende pathogeen kan leiden tot een landelijke epidemie, of zelfs een pandemie, omdat er nog geen vaccin beschikbaar is: de populatie is niet inge\u00ebnt en heeft geen immuniteit kunnen opbouwen. Een voorbeeld hiervan is de coronapandemie die in 2020 uitbrak. Het ontwikkelen en produceren van vaccins is essentieel voor de volksgezondheid en wordt in veel landen gefinancierd en uitgevoerd via een vaccinatieprogramma door de overheid.\nEtymologie.\nDe term vaccineren komt van het Latijnse woord \"vaccinia\", de Latijnse medische benaming voor het koepokkenvirus. De term stamt uit het einde van de 18e eeuw en verwijst naar de door Edward Jenner ontwikkelde methode om mensen met het koepokkenvirus te besmetten, waardoor ze ook weerstand kregen tegen het nauw verwante gewone pokkenvirus, dat gevaarlijk is voor mensen.\nSoorten vaccins.\nEr zijn verschillende soorten vaccins in gebruik:\nToediening van vaccins.\nVaccins worden intramusculair, subcutaan of intracutaan als een injectie toegediend. Sommige levende, maar verzwakte, vaccins kunnen worden geslikt, of in een op de huid aangebracht krasje gewreven. Het poliovaccin van Albert Sabin wordt middels een suikerklontje toegediend. Er wordt ge\u00ebxperimenteerd met toediening via de neus (intranasaal). Bij de meeste vaccinaties is er na een maand een tweede, \"booster\"dosis nodig, en soms, na enige maanden, nog een derde.\nGeschiedenis.\nAthene in 430 voor Christus.\nDe Griekse historicus en generaal Thucydides beschreef in zijn \"Geschiedenis van de Peloponnesische Oorlog\" (\u1f39\u03c3\u03c4\u03bf\u03c1\u03af\u03b1\u03b9) de \"plaag van Athene\", de epidemie die in 430 v.Chr. in Athene uitbrak. In dit werk, een van de eerste wetenschappelijke geschiedenisboeken, beschreef hij verworven immuniteit. Hij zag onder andere dat de slachtoffers vooral vielen in de dichtstbevolkte wijken van Athene en dat artsen het grootste risico liepen om besmet te worden. Verder stelde hij vast dat de epidemie niet alleen in Athene woedde, maar door soldaten tot ver buiten de stad verspreid werd.\nZijn belangrijkste ontdekking was dat men niet opnieuw ziek werd (of minder ernstig ziek) als men de plaag had overleefd (zoals hijzelf). Deze immune pati\u00ebnten konden de zieken blijven verzorgen.\nIn het Oude Rome dacht men algemeen - dankzij Hippocrates - dat miasmen (te vertalen als verontreinigde lucht) besmettelijke ziekten veroorzaakten en verspreidden. Organisch materiaal veroorzaakte giftige dampen die de lucht verontreinigden en de mens ziek maakten. Mensen in dichtbevolkte gebieden werden dus massaal ziek. De oorzaak van miasmen zocht men ook in zonsverduisteringen, vulkanische uitbarstingen, kometen en bovennatuurlijke verschijnselen.\nThucydides bedacht een theorie die revolutionair was in zijn tijd, zonder enig besef van bacteri\u00ebn of virussen. Hij zag de besmettelijkheid van de plaag (menselijk contact en niet het inademen van dezelfde besmette lucht) en vond dat het doormaken en overleven van de plaag bescherming bood tegen een volgende besmetting. Hiermee legde hij het fundament voor de moderne epidemiologie en immunologie.\nOntdekking van variolatie.\nHet pokkenvirus of \"variola\" was een ernstige infectieziekte, meestal opgelopen door inademing van vochtdruppeltjes van besmette personen. Na het verschijnen van symptomen die lijken op griep ontstaat een typische huiduitslag met vochtblaasjes, die leidt tot etterende zweren. Hierna drogen deze \"pokken\" op en vallen de korstjes af, vaak met blijvende littekens.\nDe Chinezen wisten al v\u00f3\u00f3r de 15e eeuw dat wie de pokken overleefde, de ziekte geen tweede keer meer kon krijgen. Men trachtte kinderen te beschermen tegen de pokken door ze bewust hiermee in aanraking te brengen. De kenmerkende korsten van besmette personen droogde men en injecteerde ze dan met een pijpje in de neus van jonge kinderen. Ze kregen hierdoor een mildere vorm van de besmetting die hen beter beschermde tegen een volgende infectie. Een kleine incisie (snee) in de arm met korsten gaf nog betere resultaten.\nDeze techniek, genaamd variolatie of inoculatie, verspreidde zich door het Midden-Oosten. Ook in Groot-Brittanni\u00eb kreeg men aan het begin van de 18e eeuw interesse, dankzij de Britse Lady Mary Wortley Montagu, de vrouw van de Britse ambassadeur in Constantinopel. Tijdens haar tijd in het Ottomaanse rijk leerde zij deze techniek kennen en liet vervolgens in 1718 haar zoon varioleren onder toezicht van Charles Maitland, een Schotse arts die op de Britse ambassade werkte.\nVan variolatie naar vaccinatie.\nDe Engelse arts John Fewster begon in 1768 zijn pati\u00ebnten te \"varioleren\" tegen de pokken, maar zonder veel resultaat. Het bleek dat zij allemaal reeds besmet waren geweest met een andere, mildere variant van de pokken, de koepokken, een virale huidziekte bij runderen, waarbij besmette dieren vaak zweren op hun uier ontwikkelen. Wie koeien melkt kan via kleine wondjes op zijn handen besmet worden door het virus, dat een plaatselijke ontstekingsreactie geeft. Deze ontsteking geneest spontaan na enkele weken. De nauwe verwantschap van koepokken met de echte pokken zorgde voor de immuniteit tegen de echte pokken. Mensen op het platteland wisten dat, maar artsen deden dit af als kletspraat.\nDe Engelse arts Edward Jenner verzamelde hier aanvankelijk bewijs voor en publiceerde als eerste een beschrijving van het beschermende effect van vaccinatie. Benjamin Jesty, een Engelse boer, vaccineerde voor het eerst zijn vrouw en kinderen maar interesseerde zich verder niet voor het verkennen en verspreiden van deze techniek.\nJenner had amper zelf variolatie overleefd. Het trauma dat hij hier aan had overgehouden was zijn motivatie om een beter alternatief te vinden. Hij ontmoette in 1796 Sarah Nelms, een melkmeisje met zweren op haar handen, veroorzaakt door koepokken. Jenner dacht aan wat Fewster had geobserveerd en nam wat vocht af uit een van haar wonden. Hij kraste dit in de arm van James Phipps, het achtjarig zoontje van zijn tuinman. James werd ziek van de koepokken, met milde symptomen, maar hij herstelde volledig. Toen Jenner de jongen na twee maanden opnieuw varioleerde, dit keer doelbewust met de echte pokken, bleef James gezond en kon Jenner de conclusie trekken dat het kind immuun was voor de pokken.\nJenner wist de gevaren van variolatie te omzeilen door de mildere koepokkenvariant te gebruiken. Hij noemde zijn techniek vaccinatie, naar \"vacca\", het Latijnse woord voor \"koe\".\nOmdat hij zijn werk niet gepubliceerd kreeg, gaf hij het in 1798 zelf uit. Veel enthousiasme lokte dat in het begin niet uit. Men vond het niet logisch: een besmetting oplopen via een ziek dier om zelf niet ziek te worden. Jenner kon ook niet uitleggen wat koepokken waren en waardoor ze tegen pokken bescherming boden.\nHet staat vast dat zijn onderzoek talloze levens heeft gered. In de 20e eeuw stierven om en bij 300 miljoen mensen aan pokken. In 1980 werd deze ziekte officieel als uitgeroeid verklaard door de Wereldgezondheidsorganisatie. Dat was het resultaat van een wereldwijde vaccinatiecampagne die dertien jaar duurde.\nDe experimenten van Louis Pasteur.\nHet duurde tot aan het einde van de 19e eeuw vooraleer de kiemtheorie officieel de miasmatheorie verving. De kiemtheorie stelde dat de oorzaak voor ziekten onzichtbare micro-organismen zijn. Jean Toussaint, een Franse microbioloog, stuurde zijn collega Louis Pasteur een bacterie toe. Het was de \"Pasteurella multicoda\", de veroorzaker van dodelijke cholera bij pluimvee. Een assistent van Pasteur, \u00c9mile Roux, liet bij toeval of niet een cultuur van deze bacterie enkele weken in het laboratorium staan, niet afgeschermd van de lucht. Ge\u00efnjecteerd bij kippen veroorzaakte die wel kort ziekte, maar zonder dodelijke afloop. Als er een verse cultuur bacteri\u00ebn enige tijd later bij dezelfde kippen werd ge\u00efnjecteerd, bleven ze gezond.\nPasteur realiseerde zich snel dat hier opvallend veel overeenkomsten waren met de koepokkenvaccinatie van Jenner. Injectie van een verouderde en daardoor verzwakte vorm van de bacterie leidde tot bescherming tegen een volgende infectie met de verse en dus gevaarlijkere bacterie.\nLouis Pasteur zag de mogelijkheid om virulentie door micro-organismen af te zwakken en ze zo effectief in te zetten als vaccin. Hij ontwikkelde met succes een aantal vaccins, zoals dat tegen hondsdolheid, zonder precies hun werking te kennen. Zijn theorie was dat de eerste toediening van de ziekteverwekker leidde tot het verbruik van essenti\u00eble voedingsmiddelen, zodat bij een tweede toediening de organismes zich niet meer volledig konden ontwikkelen. Vaccinatie werkte dus, zo concludeerde hij, indien men levende organismen injecteerde.\nJean Toussaint beschreef in 1880 de eerste resultaten van zijn experimentele vaccinatiestudies via de miltvuurbacterie (\"Bacillus anthracis\"). Het vaccin werd bereid via verhitting gedurende tien minuten bij 55\u00a0\u00b0C. In een later stadium doodde hij de bacteri\u00ebn met fenol. Dit dode vaccin bleek honden en schapen te beschermen tegen een volgende besmetting met de levende bacterie.\nPasteur, hierover verontwaardigd omdat dit zijn hypothese tegensprak, wilde Toussaints ongelijk bewijzen. In 1881 kwam hij uiteindelijk zelf met een eigen levend vaccin. Hij werd uitgedaagd om de werkzaamheid van zijn vaccin in het openbaar te demonstreren op een boerderij in Pouilly-Le-Fort, een gehucht van Vert-Saint-Denis, een 40\u00a0km van Parijs. Pasteur nam de uitdaging graag aan.\nEen geit, zes koeien en 24 schapen werden door Pasteur op de boerderij gevaccineerd, en vijftien dagen later een tweede keer. De rest van de dieren werd ongemoeid gelaten. In een volgende fase, een maand later, infecteerde men alle dieren met de miltvuurbacterie. Daarop kwamen 200 ge\u00efnteresseerden een tijd later zich vergewissen van de toestand van de dieren. De gevaccineerde waren in prima gezondheid, terwijl de niet-gevaccineerde dood of stervende waren. Het brede publiek maakte zo kennis met de resultaten van vaccinatie en Pasteur kreeg hierdoor een speciale status bij de Fransen.\nPasteur, een zeer geheimzinnig en gereserveerd man, vermeed absoluut dat de buitenwereld ooit inzage kreeg in zijn wetenschappelijke notitieboeken. Daarvoor had hij gedetailleerde instructies gegeven aan zijn familie om dit nooit toe te staan. In 1970 was het zijn kleinzoon die deze aantekeningen toch aan de Nationale Bibliotheek in Parijs schonk. Toen werd het duidelijk dat Pasteur in het geheim niet zijn eigen levend verzwakt vaccin had gebruikt, maar een dood vaccin, aan hem geschonken door een van zijn medewerkers, Charles Chamberland. Chamberland had bacteri\u00ebn gedood met kaliumdichromaat en Pasteur had zijn dode vaccin gebruikt omdat zijn eigen werkwijze leidde tot uiteenlopende resultaten. Dat leidde later tot het zogenoemde Geheim van Pouilly-le-Fort. Chamberland had zich laten inspireren door het pionierswerk van Jean Toussaint. Hij stierf in 1890, 43 jaar oud, als gevolg van een zenuwinzinking en zonder erkenning voor zijn baanbrekend werk.\nPasteur kwam later te weten dat afzwakking van ziekteverwekkers mogelijk was door andere diersoorten er herhaaldelijk mee te besmetten. Konijnen werden ge\u00efnfecteerd met hondsdolheid. Van de diertjes die symptomen vertoonden werd de ruggengraat verwijderd en steeds langer gedroogd. Zo cre\u00eberde hij hondsdolheidvirussen wier ziekteverwekking steeds maar afnam. Honden die hiermee werden besmet door ze eerst met virussen van de langst gedroogde ruggengraten te injecteren en dan verder met de minder lang gedroogde, ontwikkelden geen hondsdolheid meer.\nPasteur, maar eigenlijk Toussaint, was de eerste die via manipulatie bacteri\u00ebn in een laboratorium afzwakte om ze nadien te injecteren. Jenner had het eenvoudiger aangepakt en vond koepokken op de uiers van koeien, ook afgezwakte ziekteverwekkers.\nJoseph Meister en een nieuw vaccin.\nDe negenjarige Joseph Meister werd in 1885 bij Pasteur gebracht omdat hij was gebeten door een hondsdolle hond. Hij aarzelde om de jongen te behandelen, zeker omdat hij geen arts was en niet zeker was of zijn behandeling bij mensen zou aanslaan. Hij besloot hem toch te vaccineren omdat Meister anders zou sterven. Na dertien injecties was Meister gezond en werd de werking van vaccinatie aangetoond.\nDe ontwikkeling van nieuwe vaccins is nodig en hun ontwikkeling verloopt veel trager dan gewenst. De oorzaak hiervoor is de complexiteit van virussen en van ons eigen immuunsysteem. Dat bewees de ontwikkeling van het vaccin tegen hiv. Toch zien wetenschappers de mogelijkheid om vaccins te ontwikkelen die afrekenen met voedselallergie, nicotine of alcoholisme. Theoretisch kan men tegen elke stof die vreemd is aan ons lichaam een respons activeren van ons afweersysteem.\nBiotechnologische technieken.\nSinds de jaren 1990 gebruikt men steeds vaker biotechnologische proc\u00e9d\u00e9s bij de vervaardiging van vaccins. Het gaat dan vooral om in het laboratorium gekweekte cellen (voornamelijk cellen van bacteri\u00ebn, gisten of draadschimmels) die een eiwit van een infectieus agens (antigeen) produceren. Dit zijn dus transgene cellen in wiens genoom men het gen voor het infectieuze agens heeft ingebracht dat codeert voor het antigeen dat men wil verkrijgen. Dit antigeen wordt vervolgens gezuiverd en gecombineerd met verschillende adjuvantia om een vaccin te ontwikkelen dat bij pati\u00ebnten wordt ge\u00efnjecteerd.\nRNA-techniek.\nVanaf de jaren 1990 zijn RNA-vaccins en virale-vectorvaccins ontwikkeld. Genetisch gemodificeerd DNA wordt ingebracht in een DNA-virus dat als virale vector fungeert. Wanneer een dergelijk vaccin in een persoon of dier ge\u00efnjecteerd wordt, dringt het DNA binnen in de cellen en wekt het een beschermende immunologische respons op doordat de cellen een lichaamsvreemd antigeen beginnen te produceren. Bij dit type vaccin wordt de menselijke of dierlijke cel dus zelf de vaccinproducent. In 2020 zijn de eerste vaccins die op deze wijze werken goedgekeurd voor gebruik bij mensen."}
{"id": "8839", "revid": "139751", "url": "https://nl.wikipedia.org/wiki?curid=8839", "title": "Christiaan Barnard", "text": "Christiaan Neethling Barnard (Beaufort-Wes, Zuid-Afrika; 8 november 1922 \u2013 Paphos, Cyprus; 2 september 2001) was een Zuid-Afrikaans hartchirurg. Hij verrichtte de eerste geslaagde harttransplantatie van mens op mens.\nLevensloop.\nBarnard werd als zoon van een Nederduits hervormd predikant geboren. Een van zijn broers overleed op jonge leeftijd aan een hartafwijking. Christiaan studeerde geneeskunde in Kaapstad en werd aanvankelijk huisarts. In 1956 begon hij echter aan zijn specialisatie tot chirurg in Minnesota. Vervolgens keerde hij in 1958 terug naar Zuid-Afrika om er de hartchirurgie te ontwikkelen. Hij werd wereldberoemd toen hij op 3 december 1967 in het Groote Schuur-Hospitaal in Kaapstad als eerste een geslaagde harttransplantatie van mens op mens uitvoerde. De 55-jarige Louis Washkansky kreeg op 3 december 1967 het hart van de bij een auto-ongeluk om het leven gekomen Denise Darvall. Achttien dagen na de operatie overleed hij aan een longontsteking. Een tweede harttransplantatie, een maand later door hetzelfde team, had meer succes: bij de 50-jarige tandarts Philip Blaiberg werd het hart van Clive Haupt ingeplant, een jonge man die overleden was aan een hersenbloeding. Blaiberg bleef nog 19 maanden na de operatie leven, maar overleed uiteindelijk wel aan de gevolgen van een chronisch afstotingsproces. \nIn het jaar 1968 werden wereldwijd meer dan 100 harttransplantaties uitgevoerd. Daarna stond het aantal transplantaties door de korte gemiddelde overlevingstijd een tijdlang op een laag pitje, tot door betere medicijnen het afstotingsprobleem beter kon worden beheerst.\nBarnard bleef tot 1983 chirurg aan het Groote Schuur-Hospitaal in Kaapstad, alwaar hij ook directeur werd van de faculteit Geneeskunde van de Universiteit van Kaapstad. Hij kreeg last van reuma in zijn handen waardoor hij niet meer in staat was te opereren. Daarna stichtte hij een kliniek op het Griekse eiland Kos.\nIn 1969 verscheen zijn autobiografie \"One Life\". Met de auteur Siegfried Stander schreef hij \"The Unwanted\" (1974) en \"In the Night Season\" (1977). \"The Donor\" (1996) is een thriller over de gevaren van genetische manipulatie.\nTrivia.\nHet personage uit Dokter Bernhard van Bonnie St. Claire is een verwijzing naar hem. "}
{"id": "8840", "revid": "1002201", "url": "https://nl.wikipedia.org/wiki?curid=8840", "title": "Wenen", "text": "Wenen (Duits: \"Wien\" /vi\u02d0n/; Beiers-Oostenrijks: \"Wean\") is de hoofdstad van Oostenrijk en vormt sinds 1922 een eigen deelstaat. De stad ligt in het oosten van het land aan de rivier de Donau. Wenen heeft circa 2.000.000 inwoners (1 oktober 2023), en is daarmee veruit de grootste stad en het cultureel en politiek centrum van Oostenrijk. Internationale organisaties die hun hoofdkantoor in Wenen hebben zijn UNIDO, OPEC en IAEA.\nGeschiedenis.\nIn 15 v.Chr. stichtten de Romeinen op de plaats van de huidige binnenstad een militaire post tegen de Germanen. De post lag aan de rivier de Wien en droeg de naam Vindobona. In 1221 kreeg Wenen stadsrechten, in 1438 werd zij rijkshoofdstad, in 1469 bisschopszetel, en in 1526 keizerstad. In de loop der tijd groeide de stad.\nIn 1529 werd Wenen voor de eerste maal vergeefs belegerd door de Turken, in 1683 was er de tweede Turkse belegering. Gedurende de oorlogen met Frankrijk werd Wenen twee keer door Napoleon ingenomen, in 1805 en 1809. De Franse revolutie van februari 1848 had ook in Wenen haar weerslag. Na de maartrevolutie abdiceerde keizer Ferdinand I ten gunste van zijn neef Frans Jozef I.\nGedurende de Eerste Wereldoorlog werd Wenen weliswaar niet direct bedreigd, maar de economische blokkade van de Centralen leidde tot een gebrek aan vooral voedingsmiddelen en kleding. Het einde van de Eerste Wereldoorlog was ook het einde van de Oostenrijks-Hongaarse monarchie. In 1921 werd Wenen van het omringende Neder-Oostenrijk afgescheiden, en werd een aparte bondsstaat.\nDe Anschluss in maart 1938 veroorzaakte een massale uittocht uit Wenen, met als neveneffect dat het rijke idee\u00ebnleven van de stad zich over de wereld verspreidde. De achterblijvers kregen te maken met nazistische repressie, een stroming die ook voorheen al sterk geworteld was in de stad. In de Kristallnacht, op 9 november 1938, werden de synagoges, niet alleen religieuze maar ook sociale centra in het Joodse leven, verwoest.\nAan het eind van de 20e eeuw kreeg Wenen een \"skyline\" door de bouw van twee wolkenkrabbers, de Andromeda Tower en de Millennium Tower, aan de beide oevers van de Donau.\nBestuurlijke indeling.\nDistricten.\nWenen is een stadstaat, dit betekent dat de stad en de gemeente samenvallen met de deelstaat. De burgemeester van Wenen is tegelijk landeshauptmann van de deelstaat Wenen en de gemeenteraad is tegelijkertijd ook \"Landdag\".\nDe stad is verdeeld in 23 districten (Bezirke), die zowel een naam als een nummer dragen. Alle straatnaambordjes in Wenen dragen ook het nummer van het stadsdistrict. Daarnaast bestaat de postcode uit 1 voor Wenen, het nummer van het district en een nul. De postcode van Penzing is dus 1140.\nI Innere Stadt - II Leopoldstadt - III Landstra\u00dfe - IV Wieden - V Margareten - VI Mariahilf - VII Neubau - VIII Josefstadt - IX Alsergrund - X Favoriten - XI Simmering - XII Meidling - XIII Hietzing - XIV Penzing - XV Rudolfsheim-F\u00fcnfhaus - XVI Ottakring - XVII Hernals - XVIII W\u00e4hring - XIX D\u00f6bling - XX Brigittenau - XXI Floridsdorf - XXII Donaustadt - XXIII Liesing\nPolitiek.\nNa de bevrijding van Wenen werden in november 1945 vrije verkiezingen gehouden, maar de Sovjet-Unie zou nog tot 1955 verschillende pogingen ondernemen om door een \"arbeidersopstand\" een socialistische dictatuur te vestigen. Die opstanden begonnen steevast met protesten en rellen bij de kanselarij in Wenen, maar botsten op een gebrek aan steun van de reguliere socialistische vakbonden.\nHoewel op landelijk niveau de socialistische SP\u00d6 en de christendemocratische \u00d6VP traditioneel vergelijkbare aantallen stemmen halen, is het de SP\u00d6 die gedurende het grootste deel van de periode na 1955 de absolute meerderheid had in het Weense stadsbestuur. Een uitzondering waren de gloriedagen van de rechtse FP\u00d6 tussen 1996 en 2001; toen waren de socialisten nog steeds de grootste partij in Wenen, maar zonder absolute meerderheid. Sinds 2010 vormt de SP\u00d6 een coalitie met de Groenen. Hun beleid wordt gekenmerkt door ruime financi\u00eble steun aan openbare diensten zoals onderwijs, gezondheidszorg en openbaar vervoer.\nBij de gemeenteraadsverkiezingen van 2020 brachten 739.485 van de 1.133.010 stemgerechtigde kiezers (65,27%) hun stem uit. Dit resulteerde in de volgende verdeling van het totaal van 100 zetels:\nDe huidige (2023) burgemeester en gouverneur is de socialist Michael Ludwig.\nKunst en cultuur.\nMusea.\nWenen heeft veel musea, waaronder\nHet nieuwe \"MuseumsQuartier\" is een combinatie van oude en nieuwe musea, direct in de binnenstad.\nMuziek.\nWenen is van oudsher een centrum van klassieke muziek en opera. De Wiener Philharmoniker weten sinds de toepassing van televisie het oog van de wereld op zich gericht bij de traditionele uitzending van het Nieuwjaarsconcert, dat door miljoenen kijkers wordt gevolgd. Het orkest werd in oktober 2006 door kenners verkozen tot \"beste orkest van Europa\", nipt gevolgd door het Koninklijk Concertgebouworkest en op afstand de Berliner Philharmoniker.\nBeroemde componisten die in Wenen gewoond en gewerkt hebben zijn onder meer Christoph Willibald Gluck, Wolfgang Amadeus Mozart, Joseph Haydn, Ludwig van Beethoven, Franz Schubert, Johannes Brahms, Anton Bruckner, Johann Strauss sr., Johann Strauss jr., Gustav Mahler, Arnold Sch\u00f6nberg, Alban Berg, Anton Webern, Gy\u00f6rgy Ligeti en Antonio Salieri.\nDe \"Wiener S\u00e4ngerknaben\", een jongenskoor dat in 1498 werd gesticht door Maximiliaan I. Het koor zingt werken van Mozart, Schubert en Haydn in de zondagsmissen van de \"Burgkapelle\".\nElk jaar wordt het Donaukanaltreiben Festival georganiseerd, bands uit binnen en buitenland spelen dan in Wenen langsheen de Donau.\nArchitectuur.\nbarok.\nWenen telt vele bouwwerken uit de barok.\nhistorisme.\nHeel wat gebouwen, voornamelijk gelegen aan de Ringstra\u00dfe (aangelegd tussen 1857 en 1865), werden opgetrokken in een historiserende stijl. De Weense Staatsopera (1861-1869), de Votiefkerk (1856-1879), de Neue Burg (1881-1913), het hoofdgebouw van de Universiteit, het Stadhuis (1872-1883), het Parlementsgebouw (1874-1884), het Kunsthistorisches Museum (1871-1881), het Naturhistorisches Museum (1889), de Wiener Musikverein (1870), het MAK \u2013 Museum voor Toegepaste Kunst (1863), de Alte B\u00f6rse (1870-1877) en de Rossauer Kaserne (1865-1869) dateren allemaal uit de (tweede helft) van de negentiende eeuw.\nSezession.\nIn het begin van de 20e eeuw bloeide de aan de art nouveau verwante Sezessionstijl (schilderkunst, architectuur, meubelen, sieraden). De belangrijkste vertegenwoordigers waren Gustav Klimt, Egon Schiele, Koloman Moser (schilderkunst) en Otto Wagner, Joseph Maria Olbrich en Josef Hoffmann (architectuur). Wagner ontwierp onder andere het Majolicahaus (1898), heel wat stations van de Wiener Stadtbahn (1894-1899), de Postsparkasse (postkantoor, 1904-1906) en de Kirche am Steinhof (1904-1907).\nAan de Karlsplatz staat het tentoonstellingsgebouw van de Weense Secession dat werd opgericht door Olbrich, een leerling van Wagner. Binnen bevindt zich de beroemde Beethovenfries van Klimt. Andere bekende werken van Klimt zijn \"De kus\" en \"Judith I\"\nSociale woningbouw.\nHet interbellum, de periode tussen 1918 en 1938, wordt politiek bepaald door het 'rode Wenen'. Wenen ontwikkelde zich in die periode tot een socialistische stad. Overal werd sociale woningbouw verricht. Het beste voorbeeld hiervan is het \"Karl-Marx-Hof\" in Heiligenstadt (noordelijk Wenen). Dit gebouwencomplex werd tussen 1927 en 1930 gebouwd door Karl Ehn, nog een leerling van Otto Wagner, en omvat 1382 woningen. Na de burgeroorlog van 1934 eindigde deze periode.\nEen ander voorbeeld van bijzondere sociale woningbouw is het \"Hundertwasserhaus\", in 1985 gebouwd door Friedensreich Hundertwasser. Het gebouw kenmerkt zich door de felle kleuren, onregelmatige vormen en het vele groen. Hundertwasser ontwierp ook de vuilverbrandingsoven in Spittelau (noordelijk Wenen).\nDe binnenstad van Wenen staat op de werelderfgoedlijst van UNESCO.\nBezienswaardigheden.\nOverige bezienswaardigheden.\nBuiten de monumentale paleizen en kerken biedt Wenen meer toeristische attracties.\nBevolking.\nIn 1910 woonden er 2.083.630 mensen in Wenen, waarmee het, op Parijs en Londen na, de grootste stad in Europa was. Wenen was toen al een multiculturele stad, met grote aantallen Tsjechische, Hongaarse en Joodse inwoners. Na de Eerste Wereldoorlog daalde de bevolking met ongeveer 200.000 mensen; veel ambtenaren en werknemers wier moedertaal niet Duits was, zoals Tsjechen en Hongaren, keerden terug naar hun land van herkomst wat resulteerde in een afname van de Weense bevolking. Tijdens het interbellum groeide het inwonersaantal langzaam weer, maar de Tweede Wereldoorlog zorgde voor een abrupt einde aan de positieve bevolkingsgroei. Zo sloegen ongeveer 130.000 Weense Joden op de vlucht en de overige 65.000 Weense Joden werden naar concentratiekampen gedeporteerd, waardoor de Joodse bevolking van de stad bijna compleet verdween. In 1987 bereikte het inwonersaantal van Wenen het laagste niveau sinds 1890: er woonden toen 1.484.885 personen in de stad. Sindsdien is de bevolking weer gegroeid en volgens prognoses van het United Nations Human Settlements Programme zal de bevolking opnieuw twee miljoen personen kunnen bereiken in de periode 2025, voornamelijk door immigratie. In 2020 woonden er al 1.911.728 personen in Wenen. Ongeveer 37 procent van de bevolking heeft een buitenlandse culturele achtergrond. Zij omvatten mensen die niet in Oostenrijk zijn geboren of geen Oostenrijkse nationaliteit hebben. De belangrijkste herkomstlanden waren in januari 2019: Servi\u00eb (77.714 pers.), Duitsland (47.139 pers.), Turkije (45.818 pers.), Polen (43.157 pers.), Roemeni\u00eb (33.446 pers.), Hongarije (24.066 pers.), Syri\u00eb (23.779 pers.), Kroati\u00eb (22.530 pers.), Bosni\u00eb en Herzegovina (21.869 pers.) en Bulgarije (18.354 pers.).\nDe inwoners van Wenen worden Weners genoemd.\nReligie.\nWenen is de zetel van de rooms-katholieke aartsbisdom Wenen. De huidige aartsbisschop is kardinaal Christoph Sch\u00f6nborn. In Wenen is er een rooms-katholieke parochie (Katholische Gemeinde in Wien), een protestantse kerk (Evangelikale Gemeinde in Wien) en een boeddhistische gemeenschap van Fo Guang Shan.\nVolgens de cijfers van de volkstelling in 2001 is de religieuze verdeling als volgt:\nCulinair.\nDe Weense keuken is een mengelmoes van verschillende culturen, zoals de stad Wenen dit zelf ook was als hoofdstad van het Oostenrijkse keizerrijk. Invloeden van Bohemen, Hongarije, Slowakije, Itali\u00eb en de Balkanlanden zijn duidelijk te merken.\nEnkele van de beroemdste gerechten:\nKoffiecultuur.\nDaarnaast kent Wenen een lange en diepgaande koffietraditie. De stad kent 564 \"Kaffeeh\u00e4user\", waar men een keur aan koffiesoorten en gebak serveert. Het bestellen van een kop koffie in Wenen is een vak apart. Iedere inwoner heeft zijn eigen favoriete combinatie, waarvan de meeste met warme melk zijn. Om deze reden worden koffiebonen in Oostenrijk anders gebrand dan in Nederland of Belgi\u00eb, de zogenaamde \"Wiener r\u00f6stung\". Een kop koffie wordt traditioneel geserveerd met een glaasje leidingwater, dat ook weer wordt bijgevuld. Een uurtje blijven zitten op \u00e9\u00e9n kop koffie met een van de vele kranten die beschikbaar zijn is geen uitzondering.\nSport.\nNaast het Prater bevindt zich een beurscomplex met sportfaciliteiten, waaronder het Ernst Happelstadion, waar in 2008 onder meer wedstrijden voor het Europees kampioenschap voetbal 2008 werden gespeeld. Spanje won er de finale. De rest van het terrein is \u00e9\u00e9n groot park.\nHet Weense Rapid Wien is de meest succesvolle voetbalclub van Oostenrijk met meer dan 30 landstitels. De volksclub speelt haar wedstrijden in het Allianz Stadion. Aartsrivaal FK Austria Wien werd 24 keer kampioen van Oostenrijk en speelt in de Generali Arena. Ook Wiener Sport-Club, First Vienna FC, SC Wacker Wien en SK Admira Wien werden Oostenrijks landskampioen, maar spelen al jaren geen rol van betekenis meer.\nWenen was in 1930, 1967, 1977, 1987, 1996 en 2005 gastheer van het WK ijshockey.\nIn 1998 en 2009 werd het WK shorttrack in Wenen georganiseerd.\nIn 2010 was Wenen een van de vijf speelsteden tijdens het EK handbal (mannen).\nWenen was kandidaat voor de organisatie van de Olympische Spelen van 1964, maar Tokio kreeg de voorkeur.\nVervoer.\nWenen is via meerdere autosnelwegen bereikbaar. De \"westautobahn\" (A1) komt uit op de Wientalstra\u00dfe.\nWenen beschikt over een uitgebreid ov-netwerk. De lokale overheden zetten in op ov-gebruik en hebben daarom in 2012 de prijs van een jaarticket verlaagd naar \u20ac365 (\u20ac1 per dag). De stad kent het vierde meest gebruikte metrosysteem van Europa en een uitgebreid tramnetwerk met dat in 2023 met een lengte van 176,9\u00a0km op de zevende plaats komt wereldwijd. Aansluitend daarop kent de stad een uitgebreid bus- en S-Bahn-netwerk.\nMet de trein vormen de stations Westbahnhof (regionale treinen vanuit het westen en WestBahn) en Hauptbahnhof (alle langeafstandstreinen en regionale treinen vanuit het zuiden en oosten van het land) de belangrijkste stations. Als overblijfsel van het zijn van hoofdstad van het Oostenrijk-Hongaarse Rijk is Wenen nog steeds een belangrijk treinknooppunt als verbinding zowel tussen west en oost en noord en Zuid-Europa. Sinds 2016 investeert de \u00d6BB met hun Nightjet in de herleving van een intereuropees nachttreinnet met Wenen als thuisbasis.\nDe luchthaven Schwechat ligt buiten de stad, maar is via treinverbindingen aangesloten op de rest van het openbaar vervoer. Enkele intercity's kennen het luchthavenstation als begin- en eindpunt."}
{"id": "8843", "revid": "34450", "url": "https://nl.wikipedia.org/wiki?curid=8843", "title": "Nederlandse spelling van plaatsnamen", "text": ""}
{"id": "8844", "revid": "257697", "url": "https://nl.wikipedia.org/wiki?curid=8844", "title": "Stijl", "text": ""}
{"id": "8845", "revid": "1089969", "url": "https://nl.wikipedia.org/wiki?curid=8845", "title": "Spelling", "text": "Het woord spelling heeft twee verwante betekenissen:\nSoorten spelling.\nVolgens de Grote Van Dale is spellen \"uit letters vormen\", en is een letter een \"teken bij het schrijven gebruikt om een taalklank of een verbinding van klanken aan te duiden.\" Dat betekent dat talen die anders dan met letters schrijven, geen spellingen hebben in de eigenlijke betekenis van het woord. Toch wordt het woord \"spelling\" informeel vaak gebruikt als men het heeft over het logografisch schrift en over het syllabisch schrift. Vandaar dat die ook in het volgende overzicht zijn opgenomen.\nLogografisch.\nDe tekens van een logografisch schrift, die men \"karakters\" noemt, stellen begrippen voor, geen (groepjes van) in se betekenisloze fonemen. De Chinese talen worden logografisch geschreven.\nSyllabisch.\nIn een syllabisch schrift wordt elke lettergreep door een karakter weergegeven. Voor een taal als het Nederlands zou een syllabisch schrift een enorm aantal tekens vereisen, maar het principe is goed bruikbaar voor talen met strenge fonotactische beperkingen. Voorbeeld: de twee Kanaschriften voor het Japans.\nConsonantisch.\nEr zijn ook talen die in een consonantenschrift geschreven worden. Daarin wordt elke fonologische medeklinker door een letter weergegeven, en moet de lezer zelf als het ware de klinkers tijdens het lezen invullen. Voorbeeld: het oorspronkelijke Hebreeuwse alfabet en Arabische alfabet. (Het moderne Hebreeuwse en Arabische alfabet maakt gebruik van diakritische tekens om klinkers te noteren.)\nFonologisch.\nMaar verreweg de meeste talen die gespeld worden, volgen het \"fonologisch\" of \"fonematisch principe\", en gebruiken daarvoor een alfabetisch schrift, waarbij iedere letter van het alfabet in principe een foneem weergeeft. In principe; zie echter \u00a7 2 en \u00a7 3 verder. Voorbeelden: het Fins en het Hongaars, het Nederlands ook grotendeels. Een dergelijke spelling zou eigenlijk \"fonologische\" of \"fonematische spelling\" moeten heten. Maar behalve in de lingu\u00efstische vakliteratuur is die term weinig gebruikelijk.\nFonetisch?\nZowel in als buiten de vakliteratuur treft men vaak de term \"fonetische spelling\" aan. Deze term kan op verschillende manieren worden opgevat. \nDe populaire en daardoor wellicht meest gebruikelijke betekenis van \"fonetische spelling\" is 'spelling die min of meer het equivalent is van een eenvoudige fonetische transcriptie'. Kenmerken van een dergelijke \"fonetische spelling\" zijn:\nDit laatste punt volstaat om deze interpretatie van de term \"fonetische spelling\" als een duidelijk onwetenschappelijke interpretatie te beschouwen.\nEr zijn echter ook andere interpretaties van de term \"fonetische spelling\" die wel wetenschappelijk bruikbaar zijn of waren, omdat ze duidelijk te defini\u00ebren zijn:\nDe rest van dit artikel zal zich beperken tot een bespreking van de fonologische spelling; dat is ook de term die verder gebruikt zal worden. De meeste voorbeelden komen uit het Nederlands.\nProblemen inherent aan fonologische spelling.\nGezien deze problemen is het duidelijk dat een ideale fonologische spelling niet bestaat.\nOorzaken van uitzonderingen in de fonologische spelling.\nHet fonologisch principe van de meeste fonologische spellingen wordt bovendien doorkruist door allerlei andere factoren, waardoor er uitzonderingen in de fonologische spelling ontstaan. In wat volgt, wordt een aantal van deze factoren besproken.\nProblemen in verband met het gebruikte alfabet.\nVoor de meeste talen, waaronder alle cultuurtalen, wordt geen speciaal alfabet gemaakt. Ze worden geschreven met een aan een andere taal ontleend alfabet, dat dan meestal niet ideaal is voor de ontlenende taal. Zo heeft het Nederlands bv. het Latijnse alfabet ontleend. Dat was al op zichzelf geen ideaal alfabet voor het Latijn (het onderscheidde bv. niet de lange en de korte Latijnse klinkers en het had drie tekens voor de /k/: \"c\" als in \"canis\" 'hond', \"k\" als in \"Kalendae\" 'eerste dag van de maand' en \"q\" als in \"quid\" 'wat'); en het had geen tekens voor flink wat Nederlandse klinkers, zoals die van \"duur, dus, deur\" en \"de\".\nHeel veel talen hebben, zoals het Nederlands, te weinig lettertekens om al hun fonemen te kunnen weergeven. Ze gebruiken dan bijvoorbeeld:\nOf ze berusten en laten \u00e9\u00e9n letter verschillende fonemen voorstellen, zoals de Nederlandse \"e\", die soms /\u025b/ als in \"bel\", soms /e/ en soms /\u0259/ voorstelt, die laatste twee allebei bijvoorbeeld in \"bever\" /bev\u0259r/.\nOmgekeerd kan een alfabet overbodige tekens hebben, zoals de \"x\" in het Nederlands, die nooit \u00e9\u00e9n maar altijd twee fonemen voorstelt, /ks/. Nu wordt die alleen in leenwoorden gebruikt, maar vroeger ook in erfwoorden, zoals in \"eens coninx sone\" in de \"Ferguut\".\nHet beginsel van de gelijkvormigheid.\nVele spellingen maken tevens gebruik van het beginsel van de gelijkvormigheid. Zo ook de Nederlandse spelling: \"Wij spellen een woord of woorddeel [technisch: een \"morfeem\"] zo veel mogelijk op dezelfde manier\" (Groene Boekje, p. 16). Maar morfemen kunnen om allerlei redenen van gedaante veranderen, soms op manieren die voor de gewone gebruiker misleidend zijn, omdat er veranderingen optreden waarin fonemen allofonen krijgen die hetzelfde klinken als andere fonemen. Een goed voorbeeld hiervan is de auslautverh\u00e4rtung. Die maakt dat de eindmedeklinkers van woorden als \"krab, bad, leef\" (stam /lev/), \"luis\" (stam /l\u0153yz/) en \"dag\" (stam /d\u0251\u0263/ voor wie de /\u0263/ heeft) klinken als resp. [p, t, f, s] en [x]. Voor de meeste taalkundigen zijn dit allofonen van /b, d, v, z/ en /\u0263/ en niet de fonemen /p, t, f, s/ en /x/. Voor hen zijn de [f] van \"leef\" en de [s] van \"luis\" dus inderdaad geen fonologische maar echte fonetische spellingen. Maar deze klanken worden ge\u00efnterpreteerd als /p, t, f, s/ en /x/ en sommigen zouden het dus natuurlijk vinden ze consequent als \"p, t, f, s\" en \"ch\" te schrijven, zoals het geval is bij z-s en v-f-paren maar inconsequent genoeg niet bij d-t en b-p-paren.\nTaalverandering, spellingconservatisme en etymologische spellingen.\nWie kan lezen, kan dat vlot dankzij zijn vertrouwdheid met het visuele beeld, in concreto de spelling, die hij waarneemt als hij leest. Wat gebeurt er wanneer taalverandering optreedt? De spelling kan dan de taalverandering volgen en zelf ook veranderen. Maar dat roept weerstand op bij al wie kan lezen en schrijven, gezien \"het simpele ervaringsfeit dat zowel schrijven als lezen het gemakkelijkst en plezierigst is indien de woorden een vaste, vertrouwde aanblik hebben.\" In de mate dat de spelling taalveranderingen echter niet volgt, houdt ze op fonologisch te zijn, ipso facto als de veranderingen fonologisch zijn.\nEen duidelijk Nederlands voorbeeld is wat er gebeurd is met de Middelnederlandse [i:]. Die veranderde bij de overgang naar het Nieuwnederlands in [\u025bi]: Middelnederlands \"li(j)den\" /li:d\u0259n/ werd Nieuwnederlands \"lijden\" /l\u025bid\u0259n/. Daarmee viel deze nieuwe klank samen met de al in het Middelnederlands bestaande /\u025bi/, zoals in \"leiden\". Ze behield echter een van haar Middelnederlandse spellingen, \"ij\" en zo onderscheidt de Nederlandse spelling nog steeds \"ei\" en \"ij\", hoewel de klanken die zij oorspronkelijk voorstelden, fonologisch al ongeveer 500 jaar geleden samengevallen zijn. \u2014 Tot voor kort had het Nederlands nog meer dergelijke onregelmatigheden, maar het spellingsonderscheid in open lettergrepen tussen \"ee\" en \"e\" (\"heeten\" vs. \"nemen\") en tussen \"oo\" en \"o\" (\"koolen\" 'groente' vs. \"kolen\" 'brandstof') en dat tussen \"s\" en \"sch\" (\"pens\" vs. \"mensch\") is het Nederlands in het midden van de 20e eeuw kwijtgeraakt.\nIn talen met een lange literaire traditie leidt dit spellingconservatisme tot zeer onregelmatige \"fonologische\" spellingen als er vele taalveranderingen zijn opgetreden, zeker als er geen offici\u00eble instantie is die de spelling beregelt, zoals in het Angelsaksische taalgebied. De Engelse spelling is vooral daardoor extreem onregelmatig geworden.\nDe in deze paragraaf besproken oorzaken van uitzonderingen in fonologische spellingen leiden per definitie allemaal tot etymologische spellingen, spellingen gebaseerd op feiten uit de vroegere taalgeschiedenis.\nOntlening.\nBij ontlening wordt de spelling van de ontleende woorden vaak niet aangepast. Als een leenwoord fonemen bevat die niet in de ontlenende taal voorkomen, zou dat ook moeilijk, zo niet onmogelijk zijn. Maar onaangepaste spellingen van leenwoorden, al dan niet met leenfonemen, zijn per definitie niet-fonologische spellingen, en de onregelmatigheid kan groot zijn, zoals bv. de spelling van het Nederlandse leenfoneem /\u025b\u0303/ in \"mannequin, elektricien, daim\" en \"souterrain\".\nMaar ook als de spelling aangepast zou kunnen worden (zoals bijvoorbeeld gebeurd is in 'seks' en 'antropoloog'), gebeurt dat dikwijls niet. Daarvoor zijn twee hoofdredenen. Een vreemde spelling kan een indicatie zijn van de brontaal van een ontlening: de \"th\" voor /t/ in \"these\", bijvoorbeeld, suggereert Griekse herkomst. Dat is geen noodzaak \u2014 'seks' en 'antropoloog' bewijzen het. Maar dergelijke etymologische spellingen hebben een zeker sociaal prestige, en dat wordt versterkt door de vaak gehoorde bewering dat het opgeven ervan de taal zou verarmen. Het beginsel van de gelijkvormigheid gaat hoe langer hoe meer spelen bij internationalismen. Internationalismen zijn leenwoorden die in verschillende talen voorkomen met dezelfde etymologie en met ongeveer dezelfde spelling, zoals \"liter, athe\u00efsme, psychologie\" en \"quarantaine\". Samen met de internationalisering van de westerse cultuur neemt ook veeltaligheid toe, en daarmee ook de weerstand tegen aangepaste spellingen van internationalismen: \"lieter, ate\u00efsme, psiechologie\" en \"karantaine\" zijn spellingen die vrijwel universeel afgewezen worden, omdat zij niet gelijkvormig zijn aan de internationaal bekende spellingen.\nAnder gebruik van spelling.\nSpelling heeft als doel het weergeven van spraakklanken, maar een spelling, en met name een alternatieve spelling, kan ook voor andere doeleinden gebruikt worden. Een paar voorbeelden:\nUit de voorbeelden is duidelijk dat deze alternatieve gebruiken van de spelling soms moeilijk of zelfs geheel niet te interpreteren zijn: wat bedoelde Paul van Ostaijen precies met zijn gebruik van de spelling-Kollewijn?"}
{"id": "8846", "revid": "210472", "url": "https://nl.wikipedia.org/wiki?curid=8846", "title": "Overstroming Zeeland 1953", "text": ""}
{"id": "8847", "revid": "534640", "url": "https://nl.wikipedia.org/wiki?curid=8847", "title": "Overstroming", "text": " \nEen overstroming is een gebeurtenis waarbij een aanzienlijke hoeveelheid water uit een meer, rivier of zee plaatsen bereikt die normaal gesproken niet onder water staan. Indien dit ernstige vormen aanneemt, spreekt men door de verwoestende uitwerking ook wel van watersnood of ramp. Land dat door een overstroming definitief verloren gaat, noemt men wel \"verdronken land\". Overstromingen kunnen voor de natuur en de landbouw ook positieve effecten hebben.\nOorzaken.\nIn Nederland en omliggende landen worden overstromingen vooral veroorzaakt door de Noordzee, die door storm wordt opgestuwd, waardoor dijken kunnen doorbreken. Combinatie met een springtij en/of hoge waterstanden in de benedenloop van de grote rivieren kan dit effect nog versterken. Bij de laatste grote stormvloed, de Watersnood van 1953, had de combinatie van een langdurige zware noordwesterstorm en een springvloed rampzalige gevolgen. Het overstromingsrisico kan worden vastgesteld met behulp van modellen.\nExtreme regenval in de bovenstroomse gebieden of veel smeltwater uit de Alpen kan leiden tot wateroverlast. Omdat in laaglanden dikwijls een rivierlandschap wordt gevormd waarbij de rivieren van nature overstromen, beschermden mensen zich van oudsher met dijken. Maar ook langs de rivieren zijn regelmatig dijken doorgebroken. Naast hoogwater kunnen ook andere oorzaken tot overstromingen leiden, zoals dijkverzakkingen door langdurige droogte. In tegenstelling tot een overstroming door zeewater loopt het rivierwater in hoger gelegen gebieden na verloop van tijd vanzelf weer weg, maar kan ondertussen voor veel schade en overlast zorgen. In lagergelegen gebieden moet water uit laaggelegen polders worden weggepompt.\nIn stedelijke gebieden kunnen overstroming worden veroorzaakt of verergerd door de grote hoeveelheid verharding. Verharding zorgt er namelijk voor dat dat het regenwater niet kan infiltreren, met als gevolg een hoge afstroming via het oppervlak, die op zijn beurt mogelijk groter is dan de lokale afvoercapaciteit.\nOok door hevige regenval in bergachtige gebieden kunnen ernstige overstromingen optreden in lager gelegen dalen. Onder sommige omstandigheden kan ook het snel smelten van sneeuw op bergen leiden tot overstromingen.\nIn tropische landen kunnen overstromingen ontstaan door enorme regenval tijdens de moesson. In bijvoorbeeld Bangladesh zijn hierdoor verschillende rampen geweest (onder andere in 1989 en in 2004). Zeebevingen kunnen leiden tot tsunami's, vloedgolven die grote schade aanrichten zodra zij een kust raken. En in 2006 kreeg Oost-Java te maken met een modderstroom van extreme omvang. Hierbij begon de modder uit de grond te stromen na een boring.\nOok kan een gebied door menselijk ingrijpen opzettelijk onder water worden gezet, dit heet inundatie. Er kunnen hier verschillende redenen voor zijn.\nEcologie en economie.\nNiet elke overstroming is een kwalijke zaak. Het waterniveau in natte natuurgebieden is zelden constant, maar vertoont zowel seizoenschommelingen als onregelmatige veranderingen, bijvoorbeeld door het afsmelten van wintersneeuw in de bergen of door regenval. Er bestaan ook langere cycli die tientallen jaren duren. In feite zijn regelmatig terugkerende overstromingen van rivieroevers en kustgebieden de natuurlijke toestand, die door menselijke activiteit (dijken en vooral stuwdammen) wordt onderbroken. In de Verenigde Staten zijn er rond 2020 naar schatting 75000 grote dammen (meer dan 8 m) en 2,5 miljoen kleinere.\nVeel planten in natte gebieden hebben een lage waterstand nodig om zich met zaden voort te planten. Veel bomen hangen van vissen af voor de verspreiding van hun vruchten. Sommige soorten amfibie\u00ebn planten zich alleen voort in tijdelijke plassen, en sommige waadvogels profiteren van de concentratie aan vis in een uitdrogende poel. Een afwisseling van droge periodes en overstromingen is in dergelijke gebieden essentieel voor de biodiversiteit.\nOok menselijke activiteit kan zich aanpassen aan, of zelfs voordeel halen uit overstromingen. Een bekend voorbeeld is de Oud-Egyptische beschaving die ontstond uit de landbouw in het periodieke overstromingsgebied van de Nijlvallei.\nNederland.\nEen overstroming kan het gevolg zijn van een hoge waterstand op zee (stormvloed) of door extreem hoog water. Door Elisabeth Gottschalk is een gedetailleerd overzicht gemaakt van de Nederlandse overstromingen van voor 1700.\nVanuit zee.\nIn Nederland hebben sinds de Middeleeuwen vele watersnoden vanuit zee plaatsgevonden. Velen kregen de naam van de heilige wiens dag het die dag was. Vandaar dat ook meerdere vloeden dezelfde naam hebben meegekregen. Een selectie van de jaren waarin stormvloeden hebben plaatsgevonden: 838 \u00b7 1014 \u00b7 1042 \u00b7 1134 \u00b7 1163 \u00b7 1164 \u00b7 1170 \u00b7 1196 \u00b7 1212 \u00b7 1214 \u00b7 1219 \u00b7 1220 \u00b7 1221 \u00b7 1248/1249 \u00b7 1277 \u00b7 1280 \u00b7 1282 \u00b7 1287 \u00b7 \u00b7 \u00b7 1322 \u00b7 1334 \u00b7 1362 \u00b7 1374 \u00b7 1375 \u00b7 1377 \u00b7 1404 \u00b7 1421 \u00b7 1424 \u00b7 1468 \u00b7 1477 \u00b7 1509 \u00b7 1514 \u00b7 1530 \u00b7 1532 \u00b7 1552 \u00b7 1566 \u00b7 1570 \u00b7 1610 \u00b7 1651 \u00b7 1675 \u00b7 1682 \u00b7 1686 \u00b7 1703 \u00b7 1717 \u00b7 1825 \u00b7 1877 \u00b7 1906 \u00b7 1916 \u00b7 1953 \u00b7 2006.\nVanuit de grote rivieren en/of door regen.\nLangs de grote rivieren braken ook vele malen dijken door. Tussen 1750 en 1800 alleen al 152 keer. Na de oprichting van het 'Bureau voor den waterstaat' (het huidige Rijkswaterstaat) in 1798 nam die frequentie snel af. Sinds het einde van de achttiende eeuw hadden de grote rivieren acht keer te maken met hoge waterstanden. Zes keer leidde dat tot grote dijkdoorbraken en overstromingen. Dijkdoorbraken in het rivierengebied na 1780:\nIn 1993 zorgde hoogwater in Nederland op verschillende plaatsen langs de grote rivieren - hoewel er geen dijken doorbraken - voor veel overlast. In 1995 volgde weer een hoogwatergolf. Dit was de hoogste sinds 1926. Omdat getwijfeld werd aan de stabiliteit van de dijken, werden in januari 1995 in \u00e9\u00e9n week tijd circa 250.000 mensen ge\u00ebvacueerd, en ook de complete veestapels van de boeren in het gebied. Toen na enige dagen het water daalde en er geen dijken bezweken waren kon men weer terugkeren. Voor meer informatie zie het artikel \"Evacuatie van het Rivierenland\".\nNaast brandweer en leger werden in 1993 (17) en 1995 (60) gespecialiseerde eenheden met reddingsvlet en getrainde bemanning van Reddingsbrigade Nederland (KNBRD) opgeroepen en ingezet voor evacuatie en hulpverlening in de overstroomde gebieden.\nHevige regenval heeft onder meer in 1998 voor wateroverlast gezorgd.\nIn juli 2021 zorgde hevige regenval in het Nederlands-Duits-Belgische grensgebied voor overstromingen van (onder andere) de Geul, de Gulp en de Roer. Het KNMI gaf voor het eerst een weeralarm code rood af voor regenval (meer dan 75mm in 24 uur). Lokaal viel er in Limburg meer dan 150 mm en stroomopwaarts langs de Maas in Belgi\u00eb meer dan 200 mm. Ook in Luxemburg, Noordrijn-Westfalen en Rijnland-Palts viel zeer veel regen en waren er overstromingen. De Maas bereikte een recordafvoer, vergelijkbaar met het hoogwater van 1993. Het centrum van Valkenburg liep geheel onder water. Bewoners moesten met landbouw- en legervoertuigen ge\u00ebvacueerd worden. In Roermond moesten honderden mensen hun huis uit vanwege de dreigende overstroming van de Hambeek, een zijriviertje van de Roer. De veiligheidsregio Zuid Limburg riep de Geco\u00f6rdineerde Regionale Incidentbestrijdingsprocedure (GRIP) 4 af, de hoogste regionale rampenstatus. Defensie kwam te hulp met 4-tonners voor de evacuaties, en ook eenheden van de Nationale Reddings Vloot (NRV) van de reddingsbrigade kwamen vanuit het hele land in actie. De overstromingen zorgden ook in Duitsland en Belgi\u00eb voor grote verwoestingen in dorpen langs de rivieren, waarbij enkele honderden mensen om het leven kwamen of vermist raakten.\nKadebreuken.\nKadebreuken zijn in Nederland veelal doorbraken van veendijken. \nNederlandse commissies.\nDe Nederlandse regering heeft diverse malen onafhankelijke commissies ingesteld om zich te buigen over de bescherming van Nederland tegen overstromingen. \nExpertise Netwerk Waterkeren (ENW).\nIn 1965 is opgericht de Technische Adviescommissie voor de Waterkeringen naar aanleiding van de problemen na de kadebreuk bij Oostzaan. Deze commissie is in 2005 opgevolgd door het Expertise Netwerk Waterkeren. Dit is in Nederland het platform van deskundigen op het gebied van beveiliging tegen overstromingen. Het ENW richt haar speciale aandacht op de benodigde kennisontwikkeling om Nederland in dit opzicht op langere termijn veilig en bewoonbaar te houden.\nExperimenteren met dijken.\nOm dijkdoorbraken beter te begrijpen zijn met opzet dijken doorgebroken. Dit gebeurde onder andere in 2007-2010 op de IJkdijk, een laboratorium waarin dijken werden gebouwd die men door overbelasting liet bezwijken. Sensorsystemen legden het hele proces vast. Het onderzoek naar de sensorsystemen zelf vormt de basis voor de ontwikkeling van een waarschuwingssysteem voor dijkfalen. In de periode 2018 tot 2022 liep een proevenserie naar dijkdoorbraak in de Hertogin Hedwigepolder.\nIn 1994 is een doorbraakproef uitgevoerd op een zanddijk in het Zwin, op de grens van Nederland en Belgi\u00eb.\nSchade.\nTerwijl veel bedrijven en burgers denken dat ze verzekerd zijn tegen overstroming, bieden individuele verzekeraars hier anno 2021 geen volledige verzekering tegen. Wel bestaat er een vangnetregeling van de overheid, de Wet tegemoetkoming schade bij rampen (Wts). Op grond van de Wts wordt echter nooit een volledige schadevergoeding toegekend.\nBelgi\u00eb.\nEen aantal reeds bij Nederland genoemde overstromingen had ook effect in de Zuidelijke Nederlanden. Dit was vooral het geval wanneer de watersnood vertrekt vanuit de Noordzee, zoals onder meer het geval was voor de:\nDaarnaast kunnen ook vermeld worden:\nDuitsland.\nOok de Duitse Noordzeekust heeft sinds de Middeleeuwen veel last van overstromingen en landverlies gehad. Ook hier zorgen rivieren die buiten hun oevers treden voor wateroverlast. Enkele recente overstromingen:"}
{"id": "8848", "revid": "123296", "url": "https://nl.wikipedia.org/wiki?curid=8848", "title": "Bretagne (regio)", "text": "Bretagne (Bretons: \"Breizh\", Gallo: \"Berta\u00e8yn\") is een Franse regio op het gelijknamige schiereiland Bretagne en bestaat uit de departementen C\u00f4tes-d'Armor, Finist\u00e8re, Ille-et-Vilaine en Morbihan. Tot 1941 behoorde ook Loire-Atlantique (destijds Loire-Inf\u00e9rieur) ertoe, en velen blijven dit departement als deel van Bretagne beschouwen. Tot aan de Franse Revolutie was Bretagne een zelfstandige Franse provincie. De provincie Bretagne grensde aan de provinci\u00ebn Normandi\u00eb en Maine in het noordoosten en Anjou en Poitou in het zuidoosten. De huidige regio Bretagne komt overeen met ongeveer 80% van historisch Bretagne.\nRennes is de hoofdplaats van de regio Bretagne. Andere belangrijke steden zijn Brest, Vannes, Quimper en Saint-Malo. Historisch gezien is de hoofdstad Nantes, maar dat valt sinds 1941 administratief niet meer onder Bretagne.\nNaam.\nDe naam Bretagne is feitelijk dezelfde als Brittanni\u00eb. In het Nederlands maakt men onderscheid tussen Bretagne (het hier beschreven Franse schiereiland) en Groot-Brittanni\u00eb (een eiland voor de Europese kust). In het Frans heten ze Bretagne en Grande-Bretagne. In het Engels heten ze Brittany en (Great) Britain.\nGeografie.\nBretagne is het schiereiland van Frankrijk, de meest westelijk gelegen provincie. Het ligt ten zuidwesten van Normandi\u00eb en ten noordwesten van de Pays de la Loire. De regio, die aan de noordkant aan Het Kanaal grenst en aan de zuidkant aan de Atlantische Oceaan, telt samen met haar omliggende eilanden meer dan 2500 km kust.\nGeologisch gezien maakt Bretagne deel uit van het Armoricaans massief, de oudste berggroep van Frankrijk. De kust van Bretagne is in het noorden en het westen ruig en wild, met meestal kleine stranden in baaien tussen de rotsen. De kliffen bij Cap Fr\u00e9hel, dicht bij fort La Latte, duiken wel 70 meter diep de oceaan in. In het zuiden is de kust lieflijker en vindt men langere stranden.\nNatuur.\nIn de steentijd was Bretagne overwegend bosrijk. Overblijfselen uit deze tijd vindt men voornamelijk tussen het voormalige For\u00eat de Scissy in de buurt van de Mont-Saint-Michel en Broc\u00e9liande. Een ander bekend bosrijk gebied ligt bij Huelgoat in het departement Finist\u00e8re. Het landschap is sinds de middeleeuwen door menselijk ingrijpen sterk veranderd. Zo zijn er in het huidige Bretagne nog maar weinig grote beuken- en eikenbossen te vinden. Het landschap wordt tegenwoordig overheerst door akkers en weilanden, die door hekken en stenen muurtjes van elkaar gescheiden zijn.\nKlimaat.\nBretagne heeft het imago van een regio waar het veel of altijd regent. Het weer in Bretagne heeft echter meerdere gezichten. Bretagne kent een mild zeeklimaat met meerdere microklimaten. De gemiddelde temperatuur ligt tussen de 9 en 12 \u00b0C. Sneeuw en vorst komen zelden voor en de zomers zijn zacht en matig warm. Jaarlijks telt Bretagne meer dan 2000 zonuren.\nPolitiek.\nBretagne wordt bestuurd door de, voor de duur van zes jaar gekozen, 83 leden tellende Regionale Raad van Bretagne. De lijst van linkse partijen (Parti Socialiste - Parti Communiste Fran\u00e7ais - Parti Radical de Gauche - Union D\u00e9mocratique Bretonne) won de regionale verkiezingen van 2004. Jean-Yves Le Drian (PS) is sinds 2004 President van de Regionale Raad van Bretagne.\nCultuur.\nIn Bretagne zijn nog talrijke sporen te vinden van de Keltische cultuur. Ook tref je er nog vele prehistorische (pre-Keltische) megalieten, onder andere in Carnac, in het zuiden (Morbihan).\nEen minderheid van de bevolking van Bretagne spreekt Bretons, een Keltische taal. Bretagne is het laatste gebied op het Europese vasteland waar een dergelijke taal nog wordt gesproken.\nToerisme.\nBe Breizh.\nBreizh is het Bretonse woord voor Bretagne. \u201cBe Breizh!\u201d is de offici\u00eble slogan van de regio Bretagne. Deze slogan is tot stand gekomen met het achterliggende idee dat bezoekers hun innerlijke kracht putten uit de kracht van Bretagne. \u201cBe Breizh!\u201d wordt daarnaast ook gebruikt om iemand succes te wensen.\nBezienswaardigheden.\nOmdat Bretagne als schiereiland over 1700 km kust beschikt, kent het een aantal uitzichtpunten en natuurlijke wonderen, zoals de Roze Granietkust (C\u00f4te de Granit Rose) aan de noordkust van Bretagne in het departement C\u00f4tes d\u2019Armor. De roze granietblokken bestrijken slechts 30 km van de Bretonse kust en komen verder maar op drie andere plaatsen op de wereld voor: in Ontario, in China en op Corsica. In de Finist\u00e8re, op het meest westelijke puntje van Frankrijk, bevindt zich de Pointe du Raz, die 70 meter boven de oceaan uitsteekt. Het uitzicht vanaf hier over de oceaan inspireerde ooit de Franse schrijvers Victor Hugo en Gustave Flaubert. In de verte kan men op het eiland \u00cele de Sein de beroemde vuurtoren Ar Men (Bretons voor \"de steen\") zien staan. Aan de zuidkust van Bretagne, in het departement Morbihan, ligt de Golfe du Morbihan, dat in het Bretons \"kleine zee\" betekent. In deze binnenzee liggen 42 kleine eilanden, waarvan \u00cele aux Moines en \u00cele d'Arz de grootste zijn. Dit zijn overigens niet de enige eilanden die Bretagne rijk is. Rondom het schiereiland duiken verschillende eilanden op:\nDorpen en steden.\nBretagne telt vele karakteristieke dorpen en steden, de zogenoemde \u201cvilles d\u2019art et d\u2019histoire\u201d, die vanwege hun rijke cultuur en historische aard door het ministerie van cultuur benoemd zijn. Een paar van deze dorpen en steden zijn:\nMenhirs en dolmens.\nBretagne staat onder meer bekend om de vele prehistorische megalithische monumenten die de regio telt. Alleen al in de buurt van Carnac bevinden zich zo'n 2600 rechtopstaande stenen, ook wel \"menhir\" genoemd: de megalieten van Carnac. Hoe deze stenen hier terecht zijn gekomen is voor archeologen nog steeds een raadsel.\nVuurtorens.\nVanwege de lange kust van het schiereiland kent Bretagne ook veel vuurtorens. Een deel hiervan staat volledig in zee. Sommige vuurtorens zijn te bezoeken onder leiding van een gids, zoals de \"Phare Saint Matthieu\" in de Finist\u00e8re. Erg uitzonderlijk is de vuurtoren \"Phare de Kerbel\", waar je zelfs een nacht kunt doorbrengen.\nFestivals.\nDe Keltische cultuur is nog altijd sterk aanwezig in de regio Bretagne. Dit komt onder andere tevoorschijn tijdens de traditionele feesten en festivals in Bretagne, zoals het Festival Interceltique in Lorient. Dit Keltische festival vindt jaarlijks plaats in augustus en ontvangt jaarlijks zo\u2019n 800.000 bezoekers en muzikanten uit Keltische regio\u2019s als Schotland en Ierland, maar ook uit andere streken.\nOok de ligging aan zee heeft veel invloed op de festivals in Bretagne:\nDaarnaast zijn er nog tal van andere festivals die vele bezoekers aantrekken, zoals Festival des Vieilles Charrues in Carhaix, Frankrijks grootste popfestival, La Route du Rock in Saint-Malo met een zomer- \u00e9n wintereditie, de Rencontres trans musicales in Rennes enz."}
{"id": "8850", "revid": "5568", "url": "https://nl.wikipedia.org/wiki?curid=8850", "title": "Steen van Rosetta", "text": "De Steen van Rosetta of steen van Rosette is een oud-Egyptisch document. Sinds de Overgave van Alexandri\u00eb in 1801 is hij in Britse handen.\nKenmerken.\nDe steen is een donkere granieten steen (van 112 bij 76 cm) die in juli 1799 in Egypte door Franse genietroepen werd ontdekt bij werkzaamheden aan het fort St.-Julien (nu Quaitbay) bij de Egyptische plaats Rosetta (nu El Rashid).\nDe steen is een tweetalige tekst, geschreven in drie verschillende schriften. Op de steen staat \u00e9\u00e9n tekst, geschreven op drie verschillende manieren: \nDe tekst op de steen is een dankbetuiging van de priesters van Memphis aan koning Ptolemaeus V Epiphanes. De tekst is gedateerd op 27 maart van het jaar 196 v.C. Er zijn nog twee andere decreten gevonden, het decreet van Canopus (1866) en het decreet van Memphis (1902). Ook deze decreten waren tweetalig en in drie schriften en gaven daarmee verdere informatie over het demotisch en hi\u00ebroglyfisch schrift en de Egyptische taal.\nTijdens de expeditie van Napoleon naar Egypte werd de Steen van Rosetta op 15 juli 1799 door een Franse officier ontdekt. Deze werd toen aan de Franse generaal Jacques-Fran\u00e7ois Menou overhandigd. Na de Overgave van Alexandri\u00eb door de Fransen in 1801 kwam de steen in Britse handen. De steen van Rosetta kan worden bezichtigd in het British Museum in Londen, waar hij al sinds 1802 wordt bewaard. Een kopie kan door iedereen bekeken en aangeraakt worden, het origineel staat in een vitrine. In Figeac, de geboorteplaats van de Franse taalkundige Jean-Fran\u00e7ois Champollion (zie De ontcijfering), bevindt zich een kopie van de Steen van Rosetta evenals in het fort waar de steen in 1799 is gevonden. In Nederland was een kopie te vinden in het Rijksmuseum van Oudheden in Leiden (aangezien het een replica is, wordt deze niet meer getoond in het museum en wordt de replica in het depot bewaard) en in het Allard Pierson in Amsterdam.\nDe ontcijfering.\nDe steen bleek een belangrijke sleutel te zijn voor het ontcijferen van hi\u00ebrogliefen door Johan David \u00c5kerblad, Thomas Young en Jean-Fran\u00e7ois Champollion. Deze laatste lukte dat als eerste definitief in 1822. Dit leidde tot begrip van de betekenis van hi\u00ebrogliefen, die vele eeuwen onontcijferd waren gebleven, en dus tot vele andere vertalingen.\nHet viel Champollion en Young op dat de naam geschreven in een cartouche een koningsnaam moest voorstellen. Thomas Young beschouwde de hi\u00ebrogliefen als een soort van rebus en sloeg de plank volledig mis. Champollion kon door middel van het vergelijken van Grieks en hi\u00ebrogliefen, en methode van \u00c5kerblad, tot de ontcijfering komen. Hij vergeleek ook de namen Cleopatra en Ptolemaios en kwam tot ontdekking dat beide namen sommige tekens gemeen hebben, deze zouden dan hetzelfde moeten zijn. Zijn conclusie was dat de tekens in de cartouches van buitenlandse heersers beschouwd moesten worden als eenlettertekens."}
{"id": "8853", "revid": "207191", "url": "https://nl.wikipedia.org/wiki?curid=8853", "title": "Angelen", "text": "De Angelen waren een Germaans volk uit het noorden van Europa dat in de vroege middeleeuwen naar Groot-Brittanni\u00eb verhuisde. De naam Engeland verwijst naar dit volk.\nAchtergrond.\nDe Angelen (Latijn: \"Anglii\") behoorden tot de Ingvaeones (Noordzee-Germanen). De kern van hun gebied was waarschijnlijk het schiereiland Angeln in het oosten van Sleeswijk. \nIn de 5e eeuw staken zij de Noordzee over en vielen het huidige Engeland en Schotland binnen, samen met de Saksen, Friezen en de Juten. Naar het schijnt zijn alle leden van de stam in de loop van de 5e eeuw overgestoken, want nadien is er nergens op het vasteland meer iets vermeld over hen; dit in tegenstelling tot de Saksen, Friezen en Juten waarvan nog steeds afstammelingen in hun oude stamlanden wonen.\nDe Angelen vestigden zich in het oosten, midden en noorden van Engeland, waaronder East Anglia, Mercia en Northumbria. Hun gebied reikte tot aan Lothian in Schotland. "}
{"id": "8854", "revid": "268534", "url": "https://nl.wikipedia.org/wiki?curid=8854", "title": "Saksen", "text": ""}
{"id": "8855", "revid": "33107", "url": "https://nl.wikipedia.org/wiki?curid=8855", "title": "Springtij", "text": "Springtij is de periode van het getij waarin het verschil tussen hoog- en laagwater het grootst is. Hoogwater komt hoger dan gemiddeld en laagwater is lager dan gemiddeld.\nSpringtij treedt eens in de ongeveer 15 dagen op en volgt gemiddeld ruim twee etmalen op het moment dat de getijkrachten van de maan en die van de zon dezelfde richting hebben en elkaar maximaal versterken. Dat laatste is het geval wanneer zon, maan en aarde in een rechte lijn staan, dus tijdens nieuwe maan en volle maan. Springtij komt daarom tweemaal per synodische maand voor.\nSpringtij is het tegenovergestelde van doodtij.\nAfstand van de maan.\nDe wisselende afstand van de maan tot de aarde heeft ook enige invloed op de sterkte van het getij. Wanneer deze afstand het kleinst is, als de maan in het \"perigeum\" staat, dan is de invloed het grootst, en wanneer de maan het verst van de aarde staat, in het \"apogeum\", dan is de invloed het kleinst. Elke 7,5 synodische maand valt het perigeum samen met volle of nieuwe maan, wat de grootste getijdenkrachten oplevert.\nStormvloedramp.\nDe watersnoodramp in Zuidwest-Nederland op 1 februari 1953 werd veroorzaakt door een stormvloed als gevolg van een diep lagedrukgebied en daarmee gepaard gaande zware noordwesterstorm, in combinatie met springtij."}
{"id": "8856", "revid": "21231", "url": "https://nl.wikipedia.org/wiki?curid=8856", "title": "Springvloed", "text": ""}
{"id": "8857", "revid": "67226", "url": "https://nl.wikipedia.org/wiki?curid=8857", "title": "Eofilatelie", "text": "Eofilatelie (Oudgrieks: \u1f20\u03ce\u03c2 (\"\u1e17\u014ds\") = dageraad; \u03c6\u03b9\u03bb\u03cc\u03c2 (\"philos\") = vriend, liefhebber; \u03b1\u03c4\u03b7\u03bb\u03b5\u03b9\u03b1 (\"ateleia\") = belastingvrij), ook wel v\u00f3\u00f3rfilatelie genoemd, is een specialisatie in de filatelie. De eofilatelie houdt zich bezig met de studie van poststukken uit de tijd dat er nog geen postzegels waren. In die tijd was een brief een dichtgevouwen vel papier; enveloppen bestonden nog niet. Men kan informatie over de achtergronden en de wijze van verzending van de brief verkrijgen uit de inhoud van de brief, maar vooral van lakzegels, stempels en aantekeningen op de buitenkant van deze vouwbrieven. Die aantekeningen zijn meestal in de vorm van rode of blauwe krijtstrepen en getallen die aangeven hoeveel er moest worden betaald voor het vervoer van de brief. \nIn de v\u00f3\u00f3rfilatelistische periode was er nog geen eenheidstarief en dat was er zeker niet in de verschillende landen. Alles werd toen bilateraal geregeld tussen buurlanden. Dit alles maakt voor sommigen de eofilatelie een zeer moeilijke, maar boeiende specialisatie."}
{"id": "8858", "revid": "233934", "url": "https://nl.wikipedia.org/wiki?curid=8858", "title": "Eerstedagenvelop", "text": "Een eerstedagenvelop of eerstedagbrief is een envelop met een afstempeling van de eerste dag waarop de daarop geplakte postzegel geldig was. Voor sommige filatelisten is het verzamelen van eerstedagenveloppen een verzamelgebied.\nOver het algemeen verstaat men in Nederland echter onder eerstedagenvelop de bijzondere enveloppen die sinds 1950 worden uitgegeven door de \"Nederlandse Vereniging van Postzegelhandelaren, NVPH\". Deze enveloppen worden naast de nieuwe postzegel rijkelijk versierd met een toepasselijke opdruk of illustratie en een afdruk van een poststempel die alleen voor deze gelegenheid wordt gebruikt. Voor een offici\u00eble eerstedagenvelop gelden in dit verband twee eisen: in het stempel moeten de woorden 'eerste dag van uitgifte' voorkomen en het stempel moet op alle op de envelop geplakte postzegels zijn aangebracht. Maar omdat voor elke nieuwe postzegeluitgifte zo een envelop wordt gemaakt, haken veel filatelisten af. Het bijhouden van alle nieuwe aanvullingen vergt een aanzienlijke investering. Verder zijn de enveloppen niet zuiver filatelistisch omdat ze door de handel worden \"gemaakt\". Ze kunnen niet meer als brief via de post worden verstuurd. Hoewel er dus sprake is van \"filatelistisch maakwerk\" vinden sommige mensen ze mooi en de moeite waard om te verzamelen.\nVroeger werd wel gesproken van eerstedagbrief. Maar vanaf de jaren zestig van de 20e eeuw werd de eerstedagenvelop steeds meer via de postzegelhandel gekocht om maar onbeschreven enveloppen te krijgen. En een envelop zonder adres is nu eenmaal g\u00e9\u00e9n brief. In de meeste landen, ook in Nederland, spreekt men echter meer en meer over de algemeen aanvaarde Engelse term \"first day cover\", afgekort tot FDC.\nVroeger was het mogelijk eerstedagenveloppen te adresseren en door de post te laten bezorgen. In de jaren negentig is de toenmalige Nederlandse PTT hiermee gestopt."}
{"id": "8859", "revid": "649051", "url": "https://nl.wikipedia.org/wiki?curid=8859", "title": "Bossche bol", "text": "Een Bossche bol of sjekladebol (chocoladebol) is een gebakspecialiteit uit 's-Hertogenbosch die wordt gebakken van soezenbeslag, gedoopt in gesmolten pure chocolade en daarna gevuld met slagroom. Bossche bollen hebben een diameter van ongeveer 12\u00a0cm en zijn daarmee grote gebakjes. Daarnaast is er ook een versie met dubbele doorsnede: de zogenaamde \"reuzenbol\".\nVorm.\nBossche bollen lijken op de kleinere moorkoppen, die echter meestal zijn geglazuurd. Op de bovenkant van moorkoppen wordt soms een toef slagroom aangebracht, bij de Bossche bollen doet men dit niet.\nGeschiedenis.\nAl voor het begin van de twintigste eeuw werd in 's-Hertogenbosch de voorganger van de huidige Bossche bol verkocht door banketbakker Lambermont, die een vestiging had in het pand \"De Kat\" aan de toenmalige Vischstraat op nummer B61. De bol van Lambermont leek op een moorkop en was gevuld met banketbakkersroom.\nHet exacte recept verschilt van bakker tot bakker. Bij de vaststelling van originaliteit en herkomst is ruimte voor interpretatie. Over het vervolg bestaan verschillende versies; \nDe oudste voorloper.\nVolgens Erfgoed 's-Hertogenbosch adverteerde banketbakker Joseph Johannes Lambermont al in 1903 met chocoladebollen, toen nog gevuld met gele bakkersroom. Op 23 februari 1924 adverteert dezelfde bakker dat hij \"als nieuwste, naast onze bekende Lambermont\u2019s chocolade bollen met cr\u00eamevulling nu ook bollen met \u2018zuivere slagroomvulling\u2019 verkoopt.\" \nHaagse invloed.\nDuidelijk is dat rond dezelfde periode Henri van der Zijde van de Haagsche Bakkerij aan de Vischstraat in Den Bosch in de jaren 1930 de bakkersroom door slagroom verving. Tevens smeerde hij de bovenkant van de soes in met half-harde chocolade. Gesmolten chocolade wordt gemanipuleerd door hem over een marmeren plaat te wrijven; hierdoor wordt de mate van kristallisatie bepaald. Van der Zijde liet de chocolade wat zachter, zodat hij niet van de soes breekt als je er een mes, vork of je tanden in zet. Deze versie wordt onderschreven door stadsarchivaris Rob van der Laar.\n\"Bossche meisjes met slagroom\".\nVolgens een andere versie bedacht bakkerij-kokerij \"t Kupke\" van H. van der Ven-Puts in 1937 een variant op de lekkernij van Lambermont. Een soes werd door een gat in de onderzijde gevuld met slagroom, overgoten met chocolade en \"Bossche meisjes met slagroom\" genoemd, 't Kupke was toen al meer dan 100 jaar gevestigd aan de Schapenmarkt 24. 't Kupke maakte al eerder een kleinere variant, op smaak gebracht met likeur, de Bossche zoen genoemd.\nHernoeming tot \"Bossche bol\".\nDe naam \"Bossche bol\" is pas in de loop der tijd ingeburgerd geraakt, met de toenemende populariteit van het gebak buiten de stadsgrenzen. Het zou burgemeester Van Lanschot van \u2019s-Hertogenbosch zijn geweest die de \"schjeklaode bol\" na 1938 hernoemde naar Bossche bol.\nProducenten.\nBossche bollen worden door diverse bakkers gemaakt en verkocht, binnen en buiten Den Bosch. Banketbakkerij Jan de Groot (uit 1936) heeft in 1999 een logo ingeschreven als beeldmerk in de Benelux. Het logo bevat de term 'Bossche bollen', de naam 'Jan de Groot' en een tekening van de Drakenfontein. De naam 'Bossche bol' is daarmee echter niet gemonopoliseerd door deze bakkerij; het blijft de soortnaam voor een bepaald gebakje dat door iedere bakker gemaakt mag worden."}
{"id": "8860", "revid": "68197447", "url": "https://nl.wikipedia.org/wiki?curid=8860", "title": "Jugendstil", "text": "De jugendstil of art nouveau is een kunststroming die tussen 1890 en 1914 op verschillende plaatsen in Europa populair was, voornamelijk als reactie op het vormvervagende impressionisme. De jugendstil manifesteerde zich vooral in gebruiksvoorwerpen (glaskunst, boeken, plateel, sieraden, meubels etc.), de architectuur en de schilderkunst. De stroming kende een korte maar hevige bloeitijd, die zich voornamelijk uitbreidde tijdens de belle \u00e9poque. In West-Europa was de stijl ruim voor 1910 al verleden tijd, in het oosten kon hij wat langer voortbestaan.\nBenaming.\nDe aanduiding 'jugendstil' gaat terug op de naam van het weekblad \"Die Jugend\" dat vanaf januari 1896 in M\u00fcnchen verscheen. Voor verwante stromingen die elders in Europa tot bloei kwamen zijn ook andere termen in gebruik, waarvan er een, art nouveau, evenals 'jugendstil' een overkoepelende term is geworden. Art nouveau (\"art-nouveau\" geschreven in samenstellingen) is gangbaar in Belgi\u00eb, Frankrijk en de Angelsaksische wereld, terwijl jugendstil wordt gekoppeld aan Oostenrijk en Duitsland. In het Nederlands zijn beide aanduidingen in gebruik, waarbij de Franse aanduiding \"art nouveau\" ook in de vertaling \"nieuwe kunst\" wordt gebruikt voor de uitingsvormen van de stijl in Nederland zelf. Daarnaast wordt in spottende zin gesproken van slaolie-, spaghetti- of vermicellistijl. Benamingen voor andere lokale varianten zijn de Oostenrijkse \"Secession\", gebruikelijk in een groot deel van Oost-Europa, de Engelse \"modern style\" of \"Liberty style\", het Catalaanse \"modernisme\" en de Russische \"stil modern\".\nOndanks de opvallende regionale verschillen zijn er enkele kenmerken die deze stromingen verenigen: een optimistisch wereldbeeld en geloof in de toekomst, een voorliefde voor het gebruik van nieuwe, moderne technieken (in de architectuur bijvoorbeeld grote glasoppervlakken), een afkeer van symmetrie en een voorkeur voor ornamentiek, waarbij bloem- en vogelmotieven domineren.\nEen jugendstilgebouw is dikwijls een \"Gesamtkunstwerk\" omdat het niet ongebruikelijk was om de in het gebouw geplaatste meubelen, ornamenten en/of siervoorwerpen speciaal met dezelfde stijlkenmerken te (laten) vervaardigen.\nAlgemene kenmerken van jugendstil.\nHet jugendstilornament is samengesteld uit motieven die gewoonlijk asymmetrische composities vormen met een tweedimensionaal karakter, zoals men dit ziet op meubels, sieraden, lampen, bedrukte stoffen enz. De belangrijkste inspiratiebron van deze kunststroming is de natuur. De motieven zijn vaak langstelige, gracieus gestileerde planten en bloemen (lelies, kelken, irissen, papavers, rozenknop), vogels (zwanen, pauwen), libellen, de eivorm, wolken- water- en rotspartijen, vaak gecombineerd met slanke vrouwengestalten.\nDe bewogen lijnen waren een middel om emoties uit te drukken. Deze vormen zijn ook te zien bij de boekdrukkunst en bij decoratieve vormen van bijvoorbeeld trapleuningen, balkons en gevels. IJzer was namelijk geschikt om verwerkt te worden tot sierlijke gebogen vormen. Dat het in zoveel kunstvormen werd toegepast, kwam doordat het heel gebruikelijk was dat een architect ook meubels, zilver, glaswerken, wandversieringen en affiches ontwierp. De jugendstilkenmerken kwamen het meest tot uiting in de grafische kunst, waar de lijn het belangrijkste element is. De illustraties en de letters werden als \u00e9\u00e9n geheel ontworpen. Zo ontstond een combinatie van beeld en tekst.\nJugendstilproducten hebben ook vaak Japanse kenmerken zoals lege ruimten en de waaiervorm. Dat kunstenaars met de Japanse kunst in aanraking kwamen, kwam onder meer door de invloedrijke kunsthandelaar Siegfried Bing. Hij was erg onder de indruk van de Japanse cultuur die vanaf 1854 op de Europese en Amerikaanse markt kwam. Bing specialiseerde zich in deze kunst en had veel Japanse kunst in zijn Parijse galerie L\u2019Art Nouveau, waaraan de stroming haar Franse naam ontleent.\nDe letters werden in de jugendstilperiode zo min mogelijk geassocieerd met de drukkunst en de mechanische productie. In \u00e9\u00e9n tekst kon men meerdere letterhoogten aantreffen doordat enkele of meerdere letters vergroot of verkleind werden.\nGewijzigde sociale en economische omstandigheden en de toepassing van nieuwe materialen zoals beton, brachten na de Eerste Wereldoorlog het einde van de jugendstil. In het midden van de jaren zestig van de twintigste eeuw beleefde de jugendstil, vooral in ontwerpen voor affiches en textiel, een nieuwe bloei. De lettervormen, vooral de initialen uit de jugendstil- of art-nouveauperiode, inspireren nog steeds veel kalligrafen.\nGeschiedenis van de jugendstil.\nVoorgeschiedenis: arts-and-crafts.\nDe basis van de jugendstil lag in Engeland. Door de industri\u00eble revolutie hechtte men daar rond 1850 erg veel waarde aan alles wat met mechanisatie te maken had. Het eerlijke en eenvoudige handwerk was uit de gratie. Een machinaal vervaardigd product had voor de mensen in die tijd veel meer waarde dan een product dat door ambachtslieden was gemaakt. De industri\u00eble revolutie vierde hoogtij. Men verdiende veel in die tijd want de productie was goedkoper geworden. Mensen voelden zich rijk en wilden daarom ook dingen hebben die de echte rijken hadden. Daarom werden vroegere stijlen ge\u00efmiteerd en snel en slordig gemaakt om aan de vraag te voldoen. Zo had ook de kalligrafie, de met de hand vervaardigde werken in schoonschrift (monniken), in die tijd afgedaan. Dat kwam in dit geval door de opkomst van de drukpers. Maar er waren mensen die dit klakkeloos imiteren verwierpen en de met de hand gemaakte, traditionele producten wilden beschermen en zelf weer wilden gaan maken. Men vond dat men zelf moest kunnen waarnemen hoe een product tot stand was gekomen. Zo ontstond de arts-and-craftsbeweging.\nAls reactie op allerlei neostijlen (stijlimitatie, kitsch, slordige machinale uitvoering) ontstond in Engeland aan het eind van de negentiende eeuw, de 'Arts and Crafts movement'. Deze beweging, door John Ruskin en later vooral door William Morris gepropageerd, wilde een hervorming bewerkstelligen door de producten niet meer door machines te laten maken maar weer over te gaan op ambachtelijke vervaardiging. Het ideaal was: fraaie, degelijke objecten maken voor de gewone man. Het was niet direct een ontwerp-stijl maar meer een ontwerp-principe. De arts-and-craftsperiode heeft dus geen herkenbare stijlkenmerken. (Helaas was het te kostbaar voor de gewone man. Kunstzinnig was het geslaagd, sociaal faalde het.) Het ontstaan van vele vormen van de nieuwe kunst blijkt dan ook vaak door de Engelse arts-and-crafts te komen. De idee\u00ebn van de arts-and-craftsbeweging werden overgenomen in Amerika (Tiffany) en een groot deel van Europa, het eerst in Belgi\u00eb (onder anderen Van Rysselberghe, Horta, Van de Velde), in Frankrijk (onder anderen Mucha, Toulouse-Lautrec), in Nederland (onder anderen Toorop, Cuypers, Dijsselhof, De Roos), in Schotland (Mackintosh), in Duitsland (Eckmann), in Oostenrijk (Wagner), in Spanje (Gaud\u00ed) en in Itali\u00eb, Hongarije en Scandinavi\u00eb (Kopenhagen).\nWilliam Morris.\nWilliam Morris (1834-1896) stichtte in 1861 een atelier waar veel vormen van kunstnijverheid werden beoefend. Hij wordt, hoewel zijn stijl zich niet ontwikkelde tot de bekende zweepslag, door zijn denkwijze gezien als de grondlegger van de jugendstil/art nouveau.\nVolgens Morris was kalligrafie te beschouwen als ware kunst en zo propageerde hij het ook. Mensen die kalligrafeerden konden zich verder gaan ontplooien en zich kalligraaf noemen. Kalligrafie werd weer een gerespecteerde kunstvorm en kalligrafen werden weer als kunstenaars gezien. Morris en zijn leerlingen hielden zich bezig met het kalligraferen en illustreren van boeken, met het ontwerpen van glas-in-loodramen, met het ontwerpen van behangmotieven, met houtsnijkunst en met het ontwerpen en borduren van wandtapijten. De invloed van Morris was snel merkbaar in andere landen van Europa, en zelfs in de Verenigde Staten van Amerika. Morris ging helemaal terug naar de oorspronkelijke manier van kalligraferen. Kalligrafische letters mochten volgens zijn beginselen, alleen maar geschreven worden met de ganzenveer of met het penseel. De drukletters die de kalligrafische lettervormen (zoals de gotische letters) hadden vervangen, moesten van Morris verdwijnen. Hij stichtte ook de Kelmscott Press (1890) waar sierlijke vrouwengestalten en bogen van plantenstengels enz. bij boekillustraties veel gebruikt werden. Een andere bekende, jong gestorven, Engelse kunstenaar was Aubrey Beardsley (1872-1898). Hij maakte affiches in een persoonlijke art-nouveaustijl. Hij gebruikte veel ononderbroken, asymmetrische slingerlijnen en eenvoudige zwart-wit vlakken. Hij liet zich, net als andere jugendstil-/art-nouveaukunstenaars inspireren door het Oosten, de Middeleeuwen, het Keltisch vlechtwerk, de achttiende eeuw en de ornamentiek in de renaissance. Hoewel er sprake was van een nieuwe stroming, waren er grote verschillen in de diverse landen.\nArt nouveau en Siegfried Bing.\nOp het Europese continent heerste alom bewondering voor de arts-and-crafts. Men begreep de uitdaging om een nieuwe kunstvorm te scheppen, gebaseerd op inventieve creativiteit en gedegen vakmanschap. Ook hier ging men voorbij aan het sociale element wat toch een belangrijk uitgangspunt was. Zodoende is art nouveau al vanaf het prille begin een luxe, kostbare kunst geweest en slechts betaalbaar door een handjevol liefhebbers.\nIdee\u00ebn en werk van de arts-and-crafts drongen op het continent het eerst door tot de Belgische kunstenaars in Brussel. Daar ondertekenden in 1883, 20 kunstenaars het manifest van de kunstenaarsgroep \"Les Vingt\" (De Twintig). De groep had tot doel de progressieve, artistieke krachten te bundelen en gezamenlijke salons te organiseren. De groep was hoofdzakelijk Belgisch, maar had nauwe contacten met de Parijse, Nederlandse en Engelse moderne kunstwereld. De Vingt-leden waren enthousiast over de geschriften van onder anderen William Morris en Walter Crane. Crane gebruikte golvende lijnen die we in de omslag van de catalogi van Les Vingt terugvinden. Hierop zien we ook dat er gebruik wordt gemaakt van het lege vlak, een belangrijk kenmerk dat men van de Japanse kunst heeft overgenomen.\nSiegfried Bing (1838-1905) was van Duitse oorsprong en opgegroeid met de handel in porselein en luxe goederen. Hij verdiende eerst de kost met de productie van nieuw ontworpen serviezen. Al gauw specialiseerde hij zich in de Japanse kunst. Maar de markt voor de Japanse kunst raakte in de jaren tachtig en negentig geleidelijk overvoerd. Bing zocht en vond nieuwe uitdagingen in onder meer de Verenigde Staten. Daar kwam hij in contact met Tiffany. Hij gaf opdrachten om onder andere glas-in-loodramen te laten maken in de fabriek van Tiffany in New York. Tiffany was lid van een groep kunstenaars die een bijzondere schilderwijze toepaste. Ze schilderden de natuur zoals ze deze ervoeren in ongemengde kleuren. De kleurvlakken werden duidelijk door lijnen van elkaar gescheiden. Aan leden van dezelfde groep Nabis-kunstenaars vroeg hij voor zijn nieuwe galerie ontwerpen te maken voor meubilair, textiel, serviezen en boekbanden. Dat was heel ongebruikelijk voor een kunsthandelaar en zo kreeg hij de naam een promotor te zijn. Die nieuwe galerie in de Rue de Provence werd in 1895 geopend en heette L\u2019Art Nouveau. L\u2019Art Nouveau was een progressieve salon waar jonge kunstenaars hun nieuwe kunst exposeerden. Zo kwam deze kunststroming aan zijn naam. Bing was dus een grote stimulator van de vernieuwende kunst.\nEr zijn verschillen tussen de Belgische en Franse art nouveau. In Belgi\u00eb werden de plantmotieven vaak gestileerd. Daar ontstond de nu zo bekende dynamische \"zweepslag\" van Victor Horta (1861-1947) en Henry Van de Velde (1863-1957). Horta en Van de Velde gelden als twee van de belangrijkste vertegenwoordigers van de stroming. In Brussel bevindt zich ook het Hortamuseum.\nIn Frankrijk werden de plantenstengels en bloemknoppen niet zo gestileerd overgenomen maar meer hoe ze er in het echt uitzagen. De ontwikkeling van affiches gaf de kunstenaar een geheel nieuw werkterrein. Door het ontwerpen van affiches, werkten verschillende takken van kunst samen. Daardoor ontstond er eenheid in de grafische- en schilderkunst, in combinatie met de typografie (letterkunst).\nEr zijn nu nog veel affiches in art-nouveaustijl van Belgische en Franse kunstenaars bekend. Bijvoorbeeld die van Alfons Mucha (geboren in Tsjecho-Slowakije en bekend geworden door zijn ontwerp voor Sarah Bernhardt) en van Henri de Toulouse Lautrec staan nog volop in de belangstelling. Mucha cre\u00eberde een geheel eigen stijl door op het Hebreeuws ge\u00efnspireerde letters te gebruiken. Zijn getekende vrouwenfiguren waren vaak spaarzaam gekleed. Hij produceerde enorm veel. In 2006 was er nog een tentoonstelling in Rotterdam over zijn werk. Nog een voorbeeld van de Franse art nouveau zijn de metro-ingangen van Hector Guimard (1867-1942) in Parijs, voor velen de bekendste voorbeelden van de Franse art nouveau.\nIn Frankrijk bloeide de art nouveau vooral in Parijs en Nancy (L\u2019\u00c9cole de Nancy). Deze laatste stad ontwikkelde zich mede dankzij de activiteiten van de glas- en meubelontwerper \u00c9mile Gall\u00e9 (1846-1904) rond 1900 tot een belangrijk centrum van vernieuwende architectuur en kunstnijverheid.\nJugendstil.\nAl in 1896 had de nieuwe jugendstil in Duitsland en Oostenrijk zijn naam gekregen door het tijdschrift \"Die Jugend\", een door Georg Hirth uitgegeven ge\u00efllustreerd weekblad \"f\u00fcr Kunst &amp; Leben\" in M\u00fcnchen. Het lettertype had daar al de kenmerkende vormen van deze nieuwe stijl. Otto Eckmann illustreerde de eerste jaargangen met karakteristieke vignetten en randversieringen. Al in het eerste hoofdartikel brak Hirth een lans voor de kunstvernieuwing. De term \"Jugendstil\" verscheen in een tekst van de revue \"Insel\" van Rudolf Schr\u00f6der, in hetzelfde jaar. In 1899 werd het tijdschrift \"Die Woche\" opgericht. Dat was de aanleiding voor Eckmann om zijn eigen alfabet te ontwikkelen voor de Rudhardsche Schriftgiesserei (Lettergieterij) in Offenbach, compleet met randversieringen en vignetten. Dit werd het klassieke schrift van de jugendstil. Het diende als voorbeeld voor alle later getekende lettertypen.\nDuitse jugendstilontwerpers gebruikten gestileerde, natuurlijke elementen. Ze zijn vaak zo gestileerd dat er geen duidelijk planten- of dierenmotief te herkennen is. De kenmerkende zweepslag komen we natuurlijk ook tegen.\nDe beroemde Belgische architect Henry Van de Velde vestigde zich in Weimar. Daar versoberde zijn stijl en uiteindelijk werkte ook hij in deze gestileerde jugendstil.\nGlasgowstijl.\nDe Schotse havenstad Glasgow groeide in de tweede helft van de negentiende eeuw uit tot een groot industriegebied. Zodoende kwam men ook in contact met culturen buiten Groot-Brittanni\u00eb, zoals Japan. Zowel de Engelse als de Japanse invloed is terug te vinden in het werk van een van de belangrijkste ontwerpers van die tijd: Charles Rennie Mackintosh (1868-1928). Hij vormde samen met zijn vrouw en nog twee anderen \"The Glasgow Four\". Kenmerkend voor hun werk is een elegante, verticale lijnvoering.\nVeel voorkomende motieven in zijn werk zijn de rozenknop en de eivorm. Een van de belangrijkste werken van Macintosh is de Glasgow School of Art (1896-1909). Na 1910 maakte hij geen werken meer van belang. In eigen land kreeg hij niet veel respons, maar in Duitsland en Oostenrijk toonde men veel interesse.\nDe Sezessionstil.\nDe architect Otto Wagner (1841-1918) is hiervan de bekendste. De schilder Gustav Klimt (1862-1918) richtte de Sezessiongroep op, samen met Josef Hoffmann (1870-1956) en Joseph Maria Olbrich (1867-1908). Het was een progressieve kunstenaarsvereniging. Joseph Olbrich ontwierp in 1897 het tentoonstellingsgebouw in Wenen en het affiche van de eerste tentoonstelling van het gezelschap. In Josef Hoffmans gestileerde bloemen is duidelijk de stijl van Mackintosh te zien. Hij maakte strakke, elegante ontwerpen. Olbrich vertrok naar Duitsland en behoort \u00f3\u00f3k tot de kunstenaars van de Duitse jugendstil. In Duitsland had hij de leiding over de bouw van de kunstenaarskolonie te Darmstadt. Hij had de supervisie over de opzet en uitvoering van het atelier- en tentoonstellingsgebouw \u00e9n de zeven huizen voor kunstenaarsbewoning. Hij ontwierp zelf zes huizen en het atelier- en tentoonstellingsgebouw. In de interieurs valt vooral het moza\u00efekachtige kleurgebruik op.\nDe Wiener Werkst\u00e4tte.\nIn 1903 werden de Wiener Werkst\u00e4tte (Weense werkplaatsen) opgericht. Hierin werkten veel soorten kunstenaars samen. Er waren veel overeenkomsten met de gildegedachte van de Engelse arts-and-craftsbeweging. In veel ontwerpen van de Weense school is de decoratie kleurig.\nPeter Behrens.\nPeter Behrens (1868-1940) ontwierp zijn eigen (het zevende) huis in Darmstadt en vestigde hiermee meteen zijn naam als ontwerper. In de kunstnijverheidsontwerpen van bijvoorbeeld meubels, lampen en grafisch werk van Behrens, is duidelijk te zien waarin de Duitse jugendstil zich onderscheidt van de Oostenrijkse en Schotse. De Duitse jugendstil maakt gebruik van natuurlijke elementen en construeert daar de hoofdvorm mee. (De vrouw is tegelijk de poot van een lamp, de schelpvormige waaier is tegelijk de kap van een lamp.) Constructie en decoratie zijn op deze wijze versmolten. Hij maakte onder meer ook AEG bekend door tal van covers. Later ontwierp hij ook nog lampen, ventilatoren, posters en meer.\nNieuwe Kunst.\nOok in Nederland kwamen er vernieuwingen in architectuur en toegepaste kunsten. Er werden verschillende, soms spottende, namen voor deze stijl verzonnen zoals: vermicelli-, slaolie-, Berlage- of Binnenhuisstijl of style nouille, vanwege de lijnen.\nDe term 'slaoliestijl' is afkomstig van een ontwerp voor een affiche uit 1893 van de Nederlandsche Oliefabrieken (NOF) Calv\u00e9-Delft ter promotie van de 'Delftsche slaolie'. Het was een van de eerste uitingen van de Nederlandse art nouveau, gemaakt door Jan Toorop. In zekere zin heeft Toorop als voorbeeld gediend voor een andere grote (Oostenrijkse) jugendstilkunstenaar, Gustav Klimt.\nDe andere benamingen kwamen voort uit zeer uiteenlopende uitgangspunten en verschijningsvormen, die te onderscheiden waren. Uit gemak werd de Nederlandse nieuwe stijl uiteindelijk maar bij de internationale art nouveau of jugendstil ingedeeld. Dat belangrijke onderdelen van de Nederlandse stijl t\u00f3ch een geheel eigen richting vertegenwoordigen, heeft in 1960 geleid tot het in gebruik raken van de benaming \"Nieuwe Kunst\". Deze benaming geeft, net als jugendstil en art nouveau, aan dat de stroming nieuw en jong was en zich wilde onderscheiden van voorgaande stijlperiodes. De meest geliefde vorm van versieren in de \"Nieuwe Kunst\" was een geometrische figuur, soms in de vorm van blokjes of een serie blokjes, soms sterk gestileerde planten of dieren. Dat zien we onder andere in het werk van Jac. van den Bosch.\nDe mooiste voorbeelden van Haagse art nouveau zijn te vinden in de producten van de aardewerk- en porseleinfabriek Rozenburg, die een vrije interpretatie van de Oosterse invloed en de florale Frans-Belgische art nouveau laten zien, met de kenmerkende golvende art-nouveau-belijningen.\nCuypers en Berlage.\nIn Amsterdam bleef de invloed van de bouwmeester Pierre Cuypers (1827-1921) groot. De architect Hendrik Petrus Berlage (1856-1934), die ook in Amsterdam woonde, richtte in 1900 \"'t Binnenhuis\" op, dat was een \"Inrichting tot Meubileering en Versiering der Wooning\" (Binnenhuisstijl). Het Binnenhuis gaf onderdak aan ontwerpers uit alle takken van de kunstnijverheid zoals de graficus Sjoerd H. de Roos (1877-1962), de meubel- en interieurontwerpers Jac. van den Bosch (1868-1948) en Chris Lebeau (1878-1945). Berlage had een eigen stijl, hij bracht bijvoorbeeld in het ontwerp van zijn stoelen een duidelijke scheiding aan tussen de rechte zitting en leuning (Berlagestijl). Dat was heel anders dan de gebogen houten delen die in Den Haag ontworpen werden. Zijn belangrijkste gebouw in Amsterdam uit deze periode is de Beurs (1884-1903), waaraan ook andere kunstenaars als de schilders Jan Toorop (1858-1928) en Richard Roland Holst (1869-1938) meewerkten.\nBerlage heeft veel interieurs ontworpen. Hij had geconstateerd dat elke vernieuwing in een stijlperiode begon met een duidelijke reactie op de voorgaande. Daarbij zou eerst de grafische kunst, dan de toegepaste kunst en pas als laatste de bouwkunst aan de beurt zijn. Deze volgorde ging in de 'Nieuwe Kunst' net zo.\nVanaf ongeveer 1892 maakten jonge ontwerpers zich los van de invloed van Cuypers, mede omdat hij vasthield aan zijn historiserende stijl. Dit zien we in het werk van bijvoorbeeld G.W. Dijsselhof (1866-1924). Voor de Amsterdamse arts W. van Hoorn ontwierp hij tussen 1895 en 1903 een kamer met een houten betimmering en gebatikte wandbekleding. Deze kamer is bewaard gebleven en staat sinds 1935 als 'Dijsselhofkamer' opgesteld in het Gemeentemuseum te Den Haag. In zijn werk maakte Dijsselhof gebruik van gestileerde, aan de natuur afgeleide motieven, die geen diepte suggereren. Hij ontwierp in 1893 vignetten en de band voor het boek \"Kunst en Samenleving\", het door de criticus en illustrator Jan Veth (1864-1925) vertaalde werk \"The Claims of Decorative Art\" van de Engelse arts-and-craftsontwerper en illustrator Walter Crane (1845-1915). Dit werk had grote invloed op Nederlandse kunstenaars en is een goed voorbeeld van de Nederlandse art nouveau (of 'Nieuwe Kunst').\nJan Toorop.\nIn Rotterdam, Delft en Den Haag kreeg de florale Belgische art nouveau met zijn golvende constructies een flinke aanhang. Een beroemd voorbeeld van Haagse art nouveau is het afficheontwerp van Jan Toorop voor een Delftse slaoliefabriek, de NOF Calv\u00e9-Delft (1894, 'slaoliestijl') . In het ontwerp van Toorop is alle diepte vermeden en hij heeft niet geprobeerd om er een schilderij van te maken. De vlakken naast de vrouwenfiguren zijn helemaal opgevuld met golvende lijnen.\nOok de boekbandontwerpen van Toorop, bijvoorbeeld voor het werk van Louis Couperus, zijn vaak op deze manier vormgegeven.\nGaud\u00ed.\nAntoni Gaud\u00ed (1852-1926) was een Spaanse architect. Zijn belangrijkste bouwwerken staan in Barcelona. Deze zijn vaak grillig van vorm, versierd met moza\u00efeken van glas, gebroken tegels en origineel smeedwerk. Zijn werk wijkt erg af van dat van zijn tijdgenoten. Hij streefde ernaar om architectuur een organisch onderdeel van de natuur te laten zijn. Door zijn bizarre fantasie leidde dat tot zeer ongebruikelijke bouwvormen. Ook zijn meubelen en andere kunstnijverheidsobjecten worden gekenmerkt door abstracte vormen en een vervreemding van het voorwerp. Zijn beroemdste werk is de kerk Sagrada Fam\u00edlia in Barcelona, begonnen in 1882 en tot nu toe onvoltooid gebleven. Dat was tevens zijn favoriete project. Doordat Gaud\u00ed vele vormen aan de natuur ontleende, wordt zijn stijl \"biologisch\" genoemd.\nTiffany.\nLouis Comfort Tiffany (1848-1933) staat bekend als de Amerikaanse art-nouveaukunstenaar van gekleurd glas. Hij is de zoon van een beroemde juwelier in New York. Door zijn grote nieuwsgierigheid naar nieuwe dingen begon hij aan een aantal experimenten. Zijn bedoeling was om kunst te combineren met de behoefte van het dagelijkse leven. Iets wat in die tijd nogal ongewoon was. Kunst was namelijk voor de rijken. Na een bezoek aan een tentoonstelling in Philadelphia waar arts-and-craftsontwerpen te zien waren, raakte hij zo enthousiast dat hij interieurontwerper wilde worden. Tiffany begon te experimenteren met de vervaardiging van gekleurd glas, na terugkeer van een Europese reis. Hij was sterk onder de indruk van de kathedraal van Chartres. Hij werd een enthousiaste aanhanger van de Europese art nouveau, die vrije bloemontwerpen gebruikte en op de natuur gebaseerd was. Tiffany gebruikte dat als landschapschilder namelijk ook in zijn werk. Hij is de uitvinder van de tot op heden gebruikte methode om stukjes glas in koperfolie te wikkelen en dan te solderen. In die tijd was het nog gebruikelijk om glas in lood te zetten. Hij had drie specialiteiten: gebrandschilderd glas, favrile (gekleurd glas) en moza\u00efek. Tiffany stuurde zijn eerste werk naar de opening van de salon L\u2019Art Nouveau van Siegfried Bing. Zo werd zijn werk tentoongesteld op de meest belangrijke ontmoetingsplaats voor nieuwe kunstenaars.\nVan Tiffany zijn vooral zijn glas, schepen, lampen en ramen bekend. Hij maakte ook veel andere dingen, zoals juwelen, meubels, keramiek en kandelaars, kortom alles wat met het interieur te maken had, zelfs gordijnen en behang. Tiffany stuurde de eerste twee jaren alleen maar vazen naar de diverse tentoonstellingen. Zo cre\u00eberde hij de vraag. Omdat gebrandschilderde ramen erg duur waren, ging Tiffany over tot serieproductie. Dit is een belangrijk verschil tussen de opvatting over de art nouveau en zijn gedachte over die kunst. Maar zo werden zijn producten minder duur en waren ze voor een groter publiek betaalbaar.\nVooral de Tiffany-glas-in-loodlampen zijn bekend geworden. Aanvankelijk werden de lampen geblazen, later werden de lampen gemaakt van restjes glas die waren overgebleven bij de productie van gebrandschilderde ramen. Zijn werknemers, meest vrouwen, mochten zelf de kleuren bepalen. Zo had iedere lamp toch nog een individueel tintje. Deze lamp werd mede een groot succes doordat de gloeilamp net was uitgevonden (Edison). De bekendste lampen zijn \"Dragonfly\" (libelle) en \"Wisteria\" (blauweregen). Het zijn typische art-nouveauthema\u2019s uit de natuur. De lampen hadden van voet tot kap de natuurlijke vormen van planten. Ook hier verdween de aandacht voor deze producten na de Eerste Wereldoorlog. Bij de opleving van deze kunst, in de jaren zestig, ontstonden er zelfs winkels met alleen maar neotiffanyproducten.\nControverse.\nKunstcriticus Lucas Catherine legt voor de Belgische art nouveau van Victor Horta een link naar de koloniale dimensie van de art nouveau. De pracht van het Van Eetveldehuis bijvoorbeeld is te danken aan het feit dat Edmond van Eetvelde gouverneur was van Kongo-Vrijstaat en daar zijn fortuin vandaan haalde. Diverse binnenhuisinrichtingen van Brusselse art-nouveauhuizen zijn, naast textiel, smeedwerk en sierglas, verfraaid met de meest exquise houtsoorten uit Congo."}
{"id": "8861", "revid": "68323767", "url": "https://nl.wikipedia.org/wiki?curid=8861", "title": "Saksen (volk)", "text": "Met het begrip Saksen (Latijn: Saxones, Oudengels: Seaxe, Oudsaksisch: Sahson, Nederduits: Sassen, Duits Sachsen) worden bevolkingsstammen aangeduid die zich tijdens de late Romeinse tijd en de vroege middeleeuwen op een gebied bevonden dat aan de Noordzee en Oostzee lag, in het noorden van wat nu Nederland en Duitsland is, tot aan het Duitse middelgebergte. Een groep trok ook naar het huidige Groot-Brittanni\u00eb. Het merendeel van de Saksen bleef in het oorspronkelijke woongebied en bood weerstand tegen het zich uitbreidende Frankische Rijk, onder het leiderschap van de semi-legendarische Saksische held Widukind. Het vroegste woongebied van de Saksen was waarschijnlijk Noordalbingi\u00eb. Een deel van het woongebied van de Saksen wordt meestal ook gezien als het leefgebied van de Angelen.\nEen deel van de Saksen, samen met de Angelen en andere continentale stammen, zochten vanaf de 5e eeuw nieuwe leefgebieden in Groot-Brittanni\u00eb, men noemt dit nu de Angelsaksen. De plaatselijke Brythonisch-Keltische bevolking noemde al deze groepen gezamenlijk Saksen. Het is niet bekend hoe groot hun aantal was, er wordt geschat dat ongeveer tweehonderdduizend mensen de oversteek maakten naar het eiland. In de middeleeuwen oefenden de Saksen invloed uit op de talen en culturen van Noord-Germaanse, Baltische, Finse, Polabische en Pomeriaanse (West-Slavische) volkeren.\nEtymologie.\nHet begrip Saksen is vermoedelijk afgeleid van een bepaald soort mes of zwaard dat door dit volk werd gebruikt, de sax. De sax heeft nog steeds een symbolische betekenis in Engelse counties zoals Essex en Middlesex. Beide hebben op hun ceremoni\u00eble embleem nog steeds drie saxen staan. Saxn\u00f4t was de Saksische god van de oorlog en rechtspraak, die met de Romeinse oorlogsgod Mars wordt vergeleken en de Germaanse T\u00fdr/Tiwaz.\nSaks als etnoniem voor Engelsen.\nIn de Keltische talen is het woord voor de Engelse nationaliteit afgeleid van het Latijnse \"Saxones\". Het voornaamste voorbeeld hiervan is het Schots-Gaelische \"Sassenach\", wat vaak (vriendelijk) spottend gebruikt wordt in het Schots en Engels.\nHet eerst gedocumenteerde gebruik van het woord in het Engels is volgens de Oxford English Dictionary in 1771. In het Schots-Gaelisch is Engeland \"Sasainn\".\nHet Ierse \"Sasana\", \"Sasanach\" (Engelsman) heeft dezelfde afleiding, evenals de Welshe woorden voor Engelsman (\"Saeson\", \"sing\", \"Sais\"), \"Saesneg\" (de Engelse taal), en alles wat Engels is in zijn algemeenheid.\nIn het Cornisch wordt Engels aangeduid met \"Sawsnek\", en \"Sawson\" (het Engelse volk) van dezelfde afleiding, in het Bretons met \"saoz(on)\", \"Saozneg\" (de Engelse taal), \"Bro-saoz\" (Engeland).\nRomaanse talen.\nDe aanduiding \"Sasi\" (Roemeens voor \"Saks\") werd ook toegepast op de Zevenburger Saksen, Duitse migranten die zich in de 13e eeuw vestigden in Zuidoost-Transsylvani\u00eb. Vanuit Transsylvani\u00eb zijn sommige van deze Saksen verder getrokken naar Moldavi\u00eb, zoals de naam van een stad daar aangeeft: Sascut.\nOostzeefinse talen.\nDe Finnen en Esten hebben over de loop van de eeuwen hun gebruik van de term \"Saksen\" veranderd om nu geheel Duitsland (\"Saksa\" en \"Saksamaa\") en Duitsers (\"Saksalaiset\" en \"sakslasad\") aan te duiden. Het Finse woord \"sakset\" voor schaar toont een verband aan met het Saksische zwaard, de sax. In het Estisch betekent \"saks\" een edelman of een ander persoon met een hoge status. Als gevolg van de Noordelijke Kruistochten bestond vanaf de middeleeuwen en tot in de 20e eeuw de opperklasse van Estland vooral uit mensen van Duitse komaf.\nSaksen als toponiem.\nNa de ondergang van Hendrik de Leeuw en de daaruit volgende splitsing van het Hertogdom Saksen in verschillende gebieden werd de naam van het stamhertogdom gewisseld naar de landen van de Ascani\u00ebrs. Hierdoor ontstond er een onderscheid tussen Nedersaksen, het gebied bezet door de Saksische stam, en \"Oppersaksen\", het gebied dat toebehoorde aan de familie Wettin. Toen het woord \"Opper\" verdween van Oppersaksen had een ander gebied dus de Saksische naam verkregen, waardoor in wezen de oorspronkelijke betekenis van het woord was veranderd.\nGeschiedenis.\nOorspronkelijke leefruimte.\nSaksen als aanduiding voor een volk wordt in de 2e eeuw na Christus voor het eerst genoemd in de Geographia van Claudius Ptolemaeus. In sommige edities van dit geschrift wordt een stam \"Saxones\" genoemd in het gebied ten noorden van de benedenloop van de Elbe. In andere edities wordt dezelfde stam \"Axones\" genoemd. Mogelijk is dit een verkeerde spelling van \"Aviones\", een stam die door de Romeinse historicus Tacitus (ca. 56-117) werd beschreven in zijn werk De origine et situ Germanorum. Volgens een wetenschappelijke hypothese was de naam \"Saxones\" een poging van latere schrijvers om een naam te verbeteren die hen niets zei. Een andere hypothese komt van Sch\u00fctte in zijn werk \"Ptolemy's Maps of Northern Europe\" die meent dat \"Saxones\" de juiste spelling is en hij voert daarbij aan dat de eerste letter van woorden wel vaker wegvalt bij werken van Ptolemeaus.\nSch\u00fctte merkt ook op dat het leefgebied van de Saksen in de middeleeuwen vaak \"Oud Saksen\" werd genoemd.\nDe eerste keer dat het onomstreden vast staat dat de Saksische naam genoemd werd was in 356, toen keizer Julianus de Saksen noemde als bondgenoten van een rivaliserende keizer genaamd Magnentius in Galli\u00eb. Zosimus noemde ook een aparte stam van Saksen genaamd de \"Kouadoi\" (\"Quadi\"), waarmee hij wellicht de Chamaven of de Chauken bedoelde. Deze stam stak de Rijn over en verdreef de Salische Franken die gevestigd waren in Batavi\u00eb, waardoor sommigen van de Sali\u00ebrs het gebied van de Toxandri\u00ebrs binnentrokken, met steun van keizer Julianus. Als verdediging tegen de Saksische kolonialisten wierpen de Romeinen een verdedigingslinie op aan beide kanten van het Engelse kanaal, genaamd \"Litus Saxonicum\" of Saksische kust.\nIn 441-442 duiken de Saksen bij een onbekende Galische schrijver voor het eerst op als inwoners van Brittanni\u00eb, met de zin \"De Saksen heersen nu over Britannia\".\nIn het jaar 555 worden Saksen voor het eerst genoemd als inwoners van Noord-Duitsland toen Theudowald, de Frankische koning, stierf en de Saksen de gelegenheid zagen voor een opstand. De opstand werd neergeslagen door Chlotarius I, Theudowald's opvolger.\nSommige van zijn opvolgers streden tegen de Saksen, anderen waren hun bondgenoten. Chlotharius II won uiteindelijk een beslissende slag tegen hen.\nDe Thuringers doken vaak op als betrouwbare bondgenoten van de Saksen.\nNedersaksen.\nDe Saksen die in het gebied van het huidige Nedersaksen leefden lijken zich aan het eind van de 8e eeuw te hebben verenigd. Vanaf de 7e eeuw ontwikkelde zich een politieke eenheid, waaruit na 804 het Hertogdom Saksen ontstond.\nVanuit het gezichtspunt van de biograaf van Karel de Grote hebben de Saksen zich lang verzet tegen kerstening en overheersing door het Frankische Rijk. De Saksen werden voortdurend aangevallen door legers van Karel de Grote en vochten voor behoud van hun eigen cultuur en hun zelfstandigheid. Uiteindelijk moesten ze het onderspit delven in de Saksenoorlogen (772 - 804). Karel de Grote beschikte over veel middelen om legers te organiseren en had als bondgenoot de steeds machtiger wordende Rooms-Katholieke kerk. Na het slagen van de gewelddadige verovering van Saksische gebieden volgde gedwongen bekering tot het christelijke geloof zoals dat werd uitgedragen door de Rooms-Katholieke kerk en werden de Saksen met geweld gedwongen deel uit te maken van het Frankische Rijk. Veel van de culturele eigenheden werden door de overheersers vernietigd, zoals de Saksische Heilige boom (of pilaar), de Irminsul. Ook is bekend dat in Oost-Holstein 10.000 Saksische jonge mannen gevangen werden genomen en gedeporteerd naar Neustri\u00eb. Het akkerland werd in beslag genomen en er werd een overeenkomst gesloten met een koning van de Slavische Abodriten. Einhard, de schrijver die in opdracht van Karel de Grote een biografie over hem schreef, koos de volgende woorden voor deze gewelddadigheden:\nDe heersende dynastie van de Karolingen dwongen de Saksen allerlei diensten en goederen aan hen te leveren, vaak zonder redelijke tegenprestatie. Volgens sommige bronnen voorzagen zowel de Saksen als de Slavische Sorben en Abodriten de Karolingers op deze manier ook van militaire eenheden. De hertogen die nu over Saksen heersten, ontwikkelden zich tot koningen (Hendrik de Vogelaar) en later in de 10e eeuw, werden ze de eerste keizers van Duitsland (Hendriks zoon, keizer Otto I de Grote). Deze positie ging in 1024 weer verloren. Het stamhertogdom werd gesplitst toen Hendrik de Leeuw, keizer Otto's kleinzoon, weigerde samen met zijn neef keizer Frederik I Barbarossa ten strijde te trekken in de oorlog in Lombardije.\nTijdens de hoge middeleeuwen, onder het bewind van de Salische dynastie en later onder de Duitse Orde trokken veel mensen uit deze streek naar het oosten, de rivier de Saale over, het gebied van de Slavische Sorben. Zo werd dit gebied gegermaniseerd. In het Ertsgebergte was zilvererts gevonden en nieuwkomers in het Markgraafschap Mei\u00dfen kregen als burger vrijheidsrechten aangeboden. Dat veroorzaakte een grote toestroom van mensen uit de wijde Thuringse omgeving. De heersers van Mei\u00dfen verkregen in 1423 heerschappij over het hertogdom Saksen en gebruikten uiteindelijk de naam \"Saksen\" voor hun gehele koninkrijk. Tot op heden heeft dit Slavische en Thuringse gebied in het oosten van Duitsland de naam Saksen, hetgeen soms voor verwarring zorgt over het oorspronkelijke leefgebied van de Saksen.\nNederland.\nIn Nederland bewoonden de Saksen het gebied ten zuiden van de Friezen en ten noorden van de Franken. In het westen reikte hun leefgebied ongeveer tot het Gooi en in het zuiden tot de Rijn. Hier worden nog steeds Nedersaksische dialecten gesproken, die weer afstammen van het Oudsaksisch. Het gebied kwam echter al vroeg onder Frankische heerschappij. Na de overheersing door Karel de Grote vormde dit het kerngebied van het Aartsbisdom van Utrecht.\nItali\u00eb en de Provence.\nIn 569 vergezelde een deel van de Saksen de Longobarden, onder leiding van Alboin, richting Itali\u00eb en vestigden zich daar. In 572 gingen zij op rooftocht door het zuidwesten van Galli\u00eb, ongeveer tot aan \"Stablo\", nu Estoublon. Omdat de Saksen zeer verdeeld ten strijde trokken, werden zij met gemak verslagen door de Gallisch-Frankische generaal Eunius Mummolus.\nToen de Saksen zich hergroepeerden, werd er een vredesverdrag gesloten, waarin de Italiaanse Saksen toestemming kregen om zich samen met hun families te vestigen in Austrasi\u00eb. In 573 vertrokken deze Saksen vanuit Itali\u00eb, verdeeld over twee groepen. De ene groep verplaatste zich via Nice, terwijl de andere de weg langs Embrun nam. Zij verenigden zich weer bij Avignon, waar ze vervolgens het gebied plunderden. Hierom werden de Saksen gestopt door Mummolus. Voordat zij de Rh\u00f4ne over konden steken, naar Austrasi\u00eb, werden zij gedwongen om een compensatie te betalen voor wat zij hadden geplunderd.\nGalli\u00eb.\nIn het jaar 463 veroverde een Saksische koning genaamd Adovacrius de stad Angers, waarna hij gelijk weer werd verdreven door Childerik I en zijn Salische Franken, bondgenoten van het Romeinse Rijk. Het is mogelijk dat de Angelsaksische verovering van Groot-Brittanni\u00eb is begonnen naar aanleiding van de Frankische expansie langs de kust van het Europese vasteland. In dit gebied leefden al langer Saksen, waarvoor niet alleen in documenten, maar ook in de archeologie en toponymie van het gebied bewijs is te vinden.\nDe Notitia dignitatum verteld over een stad genaamd \"Grannona\" waar Saksische laeti waren gevestigd. Het is niet zeker waar Grannona precies lag en er zijn verschillende opties mogelijk, zoals Granville in Normandi\u00eb of Graignes. Een aantal historici heeft gesuggereerd dat hetzelfde element \"gran-\" in Grannona kan worden herkend in Guernsey. Deze locatie bevindt zich dichter bij Bayeux, waar volgens Gregorius van Tours in 579 een groep van Saksen werd verslagen door Waroch II, een Bretonse krijgsheer. We weten dat er in Bayeux een Saksische eenheid van laeti was gestationeerd, de \"Saxones Baiocassenses\" Deze werd in de 5e eeuw door Clovis I onderworpen. De Saksen van Bayeux vormden een volledig leger en werden vaak opgeroepen om aan de zijde van lokale dienstplichtigen te vechten in Merovingische oorlogscampagnes. Hoewel ze in 579 waren verslagen door de Bretons van Waroch II, werden ze in 589 door Fredegonde opgedragen om hun haar volgens de Bretonse traditie te dragen en samen met hen ten strijde te trekken tegen Gontram, koning van Bourgondi\u00eb. Vanaf 626 werden de Saksen van Bayeux door Dagobert I ingezet tegen de Basken en werd zelfs een van hen, genaamd \"Aeghyna\", uitgeroepen tot hertog van Vasconi\u00eb.\nIn 843 en 846 wordt in andere offici\u00eble documenten gesproken over een pagus genaamd \"Otlinga Saxonia\" nabij de Bessin, het is alleen niet duidelijk wat er met \"Otlinga\" bedoeld wordt. Er worden verschillende plaatsnamen herkend in de Bessin regio die als typisch Saksisch gekenmerkt kunnen worden. Een voorbeeld is Cottun (Coltun 1035 - 1037 \"Cola's town\"). Dit is de enige plaatsnaam in Normandi\u00eb die eindigt met \"-tun\"' en dit kan misschien vergeleken worden met dorpen in Boulonnais, Noord-Frankrijk, die eindigen op \"-thun\" zoals Alincthun, Verlincthun, Pelingthun, etc die wijzen op een Saksische of Anglo-Saksische bewoning.\nAls we de concentratie van dorpen met \"-ham/hem\" (Angelsaksisch h\u0101m &gt; \"heim\", \"thuis\") in het Bessingebied en Boulonnais vergelijken, krijgen we een beter resultaat. In het tegenwoordige Normandi\u00eb zijn de \"-ham\" voorbeelden uit Bessin uniek, dat wil zeggen dat ze daarbuiten niet voorkomen. Er zijn een aantal suggesties gedaan van plaatsnamen buiten de Bessin, maar die geven geen uitsluitsel. Voorbeelden zijn Canehan (Kenehan 1030 - Canaan 1030 - 1035) wat ook afgeleid kan zijn van de Bijbelse naam \"Canaan\" en Airan (Heidram, 9de eeuw), kan ook komen van de Germaanse naam Hairammus.\nDe voorbeelden uit de Bessin geven echter vrij zeker een Saksische herkomst aan, zoals Ouistreham (Oistreham 1086), \u00c9tr\u00e9ham (Oesterham 1350 ?), Huppain (*Hubbehain ; Hubba 's \"thuis\"), Surrain (Surrehain 11th century), etc. Een andere belangrijke indicatie vindt men in Normandische achternamen, zoals de veel voorkomende naam Lecesne met verschillende spelling: \"Le Cesne, Les\u00e8ne, Lec\u00e8ne en Cesne.\" Deze naam komt van het Gallo-Romeinse \"saxinu\", \"De Saks\" &gt; \"saisne\" in Oudfrans. Deze voorbeelden kunnen niet van latere Anglo-Scandinavische oorsprong zijn, aangezien er dan talloze voorbeelden moesten zijn uit de Normandische gebieden (pays de Caux, Basse-Seine, North-Cotentin). Bijkomend is dat de Bessin niet behoorde tot de pagi die te maken kregen met verregaande Anglo-Scandinavische immigratie.\nDeze bewijzen worden nog eens ondersteund door een hoeveelheid aan archeologie in de omgeving van Cain en de Bessin (B\u00e9nouville, Giverville, H\u00e9rouvillette) waar talloze opgravingen zijn gedaan waarbij Angelsaksische sieraden, wapens en versieringen werden gevonden. Al deze objecten werden gevonden in graven uit de 5e, 6e en 7e eeuw.\nDe oudste en meest opzienbarende Saksische opgraving in Frankrijk is die bij Vron in Picardi\u00eb. Hier werden een aantal tombes gevonden uit de tijd van het Romeinse Rijk tot aan de 6e eeuw. Aan de hand van zowel grafgiften als menselijke overblijfselen uit de 5e eeuw werd er een groep mensen ge\u00efdentificeerd die morfologisch anders was dan de gebruikelijke bewoners van dit gebied v\u00f3\u00f3r de 5e eeuw. Deze groep mensen had een aanzienlijke gelijkenis met Germaanse populaties uit het noorden.\nAan het begin van de 4e eeuw werd 92% van de doden begraven, soms met typisch Germaanse wapens als grafgift. Daarna, in de 5e en de 6e eeuw werden ze bij het begraven naar het oosten toe gerangschikt. In het midden van deze periode is een sterke Angelsaksische invloed op te merken die later verdwijnt.\nAl deze bewijzen uit de archeologie, toponymie en geschriften wijzen op dezelfde conclusie: vestiging van Saksische foederati en hun families. Verder antropologisch onderzoek van Jo\u00ebl Blondiaux heeft aangetoond dat deze groep mensen uit Nedersaksen kwam.\nBrittanni\u00eb.\nOngeveer rond dezelfde tijd dat de Romeinse autoriteit in Britannia wegviel, werden de inwoners geconfronteerd met een aanval (of migratiegolf) van Angelen, Saksen, Juten en Friezen die de oversteek maakten vanaf het vasteland van Europa. De Saksen hadden al gedurende een langere periode v\u00f3\u00f3r deze gebeurtenis regelmatig de kusten van Britannia geplunderd, wat aanleiding had gegeven tot het bouwen van een complex van fortificaties genaamd de Litus Saxonicum of Saksische kust. Ook waren er met toestemming van het Romeinse Rijk al veel Saksen en andere groepen mensen gevestigd als boeren op het Britse eiland.\nVolgens de overlevering kwamen de Saksen en andere stammen als eerste op het eiland als deel van een overeenkomst om de Britten te beschermen tegen invallen van de Picten, Goidelen en andere stammen. Bronnen als de \"Historia Britonum\" en Gildas beschrijven hoe de Britse koning Vortigern twee Germaanse krijgsheren, door de 8e-eeuwse geschiedsschrijver Beda Hengest en Horsa genoemd, toestemming gaf om zich samen met hun volk te vestigen op het Isle of Thanet in ruil voor hun dienst als huurlingen. Volgens Beda wist Hengist uiteindelijk Vortigem te manipuleren om hem meer land te schenken om zijn volk over te laten komen, waardoor de basis werd gelegd voor de Germaanse vestiging in Brittanni\u00eb.\nHistorici zijn verdeeld over de manier waarop de Germanen zich in Brittanni\u00eb vestigden, sommigen suggereren dat het ging om een vredige overname, hoewel er slechts \u00e9\u00e9n getuigenis is van een Brit die ongeveer in deze periode in de 5e eeuw leefde. Deze getuigenis vertelt over een vijandige overname van het eiland:\nHierna beschrijft Gildas hoe de Saksen werden afgeslacht in de Slag bij Mons Badonicus, 44 jaar voordat hij zijn getuigenis schrijft, waarna Brittanni\u00eb weer onder Romano-Britse heerschappij kwam. Hierin spreekt Beda hem tegen. Beda schrijft namelijk dat na de slag bij Mons Badonicus de expedities van zowel de Saksen als de Juten en Angelen voortduurden en dat het complete zuidoosten van Brittanni\u00eb al snel werd overspoeld door Germaanse stammen, wat de fundering legde voor de stichting van de Angelsaksische koninkrijken.\nEr ontstonden vier autonome Saksische koninkrijken:\nOnder de heerschappij van Egbert van Wessex tot Alfred de Grote werden de koningen van Wessex verheven tot Bretwalda, verenigden zij het land en vormden zo uiteindelijk het koninkrijk van Engeland onder dreiging van invasies door de Vikingen.\nCultuur.\nMaatschappelijke structuur.\nBeda, een schrijver uit Northumbria, merkte rond 730 in zijn geschriften op dat \"de oude (d.w.z. continentale) Saksen geen koning hebben, maar bestuurd worden door verschillende ealdorman, die in tijden van vrede gelijk zijn in macht, maar in tijden van oorlog middels een loting hun leider kiezen.\" Het territorium van de Saksen bestond uit ongeveer honderd pagi of gouwen die verdeeld waren over drie provincies: Westfalen, Oostfalen en Engern. Elke gouw had zijn eigen leider, die genoeg militaire macht had om hele dorpen te vernietigen die tegen hem waren.\nIn het midden van de 9e eeuw werd door Nithard hun sociale structuur beschreven. Hun standenstelsel was strak: het bestond uit drie verschillende standen (slaven uitgezonderd). De Saksische namen voor deze standen waren \"edhilingui\", \"frilingi\", en \"lazzi\". Later zijn de namen gelatiniseerd tot respectievelijk \"nobiles\" of \"nobiliores\"; \"ingenui\", \"ingenuiles\", \"liberi\"; \"liberti\" of \"liti\", en \"serviles\"\nVolgens de zeer vroege overlevering, waarvan aangenomen wordt dat die dicht bij de waarheid ligt, waren de \"edhilingui\" afstammelingen van de Saksen die hun stam uit Holstein leidden, en tevens hun volk leidden in de migratie naar Britannia in de 6e eeuw. Zij vormden een elite van veroverende krijgsheren. De \"frilingi\" waren de afstammelingen van de volgelingen en hulptroepen van deze krijgsheren. De derde en laagste stand bestond uit de nakomelingen van inwoners van de veroverde gebieden die gedwongen werden een eed van gehoorzaamheid af te leggen.\nHun ongewone maatschappij werd bestuurd aan de hand van de Lex Saxonum. Het was niet toegestaan om buiten de eigen stand te trouwen en er waren weergelden vastgesteld afhankelijk van tot welke stand men behoorde. Zo waren de \"edhilingui\" 1440 solidi (zo'n 700 stukken vee) waard. Dit was zes keer zoveel als de \"frillingi\" en acht keer zoveel als de \"lazzi\". De kloof tussen adellijk en niet-adellijk was enorm, terwijl het verschil tussen een vrij man en een gebonden arbeider relatief klein was.\nVolgens de \"Vita Lebuini antiqua\", een belangrijke bron voor de vroege Saksische geschiedenis, hielden de Saksen jaarlijks een bijeenkomst bij een plaats genaamd Marklo, waarvan de exacte locatie onzeker is. Hier, zoals het in de \"Vita Lebuini\" staat, \"bevestigden zij hun wetten, deden zij uitspraak over openstaande zaken en besloten zij of ze dat jaar in vrede bleven of oorlog voerden door middel van een gemeenschappelijke raad.\" Alle standen waren in deze raad vertegenwoordigd door twaalf leden van elke stand per gouw. In 782 schafte Karel de Grote het gouwsysteem af en verving het met een systeem van graafschappen. Karel de Grote stelde een verbod in op de vergaderingen bij Marklo, waarmee hij de \"frilingi\" en \"lazzi\" uitsloot van politieke macht. Het oude Saksische systeem van \"Abgabengrundherrschaft\", een systeem gebaseerd op reciprociteit en belastingen maakte plaats voor een feodaal systeem gebaseerd op diensten en arbeid, persoonlijke relaties en eden.\nReligie.\nHeidendom.\nDe religieuze praktijk van de Saksen (Oudsaksische godsdienst) was nauw verbonden met hun politieke systeem. Hun jaarlijkse vergadering begon met het aanroepen van de goden, en de manier waarop hertogen werden aangesteld door middel van loting, wordt ook gezien als een handeling van religieuze betekenis. Een dergelijke loting werd gezien als het uit handen geven van een belangrijke beslissing aan goddelijke voorzienigheid. Er waren ook rituelen en objecten van spirituele waarde, zoals de pilaren die de Saksen Irminsul noemden. Deze bakens werden gezien als een verbindingsstuk tussen het hiernamaals en de materi\u00eble wereld. Nabij de vesting van Eresburg (op de Obermarsberg) werd in 772 een van deze pilaren door Karel de Grote met de grond gelijk gemaakt.\nEr zijn een aantal overblijfselen van de vroege Saksische religie terug te zien in Groot-Brittanni\u00eb aan de hand van plaatsnamen en de Germaanse kalender die in deze periode gebruikt werd. De traditionele Germaanse goden, Wodan, Frigg, T\u00fdr (Saxn\u00f4t bij de Saksen) en Thunor werden aanbeden in Wessex, Sussex en Essex. Alhoewel dit de enige godheden zijn waarvan we zeker weten dat ze hier aanbeden werden, dragen de derde en vierde maand van de Oudengelse kalendar (maart en april) respectievelijk de namen \"Hrethmonath\" en \"Eosturmonath\", \"maand van Hretha\" en \"maand van Ostara\", waarschijnlijk de namen van twee godinnen die in deze maanden werden aanbeden.\nIn de maand februari (\"Solmonath\") hadden de Saksen de traditie om koeken te offeren aan hun goden, ook hadden ze in september (\"Halegmonath\"; \"heilige maand\" of \"maand van geschenken\") een religieus festival dat gewijd was aan de oogst.\nDe Saksische kalender begon op 25 december en in de maanden december en januari werd een 12 dagen durend festival, het Joelfeest, gevierd. In deze maanden vond ook een \"Modra niht\" of \"nacht van de moeders\" plaats, een religieus evenement waarover zeer weinig bekend is. De twee laagste Saksische klassen bleven nog lang aan hun oorspronkelijke religie vasthouden, zelfs nadat ze door het Frankische rijk gedwongen tot het christendom waren bekeerd. Aangezien deze klassen wrok koesterden jegens de heersende klasse, omdat zij met hulp van de Franken uit hun politieke macht waren gezet, vormden zij nog lang een probleem voor de christelijke heersers. Nog tot ten minste 838, wanneer de \"Translatio S. Liborii\" hun koppigheid opmerkt in de vorm van heidense \"ritus et superstitio\" (handelingen en bijgelovigheid).\nVolgens Tacitus maakten de Germanen geen afbeeldingen van hun goden om in een bepaalde ruimte te vereren, maar wijdden ze plekken in het landschap en in bossen aan hen, omdat de goden zo groots waren. De Saksen hadden een diepgewortelde natuurreligie, die eeuwenlang mondeling was overgeleverd. De religie was ook onlosmakelijk verbonden met de familie, het voorgeslacht of de stam. Gewijde bomen hadden volgens de Saksen een sterkere band met de goden. Er werd bij gewijde bronnen geofferd. Het water werd zwijgend geschept en zou een verjongende werking hebben gehad (\"iuncprunno\"). Pas later werden afbeeldingen gemaakt en tempels en andere heiligdommen gebouwd. In 743 werd op de Frankische kerkvergadering een \"Index\" van heidense en bijgelovige gebruiken opgesteld. Daaruit blijkt onder meer dat ze huisjes en hutten voor de goden hadden, amuletten droegen, godenbeelden van deeg of vodden maakten, greppels rond het dorp groeven om boze geesten af te weren en voorspelden aan de hand van vogels, paarden, rundermest, niezen, dierenhersenen en vlammen. De goden werden niet als almachtig of volmaakt beschouwd. Het lot (\"metod\" in Oudsaksisch, \"wurd\" in Oudhoogduits) was machtiger. Daaraan moest iedereen zich onderwerpen en men wilde graag doorgronden wat het lot had bepaald. Waarzeggers en priesters konden dit lot benaderen. De goden werden niet gezien als 'hoeders van de moraal' en 'bestraffers van het kwaad'. Het kwaad was door de goden zelf in de wereld gekomen. De Saksen cremeerden hun doden.\nBekering en verzet.\nDe Saksen uit Engeland werden in de loop van de 7e eeuw onder invloed van de Juten tot het christendom bekeerd. In de jaren 630 nam sint Birinus de taak op zich om de westelijke Saksen van Wessex te bekeren. Hiertoe werd er een bisdom gesticht nabij Dorchester-on-Thames. Met hun bekering tot het christendom en daarmee het bijhouden van geschreven verslagen, treden de westelijke Saksen pas echt uit de duisternis. De zuidelijke Saksen werden voor het eerst intensief ge\u00ebvangeliseerd onder invloed van de Angelen. Koning Aethelwealh van Sussex werd door Wulfhere, koning van Mercia bekeerd en gaf vervolgens aartsbisschop Wilfrid van York in 681 toestemming om de zuidelijke Saksen te bekeren vanuit een nieuw gesticht bisdom in Selsey. Uit de grote hoeveelheid heidense sites in het gebied van de oostelijke Saksen, is op te maken dat zij meer vasthielden aan hun heidense tradities. Hoewel hun koning Saeberht al vroeg was bekeerd en er een bisdom werd gesticht nabij Londen, werd de eerste bisschop (Mellitus) hiervan, verjaagd door Saeberht's opvolgers. Uiteindelijk werden de oostelijke Saksen in de jaren 650 en 660 bekeerd onder leiding van Cedd.\nDe continentale Saksen werden voornamelijk door Angelsaksische missionarissen ge\u00ebvangeliseerd in de loop van de 7e en 8e eeuw. De Saksen hadden verschillende redenen om niet gediend te zijn van de nieuwe godsdienst die aan hen werd verkondigd:\nBisschop Switbert ging na 692 naar de Bructeren in een grensgebied met een Frankisch-Saksische bevolking. Na een inval van Saksische strijders uit het noordoosten trok Switbert zich terug op het eiland in de Rijn Switbertwerth. Rond het jaar 695 werden twee Angelsaksische missionarissen door Saksische dorpelingen omgebracht. Het waren de broers Ewald: Witte- en Zwarte Ewald, over wie in de \"Batavia Sacra\" (1715) van Hugo Heussen wordt geschreven, in navolging van de \"Kerkgeschiedenis van het Engelse Volk\" (731) van Beda de Eerbiedwaardige. Witte Ewald kwam om door het zwaard en Zwarte Ewald werd door het volk doodgemarteld, hun lijken in de Rijn geworpen. Het Saksische stamhoofd was echter woedend, liet de moordenaars ombrengen en het dorp in brand steken. In de jaren die volgden bleken de dorpelingen en boeren ook de grootste tegenstanders van kerstening, terwijl missionarissen vaak juist steun kregen van de \"edhilingui\" en andere adel.\nLebu\u00efnus, een Engelsman die in tussen 745 en 770 predikte tegen de Saksen uit voornamelijk het oosten van Nederland, wist veel vrienden te maken onder de adellijke klassen. Zij wisten hem uiteindelijk zelfs te redden uit de handen van een boze menigte bij de jaarlijkse bijeenkomst in Marklo. De auteur van de \"Vita antiqua\" (ca. 850), een heiligenleven over Lebu\u00efnus, meldt dat diens bekeringsexpeditie een fiasco was. Tot twee keer toe werd de kerk die hij bij \"Daventre\" stichtte platgebrand. De missionaris Ludger kon pas de kerk voor de tweede maal herbouwen na Karels eerste inval in Saksenland.\nDe Saksenoorlogen vanaf 772 onder Karel de Grote hadden als hoofddoel de bekering en inlijving van de Saksen bij het Frankische keizerrijk. Hoewel de hoogste kaste al snel was bekeerd, zorgden de met geweld afgedwongen bekering van de lagere kasten ervoor dat zij zeer vijandig tegenover hun overheersers kwamen te staan. De manier waarop Karel de Grote de Saksen tot het Katholieke geloof bracht, werd gekwalificeerd als 'doop of dood' en 'prediking met ijzeren tong, met het zwaard'. De methoden die gehanteerd werden waren volgens sommige tijdgenoten niet passend, zoals uit het volgende blijkt. Dit is een stuk uit een brief van Alcuinus van York, een hogere Rooms Katholieke ambtenaar en adviseur van Karel de Grote, aan zijn vriend Meginfrid uit 796.\nDrie andere citaten uit Alcu\u00efnus' brieven:\nNaar verluidt behandelde Lodewijk de Vrome de Saksen meer zoals Alcuin dat had gewild had en zij waren dan ook trouwe onderdanen.\nDe laagste klassen boden nog in het jaar 840 weerstand tegen hun Frankische overheersers, toen de \"Stellinga\" in opstand kwamen tegen hun Saksische leiders, die geallieerd waren aan Lotharius I. Nadat deze opstand was bedwongen, liet Lodewijk de Duitser in 851 relikwie\u00ebn uit Rome naar het hertogdom Saksen brengen om zo mensen meer toe te wijden aan de Rooms-Katholieke Kerk. De anonieme dichter \"Poeto Saxo\" legde in zijn werk \"Annales de gestis Caroli Magni imperatoris\" veel nadruk op de verovering van Saksen en loofde de Frankische keizer als de brenger van christelijke bevrijding en vergeleek hem zelfs met de Romeinse keizers.\nChristendom in het Oudsaksisch.\nIn de 9e eeuw werd de Saksische adel een fervent aanhanger van het kloosterwezen, dat een christelijk bolwerk tegen de Slavische religie in het oosten en het Noordse heidendom in het noorden vormde. Er zijn veel christelijke geschriften in het Oudsaksisch geschreven. De belangrijkste waren het resultaat van een intensieve literaire productie en brede invloed van de Saksische kloosters van plekken als Fulda, Corvey en Verden en theologische controverse tussen de Augustiniaan Godschalk en Hrabanus Maurus een aanhanger van het semipelagianisme.\nAl vroeg begonnen Karel de Grote en Lodewijk de Vrome deze in streektaal geschreven werken te steunen om de Saksen op een effectievere manier te bekeren. In de 9e eeuw gaf Lodewijk de opdracht om twee werken uit te brengen om het volk beter te onderwijzen over de Bijbelse verhalen. Dit waren de \"Heliand\", een episch vers over het leven van Christus in een Germaanse setting en \"Genesis\", een hervertelling van het eerste boek van de Bijbel. Op bijeenkomsten bij Tours en Mainz werd besloten dat er voortaan in het Oudsaksisch gepredikt zou worden om de laagste klassen van de maatschappij aan te spreken. De vroegste tekst in het Oudsaksisch is een gelofte uit de late 8e of vroege 9e eeuw."}
{"id": "8862", "revid": "264532", "url": "https://nl.wikipedia.org/wiki?curid=8862", "title": "Art-Nouveau", "text": ""}
{"id": "8863", "revid": "264532", "url": "https://nl.wikipedia.org/wiki?curid=8863", "title": "Art Nouveau", "text": ""}
{"id": "8864", "revid": "147337", "url": "https://nl.wikipedia.org/wiki?curid=8864", "title": "Art nouveau", "text": ""}
{"id": "8865", "revid": "31750", "url": "https://nl.wikipedia.org/wiki?curid=8865", "title": "Apologetiek", "text": "Apologetiek (Grieks: \u03b1\u03c0\u03bf\u03bb\u03bf\u03b3\u03af\u03b1, \"apologia\", verdediging, verontschuldiging) is het verdedigen van levensbeschouwelijke, vaak religieuze, standpunten door middel van redenering. Apologetiek kan naast de verdediging van het geloof ook de theologische onderbouwing aanduiden van geloofsverdediging en de geschriften waarin geloofsverdediging voorkomt.\nChristelijke apologetiek.\nDe christelijke apologetiek verdedigt de leer die uit de natuur en de Schrift verkregen zou kunnen worden. Het wil een aanvulling, bevestiging van de kennis van God uit de Schrift vormen.\nIslamitische apologetiek.\nOok binnen de islam is er sprake van apologetiek. Vooral rondom jihad is apologetiek veelvoorkomend. Zo is sprake van apologetiek als jihad wordt gezien als het verspreiden van de waarheid, in tegenstelling tot de gewapende jihad. Hierbij is het onderscheid tussen defensieve jihad en offensieve jihad van belang. Aangezien beide concepten bestaan binnen de islam, kan worden gesteld dat de verdediger van de defensieve jihad als ware vorm van jihad een apologetische keuze maakt. Een voorbeeld van een geleerde die geweld niet als onderdeel zag van de islam is Abul 'Ala Maududi. Een andere islamitische apologeet is Mohammed Rashid Ridha."}
{"id": "8866", "revid": "75723", "url": "https://nl.wikipedia.org/wiki?curid=8866", "title": "De natura deorum", "text": "De De natura deorum (Nederlands: \"Over de natuur van de goden\") is een didactische prozatekst waarin de auteur Cicero Griekse filosofie toegankelijk maakt voor zijn Romeinse medeburgers. De centrale vraag is wat het wezen van de goden is, en hoe we daarachter kunnen komen. Cicero schreef dit werk aan het eind van zijn leven tijdens zijn pensioen tussen augustus 45 en begin 44 v.Chr.\nIn drie boeken ontvouwt zich een debat in sterk retorische stijl tussen vertegenwoordigers van verschillende filosofische stromingen: Veleius verdedigt het epicurisme in boek I, Balbus het sto\u00efcisme in boek II, en Cotta een combinatie van sto\u00efcisme met de academici (sceptisch platonisme van de Middencademie) in boek III. Aan de beperkte lengte van het betoog voor epicurisme en relatief grote lengte van het derde boek, valt op te maken dat Cicero vooral thuis was in het platonisme en daar affiniteiten mee had. Cicero haalde zijn informatie uit het werk van filosofen wier oeuvre vaak niet of slechts heel fragmentarisch is overgeleverd. Voorbeelden zijn Philodemus' \"Over vroomheid\" (epicurisme) en Posidonius' \"Over de goden\" (sto\u00efcisme).\nFilosofische standpunten.\nVolgens het epicurisme zijn de zintuigen de bron van alle kennis. Objecten zenden voortdurend een laagje atomen uit dat wordt opgepikt door de zintuigen, zodat waarneming ontstaat. Sommige laagjes zijn zo fijn dat ze direct tot de geest doordringen, en zo ontstaan dromen en denkbeelden. Dat geldt ook voor onze voorstellingen van de goden. Een tweede uitgangspunt is dat de mens rede en de mooiste vorm heeft. Daarom moeten de perfecte goden soortgelijk zijn. Alles bestaat uit atomen, dus ook de goddelijke lichamen, maar die zijn veel fijner dan die van het menselijk lichaam. Het gevolg daarvan is dat godenlichamen niet achteruitgaan maar onsterfelijk zijn. Het aantal atomen is oneindig, dus het aantal goden is potentieel oneindig, net als dat het aantal mensen potentieel oneindig is. De goden kennen harmonie en bemoeien zich niet met het aardse leven, maar leven tussen de werelden (het \"intermundia\"). Omdat ze perfect zijn, dienen ze te worden aanbeden.\nVolgens het sto\u00efcisme zijn de zintuigen eveneens de bron van alle kennis, waarlangs de objecten afdrukken achterlaten op de ziel. Het universum is levend dankzij de werking van een alomtegenwoordige, vurige adem of geest (\"pneuma\"). Deze creatieve en levensbrengende pneuma is goddelijk en noemden sto\u00efci ook wel Rede, Voorzienigheid en Noodzaak. Die verbindt alle delen van de kosmos met elkaar, zodat de menselijke ziel na het overlijden oplost in het geheel. De traditionele goden waren slechts symbolen van die kracht. Door de werking ervan ondergaat de kosmos een eeuwige cyclus van geboorte en vernietiging. Vandaar het geloof in het noodlot (\"heimarmene\", \"fatum\"). Dit staat tegenover het epicuristische idee dat atomen zich willekeurig gedragen en de toekomst dus onvoorspelbaar is.\nDe middenacademische traditie bestond erin voors en tegens af te wegen om zo elk oordeel uit te stellen. Er kan geen sprake zijn van objectieve zekerheden. Dit resulteert in agnosticisme. In sommige aspecten, zoals ethiek, raakte de academische filosofie aan die van de sto\u00efci.\nNawerking.\nDe manier waarop Cicero verschillende standpunten tegen elkaar uitspeelde werd nagevolgd in christelijke polemiek, waarin de filosofische onzekerheden in de traditionele overtuigingen werd benadrukt ten voordele van het nieuwe monothe\u00efsme. Voorbeelden zijn de werken van Marcus Minucius Felix, Arnobius, Lactantius en Augustinus. Nadat het christendom dominant was geworden, las men het werk van Cicero voornamelijk nog voor educatieve doeleinden in de karolingische tijd. De \"De natura deorum\" bleef in handschriftvorm circuleren gedurende de verdere middeleeuwen. In de scholastiek werd het werk minder gewaardeerd ten voordele van Aristoteles' oeuvre, maar dit veranderde vanaf de Italiaanse renaissance. In die tijd werd het werk bijvoorbeeld ge\u00efmiteerd en droeg het bij tot het scepticisme, zoals in de \"Essays\" van Montaigne."}
{"id": "8868", "revid": "226", "url": "https://nl.wikipedia.org/wiki?curid=8868", "title": "Geloofsverdediging", "text": ""}
{"id": "8869", "revid": "333023", "url": "https://nl.wikipedia.org/wiki?curid=8869", "title": "Apologie", "text": ""}
{"id": "8871", "revid": "207191", "url": "https://nl.wikipedia.org/wiki?curid=8871", "title": "Station", "text": ""}
{"id": "8872", "revid": "231402", "url": "https://nl.wikipedia.org/wiki?curid=8872", "title": "Kristalstruktuur", "text": ""}
{"id": "8874", "revid": "6", "url": "https://nl.wikipedia.org/wiki?curid=8874", "title": "Civiel recht (Nederland)", "text": "Civiel recht, burgerlijk recht of privaatrecht bestaat uit een \"materieel\" en een \"formeel\" gedeelte. Het materi\u00eble gedeelte stelt regels ten aanzien van de verhoudingen tussen burgers onderling en tussen burgers en goederen. Het formeel privaatrecht is het burgerlijk procesrecht: het geeft regels over de handhaving van de materi\u00eble regels. \nKenmerkend voor het burgerlijk recht is dat betrokkenen zelf het recht moeten activeren. Er is, anders dan bij het strafrecht, geen centrale instantie die een zaak voor de rechter brengt. Indien iemand van mening is dat een recht is geschonden, dient diegene de zaak onder de aandacht van de rechter te brengen.\nHet materi\u00eble civiele recht is in Nederland met name terug te vinden in het Burgerlijk Wetboek. In andere landen met civiel recht bestaat doorgaans een wetboek met een soortgelijke naam: in Frankrijk de Code Civil, in Duitsland het B\u00fcrgerliches Gesetzbuch. Met name de Angelsaksische wereld heeft een ander systeem: het gemene recht ofwel \"common law\".\nHet materi\u00eble burgerlijk recht is op te splitsen in een deel ten aanzien van de rechtspositie van personen en een vermogensrechtelijk deel. \nNiet-vermogensrecht.\nPersonen- en familierecht.\nIn het personen- en familierecht worden zaken als huwelijk, voogdij en echtscheiding geregeld. Het personen- en familierecht is voor een groot deel gecodificeerd in boek 1 van het Burgerlijk Wetboek.\nRechtspersonenrecht.\nOnder rechtspersonen vallen (stichtingen, besloten vennootschappen, naamloze vennootschappen, verenigingen enzovoorts). Het rechtspersonenrecht vindt men grotendeels in boek 2 van het Burgerlijk Wetboek.\nVermogensrecht.\nHet vermogensrecht bestaat, naast een algemeen deel, uit goederenrecht en verbintenissenrecht.\nGoederenrecht.\nGoederen zijn zowel zaken als vermogensrechten. Het goederenrecht geeft de regels met betrekking tot goederen en alle rechten die hieraan verbonden zijn, zoals eigendom, vruchtgebruik, erfdienstbaarheden, pand en hypotheek. Een zaak is een voor de menselijke beheersing vatbare stof (bijvoorbeeld een fiets). Vermogensrechten zijn rechten die niet op stoffen van toepassing zijn, maar wel op geld waardeerbaar zijn (bijvoorbeeld auteursrechten).\nVerbintenissenrecht.\nHet verbintenissenrecht geeft aan wat de regels zijn in de rechtsverhouding tussen verschillende personen. Een verbintenis is een recht op een prestatie waarop een schuldeiser recht heeft, de schuldenaar is verplicht om deze prestatie te verlenen. Onderdeel van het verbintenissenrecht is het overeenkomstenrecht (of contractenrecht).\nVerbintenissen kunnen ontstaan uit overeenkomsten, maar ook rechtstreeks uit de wet. De kern van het verbintenissenrecht vindt men in de boeken 6 en 7 van het Burgerlijk Wetboek.\nGeschiedenis.\nDe ontwikkeling van het burgerlijk recht gaat terug tot de Romeinse tijd. Na de val van het West-Romeinse Rijk bleef in de door de Germaanse stammen veroverde gebieden het Romeins recht van kracht. Het bestond gewoon naast het Germaans recht.\nEen belangrijke bron voor het recht was het Corpus Iuris Civilis.\nNa de chaos van de Franse Revolutie kwam Napoleon aan de macht. In de gedeeltelijk bij Frankrijk ingedeelde Nederlandse gebieden werd meteen het Frans recht van kracht. In wat overbleef (de Bataafse Republiek en later het Koninkrijk Holland) gebeurde dat wat later. \nNapoleon heeft veel energie gestoken in de ontwikkeling van een eenduidig Frans recht, dat dus ook in Nederland ging gelden. De Code Napoleon bleef in Nederland tot 1838 in gebruik, waarna deze door een Nederlandstalig Burgerlijk Wetboek werd vervangen.\nNa de Tweede Wereldoorlog achtte men de tijd rijp voor een nieuw Burgerlijk Wetboek. De Commissie Meijers kwam in 1948 met het Ontwerp Meijers voor een nieuw BW. Waarschijnlijk het belangrijkste moment van overgang van oud naar nieuw was decennia later, in 1992, toen boek 3, 5 en 6 in werking traden, waardoor het Nederlands vermogensrecht ingrijpend veranderd is. Per 1 januari 2003 is boek 4 (erfrecht) vernieuwd."}
{"id": "8877", "revid": "46715", "url": "https://nl.wikipedia.org/wiki?curid=8877", "title": "Elektrische geleiding", "text": "Elektrische geleiding is het transport van elektrische lading door geladen deeltjes. Deze deeltjes zijn in metalen de elektronen, in waterige oplossingen met zouten zorgen elektrolyten voor de elektrische stroom. Elektrolyten zijn ionen, die door dissociatie van chemische verbindingen in een oplossing zijn ontstaan. Bij metalen is elektrische geleiding mogelijk dankzij de metaalbinding van de elektronen in de buitenste elektronenschil, waardoor de metaalatomen ingebed zijn in een gemeenschappelijke elektronenwolk. Het enige verschil tussen elektrische geleiding en elektrische stroom is dat elektrische stroom kan ontstaan door een verandering van de elektrische flux. Dat is dus alleen een verschil in de definitie.\nDe mate van elektrische geleiding van een deel van een stroomkring of een schakeling wordt de elektrische geleidbaarheid daarvan genoemd. Het is bij installatie- of stroomdraad praktischer om over de soortelijke weerstand van het metaal dat in de draad is gebruikt te spreken dan over de soortelijke geleidbaarheid. Geleidbaarheid en weerstand zijn elkaars omgekeerde. Metalen als aluminium, koper, zilver en goud geleiden elektrische stroom erg goed. Koper wordt daarom op grote schaal als geleider, bijvoorbeeld in stroomdraad, toegepast."}
{"id": "8878", "revid": "380516", "url": "https://nl.wikipedia.org/wiki?curid=8878", "title": "Ion (deeltje)", "text": "Een ion (uitspraak met klemtoon op o) is een los, elektrisch geladen atoom: een monoatomisch ion; of een \"groep\" atomen met een elektrische lading: een polyatomisch ion. Een ion kan positief -een kation- of negatief geladen -een anion- zijn, door respectievelijk een tekort of overschot van een of meer elektronen. In de natuur- en de sterrenkunde beschouwt men meestal ge\u00efsoleerde atomen of moleculen; in de scheikunde en de biologie bevinden de geladen atomen en moleculen zich doorgaans in een waterige oplossing (elektrolyt). In het geval dat een groep van onderling verbonden atomen een lading draagt, wordt gesproken van een samengesteld of polyatomisch ion, bijvoorbeeld het ammonium-kation (NH4+) of het zuurrest-anion SO42\u2212. Wanneer, vanuit ongeladen atomen, ionen gevormd worden spreekt men van \"ionisatie\".\nGeschiedenis.\nHet woord 'ion' is afkomstig van het Griekse \u03b9\u03bf\u03bd (\"gaande\"). Het werd in 1834 bedacht door de Engelse natuur- en scheikundige Michael Faraday, voor een toen nog onbekend deeltje, dat in groten getale van de ene elektrode naar de andere ging, in een onder gelijkspanning gestelde waterige oplossing. Faraday kende de aard van dergelijke deeltjes niet, maar wist wel dat in de opgewekte elektrische stroom een of andere stof zich door de oplossing bewoog van de ene plek naar de andere, aangezien metaal aan de ene elektrode in oplossing ging en aan de andere elektrode nieuw metaal uit de oplossing tevoorschijn kwam.\nKation en anion.\nFaraday introduceerde de termen \"anion\" voor een negatief geladen ion dat wordt aangetrokken door de positieve anode, en \"kation\" voor een positief geladen ion dat door de negatieve kathode wordt aangetrokken.\nNatuur- en sterrenkunde.\nGe\u00efoniseerde atomen in plasma's worden veel bestudeerd in de natuurkunde en sterrenkunde. De bekendste voorbeelden zijn het proton (een waterstofatoom zonder zijn elektron, H+ of \"p\") en het \u03b1-deeltje (een heliumkern zonder elektronen, He2+ of \u03b1). Deze deeltjes komen in de natuur voor in de zonnewind en in emissienevels.\nIn een gas kan ionisatie plaatsvinden door energie toe te voeren met behulp van bijvoorbeeld elektrische stroom. Bliksem is een voorbeeld van een heftige ionisatie in de natuur; hierbij vormen ge\u00efoniseerde gasatomen een geleidend kanaal voor een stroom die tot miljoenen amp\u00e8res kan oplopen. Hoog in de atmosfeer kunnen deeltjes van de zon ionisatie van gasatomen veroorzaken, wat de oorzaak is van het noorderlicht. De elektrische lasboog is mogelijk door ionisatie van het gas tussen elektrode en werkstuk.\nDeeltjes afkomstig uit een deeltjesversneller kan men van elektronen ontdoen door ze door een kamer te leiden waarin zich een zogeheten \"strippergas\" bevindt, dat gemakkelijk extra elektronen opneemt.\nScheikunde en biologie.\nIn de scheikunde en biologie beschouwt men doorgaans \"ionen\" die zich in een waterige oplossing bevinden. Is het ion positief geladen, dan spreekt men van een kation, is het negatief geladen, van een anion. Hun namen ontlenen zij aan het feit dat bij in de oplossing geplaatste elektroden het negatieve anion zich naar de positieve anode beweegt en het positieve kation naar de negatieve kathode. Doordat de massa van een elektron gering is, is de massa van een ion vrijwel gelijk aan de atoom- of molecuulmassa van het betreffende element.\nZouten die in water oplosbaar zijn, vormen daarin ionen, en wel in paren: een positief geladen (metaal)ion en een negatief geladen zuurrestion (niet-metaal). Een voorbeeld is keukenzout in water: de vaste stof NaCl valt uiteen in het kation Na+ en het anion Cl\u2212. Kationen zijn meestal van metalen afkomstig; het ammonium-kation (NH4+), dat wordt gevormd door de niet-metalen stikstof (N) en waterstof (H), vormt hierop een uitzondering. In tegenstelling tot de meeste geladen combinaties van niet-metalen, is dit ion positief geladen. Ammonium is daarnaast een bijzonder kation omdat het bestaat uit een basisch ammoniak-molecuul (NH3) dat het 'proton' (natuurkundig bezien), of 'zuur deeltje' (scheikundig bezien) (H+) heeft opgenomen."}
{"id": "8880", "revid": "231402", "url": "https://nl.wikipedia.org/wiki?curid=8880", "title": "Vervalprodukt", "text": ""}
{"id": "8882", "revid": "187767", "url": "https://nl.wikipedia.org/wiki?curid=8882", "title": "Strafrecht (Nederland)", "text": "Het strafrecht is dat deel van het recht dat toepasbaar is als iemand verdacht is van het begaan van een strafbaar feit. Daarnaast zijn er nog bepaalde boetes (al of niet met een andere formele naam) die buiten het strafrecht vallen.\nMaterieel strafrecht.\nIn het strafrecht zijn de regels vastgelegd waaraan burgers zich moeten houden. Houdt iemand zich niet aan deze regels, dan pleegt hij een strafbaar feit en kunnen er straffen en/of maatregelen volgen, zie ook Openbaar Ministerie.\nEr zijn twee soorten strafbare feiten: overtredingen en misdrijven. Overtredingen zijn relatief lichte vergrijpen, misdrijven zijn ernstigere feiten. Alle strafbare feiten staan in wetten, bijvoorbeeld in het Wetboek van Strafrecht, de Opiumwet en de Wegenverkeerswet.\nVan een strafbaar feit is sprake als de gedraging valt onder de \"bestanddelen\" van de delictsomschrijving, het gedrag wederrechtelijk (in strijd met het recht) is en de dader verwijtbaar heeft gehandeld. Als de termen schuld of wederrechtelijkheid in de delictsomschrijving (de omschrijving van het strafbare feit) staan, dan worden dit \"bestanddelen\" genoemd. Zijn de termen wederrechtelijkheid en schuld niet als bestanddeel in de delictsomschrijving opgenomen, dan worden wederrechtelijkheid en verwijtbaarheid (de benaming voor schuld als element) aangemerkt als \"elementen.\"\nUitbreiding van de strafbaarheid.\nVerder is niet alleen het plegen van een voltooid delict strafbaar, maar ook de poging tot en de voorbereiding van een misdrijf zijn strafbaar (respectievelijk art. 45 en art. 46 Wetboek van Strafrecht). Bij poging openbaart zich een begin van uitvoering van een misdrijf. Te denken valt aan de inbreker die probeert een deur te forceren en door de politie op heterdaad wordt betrapt. Bij strafbare voorbereiding moet men denken aan het aanschaffen van een vuurwapen om daarmee een misdrijf te plegen.\nAls er echter sprake is van \"vrijwillige terugtred\" (art. 46b Wetboek van Strafrecht) van de dader en hij zijn handelingen uit eigen wil staakt, is hij niet strafbaar voor poging of voorbereiding. Het gaat dan om een situatie waarbij bijvoorbeeld een inbreker een deur probeert te forceren, maar al v\u00f3\u00f3r het voltooien van de inbraak zich bedenkt en vertrekt.\nEen andere vorm van uitbreiding van strafbaarheid is de deelneming aan een strafbaar feit door derden. Hier onderscheidt men vier soorten deelneming:\nDelicten in dronkenschap/onder invloed gepleegd.\nArtikel 47 van het oorspronkelijk regeringsontwerp (ORO) inzake het Wetboek van Strafrecht uit 1881 bevatte nog de term bewusteloosheid. Dit is later geschrapt en niet teruggekeerd in het uiteindelijke art. 39 van het Wetboek van Strafrecht over ontoerekeningsvatbaarheid. Men ziet het plegen van een delict onder invloed van alcohol of drugs als een vorm van culpa in causa (schuld aan de oorzaak): men heeft weliswaar geen schuld aan het delict, maar wel aan het nuttigen van de alcohol of drugs en daarmee bewust de aanmerkelijke kans aanvaard dat men iets zou kunnen gaan doen waar men later spijt van zou krijgen. Een beroep op ontoerekeningsvatbaarheid zal daarom falen.\nIn sommige wetsbepalingen is 'het onder invloed zijn' zelfs als een delictsbestanddeel opgenomen zoals het rijden onder invloed (art. 8 Wegenverkeerswet) en verkeersbelemmering/verstoring van de openbare orde onder invloed (art. 426 Wetboek van Strafrecht).\nOok kan het als strafverzwarende omstandigheid werken bij een veroorzaken van lichamelijk letsel of een overlijden bij een verkeersongeval (artikelen 6 en 175 lid 3 Wegenverkeerswet). De daarop gestelde gevangenisstraffen kunnen dan met de helft worden verhoogd.\nAls men echter zonder dat men het weet, alcohol of een andere drug krijgt toegediend en vervolgens een strafbaar feit pleegt, zou men zich kunnen beroepen op de ongeschreven schulduitsluitingsgrond afwezigheid van alle schuld (avas).\nDaderschap van de privaatrechtelijke rechtspersoon.\nSinds 1976 is het in het algemene strafrecht in Nederland mogelijk om rechtspersonen strafrechtelijk te vervolgen. Het kreeg een plaats in art. 51 Wetboek van Strafrecht. V\u00f3\u00f3r 1976 was strafbaarheid van de rechtspersonen al mogelijk op grond van het destijds geldende art. 15 lid 2 van de Wet op de economische delicten en op grond van sommige belastingwetten. Sinds 1976 kunnen zowel natuurlijke personen als rechtspersonen dader zijn van een strafbaar feit. Het gaat in deze situatie om strafbare feiten die worden gepleegd door bijvoorbeeld een besloten vennootschap (B.V.).\nVolgens art. 51 lid 3 Wetboek van Strafrecht gaat het niet alleen om rechtspersonen die strafbaar kunnen zijn, maar ook de maatschap, de vennootschap zonder rechtspersoonlijkheid en het doelvermogen kunnen dader zijn van een strafbaar feit.\nNaast de rechtspersoon zelf kunnen de 'feitelijk leidinggevenden' en \"opdrachtgevers\" strafrechtelijk worden vervolgd (art. 51 lid 2 Wetboek van Strafrecht). Bij een directeur heeft het Openbaar Ministerie de vrijheid hem als natuurlijk persoon te vervolgen of hem als feitelijk leidinggevende van de rechtspersoon al dan niet samen met die rechtspersoon te vervolgen.\nEr wordt vaak aansluiting gezocht bij het arrest van de Hoge Raad inzake Kleuterschool Babbel uit 1979 (gepubliceerd in NJ 1980, 34). Dit arrest ging over de toerekening van de onrechtmatige daad van een natuurlijk persoon aan een publiekrechtelijke rechtspersoon en het terrein van het civiel recht. Toch wordt binnen het strafrecht hierbij aansluiting gezocht in die zin dat het belangrijk is of de gedraging van een natuurlijk persoon binnen de rechtspersoon kan worden gezien als gedraging van die rechtspersoon.\nEr wordt dan ook niet snel daderschap van de rechtspersoon aangenomen wanneer de strafbare handeling van een aldaar werkzame natuurlijke persoon niet kan worden gezien als gedraging van die rechtspersoon. In praktijk blijkt het het bijna onmogelijk om aangifte tegen bijvoorbeeld een aannemer te doen. hierover wordt letterlijk geklaagd in een nederlands televisie programma genaamd \"Opgelicht\" van Avro/Tros waar letterlijk (kleine) aannemersbedrijven worden gevolgd tot AAN het politiebureau, waarna blijkt dat de aangifte geweigerd wordt door de dienstdoende officier van justitie.\nDe feitelijk leidinggevenden of opdrachtgevers kunnen pas worden vervolgd als ook de rechtspersoon kan worden vervolgd.\nDe opdrachtgevers hebben een nauwere band met het verboden gedrag van de rechtspersoon dan de feitelijk leidinggevenden. Bij opdracht geven gaat het immers om het initiatief nemen tot het verboden gedrag.\nBij een feitelijk leidinggevende gaat het om een persoon die incidenteel dan wel structureel een leidinggevende functie vervult binnen de rechtspersoon en de daarbij behorende verantwoordelijkheid draagt (of althans behoort te dragen) en die enigszins bij de bedrijfsvoering van de rechtspersoon is betrokken. Het is hierbij niet van belang of iemand in juridisch opzicht leidinggevende is (dat wil zeggen: ingeschreven staat als bestuurder/directeur), maar of die persoon feitelijk de leiding heeft.\nIn de uitspraken van de Hoge Raad rondom de Slavenburg's bank van respectievelijk 19 november 1985 (NJ 1985, 125 en 126) en het vervolg daarop van 16 december 1986 (NJ 1987, 321 en 322) werd aangegeven welke criteria gelden bij het aannemen van 'feitelijk leiderschap'. In de eerste twee uitspraken van 19 november 1985 oordeelde Hoge Raad nog dat de feitelijk leidinggevende op de hoogte moest zijn van de strafbare gedraging(en) en hij hoewel hij daartoe bevoegd was, niet had ingegrepen.\nIn de vervolg uitspraken van 16 december 1986 oordeelde de Hoge Raad, dat er sprake moest zijn van een voorwaardelijk opzet van de leidinggevende: sinds deze op de hoogte was van het strafbare feit, heeft hij nagelaten maatregelen hiertegen te nemen (hoewel hij daartoe bevoegd was) en daardoor \"bewust de aanmerkelijke kans aanvaard dat de verboden gedragingen zich zullen voordoen.\"\nDe leidinggevende hoeft niet dezelfde vorm van opzet te hebben die is vereist voor het toepasselijke strafbare feit van de rechtspersoon, maar voorwaardelijk opzet van de leidinggevende is voldoende.\nDaderschap van de publiekrechtelijke rechtspersoon.\nBij publiekrechtelijke rechtspersonen gaat het om staten, openbare lichamen in de zin van hoofdstuk 7 van de Grondwet (zoals provincies, waterschappen en gemeentes) en de overige publiekrechtelijke rechtspersonen zoals de Raad van Arbeid en de Nederlandse orde van advocaten.\nVervolgbaarheid van de Nederlandse staat.\nDe staat zou zich in principe schuldig kunnen maken aan strafbare feiten zoals milieudelicten. Toch heeft de Hoge Raad in het Arrest Vliegbasis Volkel van 25 januari 1994 (NJ 1994, 598) inzake de Vliegbasis Volkel beslist dat de Nederlandse staat niet strafrechtelijk vervolgd kan worden.\nVervolgbaarheid van buitenlandse staten.\nEr is tot op heden nog geen jurisprudentie over de mogelijkheid van strafbaarheid van buitenlandse staten. In het internationale recht is het wel mogelijk dat de ene staat de andere staat aansprakelijk kan stellen.\nVervolgbaarheid van de openbare lichamen in de zin van hoofdstuk 7 van de Nederlandse Grondwet.\nHet gaat hierbij om de strafrechtelijke vervolging van provincies, waterschappen, gemeentes en overige openbare lichamen zoals de openbare lichamen voor beroep en bedrijf.\nOver de vraag of andere overheden dan de Nederlandse staat strafrechtelijk vervolgd konden worden, gingen de twee Pikmeerarresten. Uiteindelijk oordeelde de Hoge Raad in het arrest Pikmeer II van 6 januari 1998 (NJ 1998, 367) dat wanneer de strafbare handeling als uitsluitend een overheidstaak kan worden gezien, een provincie/waterschap/gemeente/overig openbaar lichaam niet strafrechtelijk kan worden vervolgd. Voor een handeling die eventueel geprivatiseerd kon worden, zoals het storten van vervuild slib, kon deze openbare lichaam wel strafrechtelijk worden vervolgd.\nVervolgbaarheid van overige publiekrechtelijke rechtspersonen.\nHet gaat hierbij om rechtspersonen die niet worden genoemd in het hiervoor aangehaalde hoofdstuk 7 van de Nederlandse Grondwet. Hierbij kan worden gedacht aan de Raad van Arbeid en de Nederlandse orde van advocaten. In de jurisprudentie is een voorbeeld bekend waarin de Rijksuniversiteit Groningen strafrechtelijk werd vervolgd wegens overtreding van de Monumentenwet. In het zogeheten Grafheuvel-arrest van 10 november 1987 (NJ 1988, 303) bepaalde de Hoge Raad dat de Rijksuniversiteit Groningen (universiteiten in het algemeen) zich niet kan beroepen op strafrechtelijke immuniteit.\nDe vervolgbaarheid van feitelijk leidinggevenden van een publiekrechtelijke rechtspersoon.\nIn de beide Pikmeerarresten werd beslist, dat wanneer een publiekrechtelijke rechtspersoon (in de zin van hoofdstuk 7 van de Grondwet) niet strafrechtelijk vervolgd kan worden, de leidinggevende of opdrachtgever ook niet strafrechtelijk vervolgd kan worden.\nDe betreffende ambtenaren en mensen die via andere contracten bij deze publiekrechtelijke rechtspersonen werkzaam waren, kunnen echter wel op grond van 'eigen daderschap' strafrechtelijk worden vervolgd.\nOntbonden en opnieuw opgerichte rechtspersonen.\nBij natuurlijke personen geldt dat het recht tot strafvordering vervalt als de verdachte is overleden (art. 69 Wetboek van Strafrecht), wat een reden is tot niet-ontvankelijkheid van het Openbaar Ministerie (zie hierna bij de derde formele vraag in de zin van art. 348 Wetboek van Strafvordering). Ook geldt bij natuurlijke personen dat het recht tot uitvoering van de straf of maatregel vervalt door de dood van de verdachte als deze in die fase van het strafproces overlijdt, met uitzondering van de ontneming van wederrechtelijk verkregen voordeel (art. 75 Wetboek van Strafrecht).\nOntbonden rechtspersonen.\nUit een arrest van de Hoge Raad van 8 maart 1994 (NJ 1994, 408) blijkt dat er aansluiting kan worden gezocht bij het bovengenoemde art. 69 Wetboek van Strafrecht als het voor derden duidelijk kenbaar is dat de rechtspersoon is ontbonden, bijvoorbeeld door publicatie in het Handelsregister van de Kamer van Koophandel en de strafrechtelijke vervolging pas daarna is gestart. In dat geval is het Openbaar Ministerie niet-ontvankelijk en moet de strafvordering worden gestaakt. Wordt echter hangende de strafvervolging de rechtspersoon ontbonden, dan kan deze nog gewoon strafrechtelijk worden vervolgd.\nDe Hoge Raad oordeelde in een arrest van 24 november 1987 (NJ 1988, 395) dat uitvoering van de straf gewoon kan worden voortgezet nadat de rechtspersoon is ontbonden. Dit is anders bij de uitvoering van een straf van een natuurlijk persoon nadat deze is overleden (art. 75 Wetboek van Strafrecht).\nOpnieuw opgerichte rechtspersonen.\nEen ontbonden rechtspersoon kan worden voortgezet door een nieuwe rechtspersoon, terwijl er sprake is van een identiteit tussen de nieuwe en de oude rechtspersoon. Uit het arrest Atlantic-aardolie van de Hoge Raad van 28 oktober 1980 (NJ 1981, 123) blijkt dat in ieder geval in die situatie de nieuwe rechtspersoon strafrechtelijk kan worden vervolgd.\nDe Hoge Raad blijkt deze regel echter niet (zo snel) te volgen bij overname van de ene vennootschap onder firma (v.o.f.) door de andere v.o.f. Zie hierbij het arrest inzake 'Snackbar H.' van de Hoge Raad van 13 oktober 1998 (NJ 1999, 498).\nUitsluiting van de strafbaarheid.\nDe strafbaarheid kan worden uitgesloten door strafuitsluitingsgronden, die worden onderscheiden in rechtvaardigingsgronden en schulduitsluitingsgronden\nRechtvaardigingsgronden.\nDe rechtvaardigingsgrond nemen de wederrechtelijkheid aan de gedraging weg. Het feit is dan niet strafbaar. De rechtvaardigingsgronden zijn:\nSchulduitsluitingsgronden.\nDe schulduitsluitingsgronden stellen de dader centraal en nemen zijn/haar schuld weg. De schulduitsluitingsgronden zijn:\nStrafuitsluitingsgronden en de rechtspersoon.\nNet zoals de natuurlijk persoon kan ook de rechtspersoon een beroep doen op een strafuitsluitingsgrond. Een beroep op afwezigheid van alle schuld (avas) is niet mogelijk als de strafbare gedraging staand beleid was binnen de rechtspersoon of wanneer de rechtspersoon eerder was aangeklaagd voor het betreffende strafbare feit en vervolging had voorkomen door middel van een schikking (transactie).\nStrafuitsluitingsgronden bij opdrachtgevers en feitelijke leidinggevenden.\nDe opdrachtgever of feitelijke leidinggevende kan eveneens een beroep doen op een strafuitsluitingsgrond. Een dergelijke situatie doet zich bijvoorbeeld voor als een leidinggevende zijn rechtspersoon fraude laat plegen om de financi\u00eble ondergang van het bedrijf te voorkomen met alle gevolgen van dien (massa-ontslag en eigen ontslag). In dat geval kan de leidinggevende een beroep doen op overmacht-noodtoestand als rechtvaardigingsgrond. Afhankelijk van het soort strafbare feit volgt bij honorering van dit verweer de einduitspraak 'ontslag van alle rechtsvervolging' (OVAR) of vrijspraak.\nStrafprocesrecht.\nHet strafprocesrecht wordt ook wel het formele strafrecht genoemd. De regels hiervoor staan met name in het Wetboek van Strafvordering. Zie ook Openbaar Ministerie.\nHoofdpersonen in het strafrecht.\nIn het strafrecht komen de volgende hoofdpersonen voor.\nHet slachtoffer.\nHet slachtoffer van een strafbaar feit moet zo snel mogelijk aangifte doen bij de politie. De officier van justitie kan de zaak voorleggen aan de rechter. Vaak heeft het slachtoffer schade geleden. Hij kan proberen deze schade vergoed te krijgen door aan de officier van justitie te vragen zijn schade bij de rechter te claimen. Dit heet voegen. Een slachtoffer kan een voegingsformulier invullen om zijn vordering tot schadevergoeding in het proces mee te laten nemen.\nOok winkeliers maken hier gebruik van bij winkeldiefstal: ook als een winkelier de gestolen spullen terug heeft kan deze op basis van onrechtmatige daad een vergoeding claimen voor de tijd die hij/zij aan de aanhouding en afhandeling heeft moeten besteden, en daarnaast voor schade aan geopende verpakkingen, omver gelopen stellingen, e.d. Dit wordt ook wel gebruikt als stok achter de deur om een verdachte te bewegen een standaard schadevergoeding van \u20ac 181 plus de kosten van de bijkomende schade te betalen.\nHet slachtoffer kan ook zelf een burgerlijk proces tegen de verdachte starten. Ook wanneer de rechter vindt dat behandeling van de claim van het slachtoffer het strafproces onredelijk zou vertragen, kan deze beslissen dat die claim in een civiele procedure moet worden ingebracht, en niet in de strafzaak wordt behandeld. Eventueel kan de rechter wel een voorschot toewijzen. Daarnaast kan een slachtoffer een eenmalige uitkering aanvragen bij het Schadefonds Geweldsmisdrijven.\nSinds 2005 hebben slachtoffers van de meer ernstige misdrijven het recht een verklaring af te leggen tijdens een strafzaak, dit heet het spreekrecht. Ouders van een minderjarig slachtoffer hebben dit niet, maar bij de Amsterdamse zedenzaak werd dit door sommigen wel bepleit. In de loop van 2016 is dit spreekrecht inmiddels verruimd.\nDe Eerste Kamer stemde in april 2016 in met een wetsvoorstel dat een zogeheten \"onbeperkt spreekrecht\" in de rechtszaal mogelijk maakt voor slachtoffers van ernstige misdrijven. Zij kunnen voortaan ook zeggen wat ze bijvoorbeeld vinden van de schuld van de verdachte(n) en wat de straf zou moeten worden. Voorheen mochten slachtoffers zich alleen uitlaten over wat het misdrijf voor hen persoonlijk betekende.\nDeze verruiming maakt een einde aan de verschillen in de praktijk bij de rechtbanken; vaak werd aan slachtoffers wel ruimte gegeven om over de strafmaat te spreken, maar soms met een verwijzing naar de strikte bewoordingen van de huidige wet (en de oorspronkelijke bedoeling daarvan) niet. Ook komt het wetsvoorstel tegemoet aan een duidelijk gebleken behoefte van slachtoffers die hun hele verhaal op de terechtzitting willen doen.\nOverigens blijft het slachtoffer proces\"deelnemer\" en wordt hij geen zelfstandige proces\"partij\" zoals het OM en de verdachte(n) dat zijn.\nDe politie.\nDe politie maakt een verslag van de aangifte van een slachtoffer. Dat verslag heet een proces-verbaal. De politie doet ook zelf onderzoek om strafbare feiten op te sporen en bewijzen te verzamelen. Het proces-verbaal en eventuele bewijsstukken stuurt de politie door naar de officier van justitie. Deze bepaalt of hij een zaak aan de rechter wil voorleggen of niet. Hij moet er ook voor zorgen dat uitspraken van de strafrechter worden uitgevoerd. Zowel de politie als de officier van justitie kunnen dwangmiddelen toepassen. Bekende dwangmiddelen zijn bijvoorbeeld iemand fouilleren of vasthouden op het politiebureau. Zij moeten zich daarbij wel aan strenge regels houden. Die regels staan ook in de wet, met name in het Wetboek van Strafvordering en de Politiewet 2012. De rechter controleert of de regels wel goed worden toegepast.\nDe rechter-commissaris.\nSoms moet een officier van justitie een diepgaand onderzoek doen om een strafbaar feit te kunnen bewijzen. Hiervoor moet hij toestemming vragen aan de rechter-commissaris. Dat is de rechter die het onderzoek leidt. De rechter-commissaris kan speciale zware dwangmiddelen toepassen zoals het aftappen van een telefoon. Hij kan ook getuigen en deskundigen horen.\nDe strafrechter.\nAls de officier van justitie niet zelf een strafbeschikking uitvaardigt en besluit een zaak voor de strafrechter te brengen, dan komt er een zitting. De verdachte wordt opgeroepen door middel van een dagvaarding met daarin de tenlastelegging.\nFormele vragen (art. 348 Wetboek van Strafvordering).\nDe strafrechter leidt het onderzoek ter terechtzitting. Eerst gaat hij na of aan alle formele eisen is voldaan (formele vragen). Deze staan ook vermeld in art. 348 Wetboek van Strafvordering. Al na de eerste ondervraging door de strafrechter en de cautie (in de zin van art. 273 Wetboek van Strafvordering) mag de verdachte of zijn advocaat een zogeheten preliminair verweer indienen om de nietigheid van de dagvaarding, onbevoegdheid van de rechtbank of niet-ontvankelijkheid van de officier van justitie aan te geven in de gevallen waarin dit zonder onderzoek van de zaak zelf kan blijken (art. 283 Wetboek van Strafvordering). Hierop kan de officier van justitie antwoord geven (art. 283 lid 2 Wetboek van Strafvordering).\n1. Is de dagvaarding geldig? Of de dagvaarding geldig is, wordt beoordeeld aan de hand van art. 261 Wetboek van Strafvordering. Hierin staat precies vermeld welke gegevens de tenlastelegging (als onderdeel van de dagvaarding) moet bevatten. Het delict moet omschreven staan onder vermelding van de omstandigheden waaronder het is begaan. Verder moeten de tijd en plaats van het delict worden vermeld. Sinds de invoering van de Wet Vormverzuimen op 1 november 1996 moet ook de wettelijke strafbepaling waarop het strafbare feit betrekking heeft, worden vermeld in de tenlastelegging.\nAls de dagvaarding niet geldig is, spreekt de rechter de nietigheid van de dagvaarding uit.\nDaarnaast kunnen fouten in de betekening (uitreiking, art. 586 Wetboek van Strafvordering) van de dagvaarding leiden tot nietigheid van de dagvaarding: de betekening is dan nietig (art. 590 Wetboek van Strafvordering). De uitreiking van de dagvaarding gaat via de post (art. 587 Wetboek van Strafvordering).\nAls een verdachte in een strafzaak gedetineerd is, geschiedt de uitreiking van de dagvaarding in persoon op het adres waar hij gedetineerd is (bijvoorbeeld het Huis van bewaring) (art. 588 lid 1 sub a Wetboek van Strafvordering).\nAls de verdachte nog vrij rondloopt, geschiedt de uitreiking van de dagvaarding eveneens in persoon (art. 588 lid 1 sub b Wetboek van Strafvordering). De betekening vindt in eerste instantie plaats op het adres waar de verdachte staat ingeschreven in de Basisregistratie Personen (BRP) (art. 588 lid 1 onder b, sub 1 Wetboek van Strafvordering).\nAls de verdachte geen BRP-adres (voorheen: GBA-adres) heeft, vindt de uitreiking van de dagvaarding plaats aan zijn (feitelijke) woon- of verblijfplaats (art. 588 lid 1 onder b, sub 2 Wetboek van Strafvordering).\nEn als de verdachte noch een BRP-adres noch een bekende (feitelijke) woon- of verblijfplaats heeft, vindt de uitreiking plaats aan een personeelslid van de griffie van de rechtbank (art. 588 lid 1 onder b, sub 3 Wetboek van Strafvordering). In dit geval wordt de dagvaarding per definitie niet in persoon uitgereikt.\nAls de verdachte niet wordt aangetroffen op zijn BRP-adres of op zijn bekende (feitelijke) woon- of verblijfplaats, wordt de dagvaarding uitgereikt aan degene die zich op dat adres bevindt ('huisgenoot') en die zich bereid verklaart de dagvaarding meteen aan de verdachte te geven (art. 588 lid 3 aanhef en sub a Wetboek van Strafvordering).\nAls op het BRP-adres of op de bekende (feitelijke) woon- of verblijfplaats niemand wordt aangetroffen, wordt een bericht van aankomst achterlaten en vindt uitreiking plaats op het postkantoor, hetzij aan de verdachte in persoon, hetzij aan een gemachtigde (art. 588 lid 3 aanhef en sub b Wetboek van Strafvordering). De uitreiking aan een door verdachte schriftelijk gemachtigde \"geldt als betekening in persoon.\"\nAls de uitreiking van de dagvaarding dan nog niet heeft kunnen plaatsvinden, wordt de dagvaarding teruggestuurd naar het parket (Openbaar Ministerie) waar vervolgens de verificatie van het BRP-adres plaatsvindt (art. 588 lid 3 aanhef en sub c vervolg eerste zin Wetboek van Strafvordering). Als bij controle blijkt, dat het alsnog het juiste BRP-adres is, wordt de dagvaarding uitgereikt aan het personeelslid van de griffie van de rechtbank en op dat moment wordt de dagvaarding dus betekend. De griffie zendt de dagvaarding vervolgens meteen per gewone post naar het geverifieerde BRP-adres (art. 588 lid 3 aanhef en sub c, tweede en derde zin Wetboek van Strafvordering).\nAls uit de verificatie van het BRP-adres echter blijkt, dat het niet het juiste BRP-adres was, moet de uitreiking van de dagvaarding weer opnieuw geschieden.\n2. Is de zaak aangebracht voor de juiste rechter? Dit gaat over de absolute en relatieve competentie van de strafrechter. De absolute competentie betekent welk soort gerecht bevoegd is (bijvoorbeeld kantonrechter of arrondissementsrechtbank) en de relatieve competentie gaat over de vraag waar het bevoegde gerecht gevestigd is.\nMet betrekking tot de absolute competentie geldt dat de rechtbanken in eerste aanleg kennisnemen van alle strafzaken, behalve bij de wettelijk bepaalde uitzonderingen (art. 45 lid 1 Wet op de rechterlijke organisatie). Bij de rechtbanken geldt, dat ze relatief bevoegd zijn als het strafbare feit binnen hun gebied is gepleegd of wanneer de verdachte zich in hun gebied bevindt, daar woont of verblijft, of daar zijn laatst bekende woon- of verblijfplaats heeft gehad (art. 2 Wetboek van Strafvordering).\n3. Zijn er geen redenen waarom deze zaak eigenlijk niet had mogen worden voorgelegd, met andere woorden: is het Openbaar Ministerie ontvankelijk? Bij verjaring (art. 70 Wetboek van Strafrecht) is het Openbaar Ministerie niet-ontvankelijk.\nOok als de verdachte al eerder onherroepelijk is veroordeeld door een strafrechter, mag hij niet voor de tweede keer voor ditzelfde feit worden veroordeeld. Men spreekt dan van de Latijnse term ne bis in idem (art. 68 Wetboek van Strafrecht).\nNiet-ontvankelijkheid van het O.M. wordt ook vaak uitgesproken als er sprake is geweest van een schikking (transactie) (art. 74 en volgende Wetboek van Strafrecht).\nEen andere belangrijke reden waardoor het O.M. niet-ontvankelijk kan worden verklaard, is het gebruik van ongeoorloofde opsporingsmethodes door de opsporingsambtenaren. Een bekend voorbeeld hiervan zien we in het Zwolsman-arrest van de Hoge Raad van 19 december 1995, NJ 1996, 249.\nWanneer de redelijke termijn van het proces is overschreden in de zin van art. 6 lid 1 EVRM, kon de strafrechter uitspreken dat het O.M. niet-ontvankelijk is. Sinds 2008 heeft de Hoge Raad besloten dat een schending van de redelijke termijn, niet kan leiden tot niet-ontvankelijkheid van het O.M. Het kan enkel nog leiden tot strafvermindering.\nVerder is het O.M. niet-ontvankelijk als de verdachte is overleden (art. 69 Wetboek van Strafrecht) en wanneer de verdachte nog niet de leeftijd van 12 jaren had bereikt toen hij/zij het feit pleegde (art. 486 Wetboek van Strafvordering).\nNaast de bovengenoemde wettelijke gronden van niet-ontvankelijkheid van het Openbaar Ministerie, zijn er de volgende ongeschreven gronden:\n4. Is er reden om de zaak te schorsen? De redenen van schorsing staan vermeld vanaf art. 14 Wetboek van Strafvordering. Zo kan de strafrechter de vervolging schorsen als de behandeling afhangt van een geschilpunt op het gebied van civiel recht (art. 14 lid 1 Wetboek van Strafvordering). Ook kan de vervolging geschorst worden als de verdachte krankzinnig is geworden (art. 16 Wetboek van Strafvordering).\nUitdrukkelijk voorgedragen verweren (art. 358 lid 3-verweren).\nWanneer de verdachte, al dan niet via zijn advocaat, tevergeefs (via een uitdrukkelijk voorgedragen verweer) ter terechtzitting een beroep doet op het ontbreken van \u00e9\u00e9n of meer van de vier bovengenoemde (formele) vereisten, dus wanneer de verdachte bijvoorbeeld de geldigheid van de dagvaarding of de bevoegdheid van de rechter betwist, dan is de rechter verplicht om in zijn schriftelijke uitspraak (vonnis of arrest) een beslissing op het verweer op te nemen (art. 358 lid 3 Wetboek van Strafvordering). Deze beslissing moet door de rechter in zijn vonnis worden gemotiveerd (art. 359 lid 2 eerste volzin Wetboek van Strafvordering).\nWanneer de rechter ten onrechte een uitdrukkelijk voorgedragen verweer verwerpt, zonder daar een afzonderlijke beslissing op te nemen, of zonder deze beslissing te motiveren, dan levert dat een grond op voor nietigheid van het vonnis (art. 358 lid 5 en art. 359 lid 8 Wetboek van Strafvordering). Hierop geldt echter \u00e9\u00e9n uitzondering, namelijk als er een preliminair verweer over de formele vereisten (artikel 283 Wetboek van Strafvordering) is gevoerd. De rechter neemt dan direct, tijdens het proces, een beslissing die dan in het proces-verbaal van de zitting wordt opgenomen. De beslissing op, en motivering van, de verwerping hoeft dan niet nog eens in de schriftelijke uitspraak (vonnis of arrest) worden opgenomen.\nMateri\u00eble vragen (art. 350 Wetboek van Strafvordering).\nPas als alles in orde is geweest, gaat de rechter de zaak inhoudelijk beoordelen. Hij moet daarbij de volgende (materi\u00eble) vragen beantwoorden, die in art. 350 Wetboek van Strafvordering vermeld staan:\n1. Is het ten laste gelegde bewezen? Het strafbare feit moet wettig en overtuigend bewezen zijn (art. 338 Wetboek van Strafvordering). De wettige bewijsmiddelen staan vermeld vanaf art. 339 van het Wetboek van Strafvordering. Belangrijk hierbij is dat de bekentenis van de verdachte niet als enig bewijs mag dienen (art. 341 lid 4 Wetboek van Strafvordering). Kan het feit niet worden bewezen, dan volgt vrijspraak (art. 352 lid 1 Wetboek van Strafvordering).\nDe einduitspraak vrijspraak volgt eveneens in de situatie wanneer de delictsomschrijving de term 'wederrechtelijk' letterlijk vermeldt (bijvoorbeeld wederrechtelijke vrijheidsberoving), hiermee dus \"bestanddeel\" wordt en er sprake is van een rechtvaardigingsgrond. Deze tast dan de delictsomschrijving zodanig aan, dat het ten laste gelegde niet meer kan worden bewezen en er vrijspraak volgt. Zie hierna onder punt 2.\nDit geldt ook wanneer het om een zogeheten 'schulddelict' gaat zoals dood door schuld en er sprake is van een schulduitsluitingsgrond. Schuld is dan een bestanddeel van de delictsomschrijving en dit bestanddeel wordt dan zodanig aangetast door de schulduitsluitingsgrond, dat het ten laste gelegde niet meer kan worden bewezen verklaard en er vrijspraak volgt. Zie hierna onder punt 3.\n2. Is het bewezen verklaarde strafbaar? Als de strafrechter heeft geconstateerd dat het feit wettig en overtuigend bewezen is, controleert hij vervolgens of het feit strafbaar is. Hiervan is geen sprake als het feit niet te kwalificeren is als strafbaar en het niet volledig aan de delictsomschrijving van het betreffende delict voldoet.\nEen andere reden dat het feit niet strafbaar is, is dat de overtreden regel onverbindend is wegens bijvoorbeeld strijdigheid met een 'hogere regel' van een hoger wetgevend orgaan of algemeen rechtsbeginsel.\nTen slotte kan het feit niet strafbaar zijn wegens aanwezigheid van een rechtvaardigingsgrond, die de wederrechtelijkheid en daarmee de strafbaarheid van het feit wegneemt.\nAls de rechter van oordeel is dat het feit niet strafbaar is, spreekt hij ontslag van alle rechtsvervolging (OVAR) wegens niet-strafbaarheid feit uit.\nLet op: de rechter spreekt alleen 'ontslag van alle rechtsvervolging wegens niet-strafbaarheid feit' uit, wanneer de term 'wederrechtelijkheid' geen onderdeel uitmaakt van de delictsomschrijving en dus geen bestanddeel is maar een element van het strafbare feit. Staat het woord 'wederrechtelijkheid' wel letterlijk in de delictsomschrijving, dan volgt vrijspraak (zie eerste materi\u00eble vraag).\n3. Is de verdachte strafbaar? Als het feit bewezen is en de strafrechter van oordeel is dat het feit ook strafbaar is, controleert hij of de dader strafbaar is. De dader is niet strafbaar als er sprake is van een schulduitsluitingsgrond. Als de rechter van oordeel is dat de dader niet strafbaar is, spreekt hij ontslag van alle rechtsvervolging (OVAR) wegens niet-strafbaarheid dader (art. 352 lid 2 Wetboek van Strafvordering) uit.\nLet op: de rechter spreekt alleen 'ontslag van alle rechtsvervolging wegens niet-strafbaarheid dader' uit als de term 'schuld' niet letterlijk in de delictsomschrijving staat en geen bestanddeel is maar een element. Staat het woord 'schuld' wel in de delictsomschrijving, dan is het wel een bestanddeel, en dan volgt vrijspraak, omdat het feit dan niet kan worden bewezen (zie eerste materi\u00eble vraag).\n4. Welke straf moet worden opgelegd? Dit is de veroordeling. In art. 9 van het Wetboek van Strafrecht staan de straffen die de rechter kan opleggen bij een veroordeling. Ook kan hij uitspreking dat de verdachte wel strafbaar is maar dat hij hem geen straf oplegt vanwege de geringe ernst van het strafbare feit, de persoonlijkheid van de dader of de omstandigheden waaronder het feit is begaan (art. 9a Wetboek van Strafrecht).\nAls de rechter een straf heeft bepaald, bepaalt hij vervolgens de strafmaat (de hoogte van de straf).\nDe officier van justitie (OvJ) kan getuigen en deskundigen oproepen om op de zitting verklaringen af te leggen over de feiten en/of de verdachte. De verdachte en zijn advocaat kunnen de officier van justitie vragen om oproeping van getuigen en deskundigen Als zo'n verzoek tijdig is gedaan, is de officier van justitie verplicht daaraan te voldoen, tenzij duidelijk is, dat de gevraagde getuigen of deskundigen niets relevants kunnen bijdragen.\nDe rechter spreekt direct na de zitting of uiterlijk veertien dagen daarna het vonnis uit.\nUitdrukkelijk voorgedragen verweren (art. 358 lid 3-verweren).\nWanneer de verdachte, al dan niet via zijn advocaat, tevergeefs (via een uitdrukkelijk voorgedragen verweer) ter terechtzitting een beroep doet op het ontbreken van een van de twee van de bovengenoemde (materi\u00eble) vereisten: strafbaarheid van het gepleegde feit (nr. 2) of strafbaarheid van de dader (nr. 3), dan is de rechter verplicht in zijn schriftelijke uitspraak (vonnis of arrest) een beslissing op het verweer te nemen (art. 358 lid 3 Wetboek van Strafvordering). Dit geldt ook als er tevergeefs een beroep wordt gedaan op een wettelijke strafverminderingsgrond, zoals dat er sprake zou zijn van een voortgezette strafbare handeling (art. 56 Wetboek van Strafrecht), of van een strafvermindering voor de moeder bij het te vondeling leggen van haar kind (onder de zeven jaar), of het verlaten van haar kind (art. 259 Wetboek van Strafrecht). Deze beslissing moet door de rechter in zijn vonnis worden gemotiveerd (art. 359 lid 2 eerste volzin Wetboek van Strafvordering).\nBewijsverweren (gericht op de eerste materi\u00eble vraag) en verweren rondom de straftoemeting (gericht op de vierde en laatste materi\u00eble vraag), vallen niet onder de reikwijdte van artikel 358 lid 3. De rechter hoeft op grond van dit artikel dus niet gemotiveerd te beslissen op de verwerping van zo een verweer. De gedachte hierachter was dat de verwerping reeds besloten lag in de gebruikte bewijsmiddelen in het vonnis. Sinds 1 januari 2006 kunnen dergelijke verweren echter vallen onder artikel 359 lid 2 tweede volzin, de wet spreekt dan over een uitdrukkelijk \"onderbouwd standpunt\". Als dit het geval is moet de rechter wel motiveren waarom hij een dergelijk standpunt heeft verworpen.\nWanneer de rechter ten onrechte een uitdrukkelijk voorgedragen verweer verwerpt, zonder daar een afzonderlijke beslissing op te nemen, of zonder deze beslissing te motiveren, dan levert dat een grond op voor nietigheid van het vonnis (art. 358 lid 5 en art. 359 lid 8 Wetboek van Strafvordering).\nDe verdachte en zijn advocaat.\nAls de politie of de officier van justitie een redelijk vermoeden heeft dat iemand een strafbaar feit heeft gepleegd, dan spreken we over een verdachte. Een verdachte is nog geen dader. Onder 'dader' wordt verstaan degene die een strafbaar feit heeft gepleegd, en het strafproces dient er juist toe vast te stellen of de verdachte dat heeft gedaan. Wie wordt verdacht van een strafbaar feit, doet er over het algemeen verstandig aan een advocaat in te schakelen. De advocaat (in dit verband vaak raadsman (raadsvrouw) genoemd), verdedigt de rechten van de verdachten tegenover politie en justitie en verdedigt de verdachte op de zitting. Iedereen heeft het recht zich te laten bijstaan door een advocaat. Wie zelf geen advocaat kan betalen, krijgt een advocaat toegewezen door de Raad voor Rechtsbijstand. Dit wordt gesubsidieerd door diezelfde, zodat het geen kosten heeft voor de verdachte.\nDe getuige.\nEen getuige is iemand die iets kan vertellen over een bepaalde strafzaak. Dat kan bijvoorbeeld iemand zijn die een belangrijke verdachte heeft gezien. Een getuige die ten nadele van de verdachte verklaard heeft noemt men een getuige \u00e0 charge. Zij leggen meestal een belastende verklaring af voor de verdachte. Getuigen die ontlastend verklaren voor de verdachte worden getuige \u00e0 d\u00e9charge genoemd.\nDe straf (veroordeling).\nDe rechter heeft bij de straftoemeting een grote vrijheid en daarom is de motivering van de straf zo belangrijk. Dit blijkt uit het feit dat de rechter verplicht is de wettelijke voorschriften die van toepassing zijn, te vermelden bij de strafoplegging (art. 358 lid 4 Wetboek van Strafvordering). Er wordt in het strafrecht verschil gemaakt tussen het reguliere strafrecht en jeugdstrafrecht. De aard van straffen die worden gegeven aan minderjarigen zijn gericht dat de persoon leert van haar fouten. De maximale duur van de straffen is lager dan bij het reguliere strafrecht. Minderjarigen tot 16 jaar kunnen bijvoorbeeld maximaal \u00e9\u00e9n jaar jeugddetentie krijgen.\nDe reclassering.\nDe reclassering helpt mensen die met het strafrecht in aanraking komen. Op verzoek van de rechter onderzoeken medewerkers van de reclassering bijvoorbeeld hoe een verdachte woont, of hij werkt en of hij familie heeft. Soms bemiddelt de reclassering tussen dader en slachtoffer. Zij begeleidt verder mensen die door de rechter zijn veroordeeld.\nProcedure in het strafrecht.\nDegene die in een strafproces is verwikkeld, krijgt vaak met verschillende rechterlijke instanties te maken. In Nederland houden drie instanties zich met strafrechtprocedures bezig:\nLang niet alle strafzaken worden aan de rechter voorgelegd: in het strafrecht bestaan ook andere procedures. De politie kan sommige zaken bijvoorbeeld zelf helemaal afhandelen. Dat kan ook de officier van justitie.\nDe rechtbank.\nAlle strafzaken waarbij de rechter betrokken wordt worden in eerste instantie behandeld door de rechtbank. Er zijn dan drie mogelijkheden.\nKantonrechter.\nDe sector kanton van de rechtbank (de kantonrechter) behandelt alleen overtredingen en een misdrijf stroperij. Vaak gaat het om zaken waarin de politie of de officier van justitie een schikkingsvoorstel heeft gedaan. Als de verdachte niet op zo\u2019n voorstel ingaat, komt de zaak bij de kantonrechter. De verdachte ontvangt dan een dagvaarding waarin precies staat waarvan hij wordt verdacht.\nBehalve door dagvaarding, kan de verdachte ook op andere wijze bij de kantonrechter ontboden worden en wel door oproeping. Een oproeping wordt uitgereikt door de verbalisant die de verdachte bij het feit heeft geverbaliseerd. Een oproeping wordt ingevuld op de mini-bon die de verdachte van de verbalisant ontvangt. De overhandiging van deze mini-bon geldt dan als uitreiking van de oproeping. De weigering van de verdachte om de mini-bon in ontvangst te nemen wordt eveneens als uitreiking beschouwd. Daarvan moet door de verbalisant dan wel melding worden gemaakt.\nOproeping kan enkel bij de kantonrechter en niet voor alle feiten. Er zijn voorts nog enkele regels aan gebonden, waarvan misschien wel de belangrijkste is dat een oproeping enkel kan worden uitgereikt wanneer de verdachte door de verbalisant op heterdaad wordt betrapt.\nDe oproeping maakt voor een verdachte nog altijd niet duidelijk waarvan hij/zij wordt verdacht. Het Openbaar Ministerie verzendt daarom standaard aan de verdachte voorafgaand aan de zitting een op een dagvaarding lijkend document; de aanvulling/verbetering oproeping. Dit document heeft vanaf dat moment dezelfde werking als een dagvaarding zou hebben gehad; het is de grondslag van het geding voor de kantonrechter.\nOproepingen worden doorgaans uitgereikt aan verdachten waarvan de politie vermoedt dat zij moeilijk traceerbaar zullen zijn en derhalve misschien geen dagvaarding zouden kunnen ontvangen. Denk hierbij aan mensen zonder vaste woon- of verblijfplaats of aan buitenlandse toeristen. Zo bezien is het oproepingsysteem in het belang van de (rechtsbescherming van) de verdachte. Toch wordt ook aan 'reguliere' verdachten regelmatig een oproeping uitgereikt.\nOproepingen worden voorts ook vaak ingetrokken, in de meeste gevallen omdat het Openbaar Ministerie er niet in slaagt de zaak op tijd rond te krijgen voor de zittingsdatum. De verdachte krijgt daarvan schriftelijk bericht, onder toezegging dat hij/zij t.z.t. een dagvaarding zal ontvangen.\nOok in een oproepingszaak kan de verdachte nog schikkingsvoorstellen ontvangen.\nKantonrechterzittingen zijn vaak 'bulkzittingen'. In sommige arrondissementen is het gebruikelijk dat meer dan 100 verdachten op de zittingslijst staan (dat wil zeggen gedagvaard of opgeroepen zijn om op die dag voor de kantonrechter te verschijnen) Omdat het merendeel van de verdachten niet verschijnt ter zitting, levert dit doorgaans geen grote problemen op. Maar incidenteel kan zulks natuurlijk wel leiden tot een extreem lange zitting, met lange wachttijden voor de verdachten als gevolg.\nAnders dan bij de politierechter en meervoudige kamer worden de verdachten bij de kantonrechter meestal niet een voor een naar binnen geroepen. Alle verschenen verdachten moeten gewoon in de zittingzaal plaatsnemen, nadat zij zich hebben gemeld bij de deurwaarder in de zittingzaal. De deurwaarder roept vervolgens de naam van de partij welke aan de beurt is.\nTer zitting zal de kantonrechter eerstens de personalia van de verschenen persoon controleren. Vervolgens dient de verdachte te worden gewezen op zijn of haar zwijgrecht (de cautie) en vaak benadrukken rechters ook dat de verdachte goed moet opletten wat er gebeurt.\nAnders dan bij de politierechter en de meervoudige kamer, draagt de officier van justitie de zaak bij de kantonrechter niet voor (wat eigenlijk neerkomt op het voorlezen van de dagvaarding). De kantonrechter deelt de verdachte simpelweg mede waarvan hij/zij wordt verdacht.\nDe rechter onderzoekt op de zitting of de verdachte veroordeeld dient te worden of niet, en zo ja, welke straf dient te worden opgelegd. De officier van justitie geeft zijn of haar mening over de zaak en vordert de op te leggen straf in het requisitoir. De verdachte kan zich tegen de beschuldiging(en) verdedigen en mag daarbij zelfs liegen.\nOp straffe van nietigheid van het geding mag de verdachte altijd als laatste nog iets zeggen (laatste woord). De kantonrechter sluit vervolgens het onderzoek ter terechtzitting en doet dan meestal direct mondeling uitspraak. Tegen de meeste uitspraken is hoger beroep mogelijk bij het gerechtshof.\nNiet-kantonzaken (sommige overtredingen en alle misdrijven, behalve stroperij) komen voor de politierechter of de meervoudige strafkamer van de rechtbank.\nPolitierechter en meervoudige kamer.\nEenvoudige zaken worden door \u00e9\u00e9n rechter behandeld, de politierechter genoemd. Het Openbaar Ministerie bepaalt zelf of het een zaak bij de politierechter of bij de meervoudige kamer aanbrengt. De politierechter kan tot \u00e9\u00e9n jaar gevangenisstraf opleggen en doet meestal meteen mondeling uitspraak. Moeilijkere of zwaardere zaken worden door drie rechters bekeken. Ook nu komt eerst de officier van justitie aan het woord en daarna de verdachte of diens advocaat. De rechters bij de rechtbank doen veertien dagen na de zitting uitspraak. Tegen die uitspraken is in principe hoger beroep mogelijk bij het gerechtshof. Bij de rechtbank werkt een aantal gespecialiseerde rechters. De economische politierechter houdt zich bezig met economische vergrijpen, bijvoorbeeld overtreding van de Winkelsluitingswet of de Warenwet. De kinderrechter behandelt zaken waarin kinderen worden verdacht van het plegen van strafbare feiten. Daarnaast zetelt in Arnhem de militaire kamer die zaken behandelt waarbij de verdachte militair is, of was tijdens het begaan van het feit.\nDe politierechter kan een zaak naar de meervoudige kamer verwijzen indien hij de zaak te zwaar vindt voor behandeling door de politierechter. De meervoudige kamer kan zaken naar de politierechter verwijzen.\nHet gerechtshof.\nDe raadsheren van het gerechtshof behandelen in het algemeen alleen zaken in hoger beroep. Zij bekijken nog eens wat er precies is gebeurd en luisteren opnieuw naar de verhalen van het Openbaar Ministerie en de verdachte. Het gerechtshof hoeft geen rekening te houden met de uitspraak van de rechtbank. Iemand die in eerste instantie is veroordeeld, kan dus worden vrijgesproken, maar ook een hogere straf krijgen.\nDe Hoge Raad.\nPartijen die het niet eens zijn met een uitspraak kunnen bij de Hoge Raad in \"cassatie\" gaan. De raadsheren van de Hoge Raad kijken dan niet opnieuw naar de feiten van een strafzaak, maar onderzoeken alleen of de lagere rechter (zoals het gerechtshof) alle rechtsregels goed heeft toegepast. Als dat niet zo is, casseert de Hoge Raad dat wil zeggen vernietigt hij de beslissing en kan hij een andere rechter aanwijzen, die dan opnieuw naar de zaak moet kijken met inachtneming van de uitspraak van de Hoge Raad.\nAlternatieve procedures.\nZowel de politie als de officier van justitie kunnen in bepaalde gevallen de zaak zelf af te handelen. De verdachte en het slachtoffer kunnen soms ook samen een afspraak maken over de manier waarop de zaak moet worden afgehandeld. We noemen dit \u2018dading\u2019. Bij sommige strafbare feiten, bijvoorbeeld bij voetbalvandalisme, wordt vaak snelrecht toegepast. Dat betekent dat de verdachten binnen een paar dagen voor de rechter moeten verschijnen en hun eventuele straf meteen moeten uitzitten. We praten in deze gevallen over lik-op-stukbeleid.\nBeslissing van de rechter.\nEen rechter kan in een strafzaak verschillende beslissingen nemen. Als niet wettig en overtuigend bewezen is dat de verdachte het ten laste gelegde feit heeft gepleegd, wordt de verdachte vrijgesproken. Is het ten laste gelegde feit wel bewezen, maar is het niet strafbaar, of is de verdachte niet strafbaar omdat hij bijvoorbeeld uit noodweer heeft gehandeld of omdat hij ontoerekeningsvatbaar is, dan wordt de verdachte ontslagen van alle rechtsvervolging. Als de rechter vindt dat iemand wel schuldig is en daarvoor ook moet worden gestraft, dan kan hij verschillende soorten straffen opleggen. Hij kan een gevangenisstraf of een geldboete opleggen of iemand veroordelen tot een taakstraf. Een taakstraf betekent dat een dader een tijd onbetaald werk moet doen. Als de rechter vindt dat iemand schuldig is maar geen straf verdient kan hij die persoon schuldig verklaren zonder oplegging van straf. In de wet staat bij elk strafbaar feit welke straf een rechter maximaal op kan leggen. Een rechter kan verder onvoorwaardelijk of voorwaardelijk straffen. Onvoorwaardelijk betekent dat iemand meteen zijn straf moet ondergaan. Voorwaardelijk betekent dat de straf niet ten uitvoer wordt gelegd, tenzij de veroordeelde binnen een proeftijd opnieuw een delict begaat. In dat geval kan de officier van justitie de tenuitvoerlegging van de voorwaardelijke straf vorderen. Hierover beslist opnieuw de rechtbank, meestal tegelijk met de berechting van het nieuwe delict. Daarnaast kunnen aan een voorwaardelijke straf bijzondere voorwaarden worden verbonden, bijvoorbeeld dat de veroordeelde zich aan de aanwijzingen van de Reclassering houdt. Indien de veroordeelde zich niet aan de bijzondere voorwaarde(n) houdt kan de officier eveneens de tenuitvoerlegging vorderen. Naast straffen kent Nederland ook zogenaamde maatregelen. Voorbeelden van maatregelen zijn ontzegging van de rijbevoegdheid en de terbeschikkingstelling (tbs)."}
{"id": "8883", "revid": "231402", "url": "https://nl.wikipedia.org/wiki?curid=8883", "title": "Openbaar ministerie", "text": ""}
{"id": "8884", "revid": "1297439", "url": "https://nl.wikipedia.org/wiki?curid=8884", "title": "Raad van State (Nederland)", "text": "De Raad van State (RvS) is een van de Hoge Colleges van Staat in Nederland, met twee politiek-bestuurlijke taken. Het is zowel een belangrijk adviesorgaan van de regering als de hoogste rechtsprekende instantie die uitspraken doet over geschillen tussen burger en overheid.\nFormeel is koning Willem-Alexander als Koning der Nederlanden de voorzitter van de Raad van State. De feitelijke leiding van de Raad van State is in handen van de vicepresident, sinds 2018 is dit Thom de Graaf.\nDe vicepresident en maximaal tien leden worden benoemd door de Kroon. Daarnaast hebben koningin M\u00e1xima en kroonprinses Amalia zitting in de Raad.\nDe Raad van State is in 1531 opgericht door de Duitse keizer Karel V, die de Nederlanden op regionaal niveau liet besturen door een landvoogd, als adviseur van de landvoogd. Het is een van de oudste nog bestaande bestuursorganen ter wereld. Er is discussie over de vraag of beide functies van de RvS, adviseren en rechtspreken, wel goed met elkaar te verenigen zijn binnen \u00e9\u00e9n organisatie. Daarover zijn onderling sterk uiteenlopende adviezen uitgebracht, die de regering nog bestudeert.\nTaken.\nDe taken van de Raad van State zijn vastgelegd in artikel 73 - 75 van de Nederlandse Grondwet en in de Wet op de Raad van State. Zijn functie is tweeledig:\nWanneer er geen regent is aangewezen, is de Raad van State regent voor een mogelijk minderjarige of ongeboren koning. De Raad van State speelt ook een rol wanneer de koning niet in staat is om te regeren en er geen regent is aangewezen (dit gebeurde in 1889 en 1890, toen Koning Willem III buiten staat van regeren was verklaard) en wanneer de troon vacant is en er onzekerheid over de erfopvolging bestaat. Dit is vastgelegd in artikel 38 van de Grondwet.\nAfdelingen.\nDe Nederlandse Raad van State heeft twee afdelingen:\nAfdeling advisering.\nDe Afdeling advisering van de Raad van State (AARvS) is verdeeld in vier secties, waarvan ieder de voorstellen van twee of drie ministeries behandelt. De sectie legt een conceptadvies voor aan de Afdeling advisering. Het advies over alle wetsvoorstellen en algemene maatregelen van bestuur (een Koninklijk Besluit, afgekort: AMvB) wordt in de vergadering van de Afdeling advisering vastgesteld. Zij vergadert iedere woensdagmiddag onder leiding van de vice-president (zoals de Raad die titel zelf spelt). Een advies krijgt een dictum: Een advies aan de regering over de verdere voortgang van het voorstel.\nNadat de RvS advies heeft uitgebracht, wordt dit aan het desbetreffende ministerie gezonden. Het advies is op dat moment nog niet openbaar. De minister heeft dan de mogelijkheid om zijn mening over het advies te geven in het zogeheten \u201cNader rapport\u201d aan de koning. Daarbij worden eventuele wijzigingen aangebracht. In de laatste drie gevallen van de oude dicta dienden het wetsvoorstel en het nader rapport tevens ter toetsing te worden voorgelegd aan het ministerie van Justitie en vervolgens ook nog opnieuw het ministerraadscircuit te doorlopen. De laatste twee dicta (c. en d.) van de nieuwe dicta zijn zogenoemde 'zware' dicta. Wetsvoorstellen die zo'n dictum van de Afdeling advisering meekrijgen, moet het kabinet opnieuw bespreken in de ministerraad.\nDaarna wordt een wetsvoorstel bij de Tweede Kamer ingediend. Het advies speelt een belangrijke rol bij de bespreking van wetsvoorstellen in het parlement.\nAls het wetsvoorstel door Tweede en Eerste Kamer is aangenomen wordt het, net als een Algemene Maatregel van Bestuur, ondertekend door het staatshoofd en vervolgens bekendgemaakt. Op dat moment zijn alle stukken (wetsvoorstel of Algemene Maatregel van Bestuur, advies van de Raad van State en Nader rapport) openbaar en voor iedereen toegankelijk. De regering kan er ook voor kiezen om een wetsvoorstel niet naar het parlement te sturen voor verdere behandeling of de Algemene Maatregel van Bestuur niet in werking te laten treden.\nAfdeling bestuursrechtspraak.\nDe Afdeling bestuursrechtspraak is een zelfstandig onderdeel binnen de Raad van State (ABRvS). De \"Afdeling bestuursrechtspraak\" is, naast de Centrale Raad van Beroep (sociale zekerheid) en het College van Beroep voor het bedrijfsleven de hoogste rechter in bestuursrechtelijke geschillen waarop de Algemene wet bestuursrecht (Awb) van toepassing is. Bij geschillen tussen een burger en de centrale overheid kan de \"Afdeling\" rechter 'in eerste en enige aanleg' zijn.\nScheiding tussen de adviserende en de rechtsprekende taken.\nOnder politici en juristen is er discussie over de vraag of beide functies van de RvS, adviseren en rechtspreken, wel goed met elkaar te verenigen zijn binnen \u00e9\u00e9n organisatie. De combinatie van beide taken kan immers leiden tot de situatie dat de Raad van State recht moet spreken over zaken waarover hij in een eerder stadium de regering en het parlement heeft geadviseerd. Sommigen vrezen dat deze rechtspraak dan niet meer geheel onafhankelijk zal zijn. In 2010 werd bij een herstructurering van de Wet op de Raad van State de bepaling opgenomen dat een lid van de Afdeling bestuursrechtspraak dat betrokken is geweest bij de totstandkoming van een advies van de Raad niet mag deelnemen aan de behandeling van een geschil over een rechtsvraag waarop dat advies betrekking had. Deze regel werd daarvoor in de praktijk al gehanteerd.\nOm de mogelijke spanning tussen beide rollen van de Raad van State op te heffen is regelmatig gesuggereerd om deze instantie op te splitsen in twee delen. Op 26 juni 2014 bracht het kabinet een voorstel naar buiten tot aanvullende maatregelen met betrekking tot het functioneel scheiden van de adviserende en de rechtsprekende taken van de Raad van State, en overheveling van de rechtsmacht van de Centrale Raad van Beroep naar de gewone rechterlijke macht en de rechtsmacht van het College van Beroep voor het bedrijfsleven naar de Afdeling bestuursrechtspraak van de Raad van State. Er zijn in 2014 en 2015 onderling sterk uiteenlopende adviezen uitgebracht, die de regering nog bestudeert.\nSamenstelling.\nDe Raad van State bestaat, buiten de koning als voorzitter, uit een vicepresident en maximaal tien leden. Daarnaast hebben koningin M\u00e1xima en de Prinses van Oranje zitting in de Raad. De leden van het koninklijk huis die zitting in de Raad hebben, kunnen aan de beraadslagingen deelnemen, doch onthouden zich van stemmen.\nDe vice-president heeft de dagelijkse leiding van de Raad van State. Inclusief vicepresident, voorzitter van de Afdeling bestuursrechtspraak, leden van de Raad van State, staatsraden van het koninkrijk, staatsraden en staatsraden in buitengewone dienst, bestaat de raad (oktober 2014) uit 73 personen. Leden en staatsraden worden voor het leven benoemd door de Kroon (de koning en ministers). Ze worden ontslagen op eigen verzoek of met ingang van de eerste dag van de maand, volgend op die, waarin zij de leeftijd van zeventig jaren hebben bereikt; art. 3, lid 2, van de Wet op de Raad van State voorziet in sancties in geval van disfunctioneren.\nVerschil lid - staatsraad.\nLeden en staatsraden zijn beiden werkzaam in een of beide afdelingen van de Raad. Leden zijn daarnaast betrokken bij de taken van de Raad die niet door de afdelingen worden uitgevoerd:\nRaad van State van het Koninkrijk.\nVoor advisering over Rijkswetten, Rijksmaatregelen van bestuur en Rijksverdragen wordt de Raad van State uitgebreid met leden afkomstig uit de andere landen van het Koninkrijk (Cura\u00e7ao, Aruba en Sint Maarten) en de eilanden van Caribisch Nederland. Dit wordt de Raad van State van het Koninkrijk genoemd.\nHuisvesting.\nDe Raad van State is vanaf het ontstaan gevestigd geweest in een vleugel van het Binnenhof. Van 1815 tot de Belgische afscheiding in 1830 wisselde de plaats van vergadering jaarlijks tussen Brussel en Den Haag. Daarnaast verkreeg de Raad van State overal door de stad panden. In 1975 kwamen de huidige historische panden aan de Kneuterdijk door verhuizing van het Ministerie van Financi\u00ebn beschikbaar. Het betrof het Paleis Kneuterdijk, het huis van Cornelis van der Mijle (een schoonzoon van Van Oldenbarnevelt) en het huis van Johan van Oldenbarnevelt.\nIn de jaren 80 betrok de RvS ook panden aan de Parkstraat en de Oranjestraat. Door nieuwbouw van architect Cornelis Wegener Sleeswijk uit de jaren 1978 tot 1983, werden de verschillende panden met elkaar verbonden. Deze nieuwbouw werd gebouwd achter de historische panden aan de Kneuterdijk, aan de Parkstraat. Tegelijk werd ook een restauratie van de historische panden uitgevoerd.\nOok daarna nog had de RvS steeds panden in de omgeving om aan de vraag naar huisvesting te voldoen. In 2008 startte de tweede grote renovatie en uitbreiding naar ontwerp van architectenbureau Merkx + Girod. Deze was in 2011 gereed. Naast een ingrijpende restauratie van de historische panden betrof het weer een deel nieuwbouw, achter de panden aan de Parkstraat, die al in de jaren 80 bij het gebouw van de Raad waren gevoegd.\nNa gereedkomen van deze plannen zijn vrijwel alle panden elders in de stad afgestoten. Alleen de ruimten aan het Binnenhof zijn aangehouden. Tijdens de bouw werden de zittingen van de Afdeling bestuursrechtspraak tijdelijk gehouden aan het Lange Voorhout 3."}
{"id": "8885", "revid": "231402", "url": "https://nl.wikipedia.org/wiki?curid=8885", "title": "Algemene Rekenkamer", "text": "De Algemene Rekenkamer is een Hoog College van Staat dat controleert of de uitgaven van de Nederlandse rijksoverheid rechtmatig en doelmatig zijn. Rechtmatig omdat het in overeenstemming met de genomen regels en besluiten moet zijn, doelmatig om na te gaan of de bestede uitgaven ook daadwerkelijk het gewenste effect hebben gehad.\nGeschiedenis.\nIn Frankrijk bestond er in 1318 al een rekenkamer. Filips de Stoute, hertog van Bourgondi\u00eb stelde in 1386 een rekenkamer in in Rijsel en zijn zoon Jan zonder Vrees cre\u00eberde een centrale rekenkamer in Brussel. Hiermee probeerden de hertogen van Bourgondi\u00eb grip te krijgen op de belastinginkomsten.\nDe \"Hollandse Rekenkamer der Domeinen\"(ook: Grafelijkheidsrekenkamer)\" werd v\u00f3\u00f3r 1444 opgericht en was gevestigd in Den Haag. Op 28 februari 1443 beveelt Filips de Goede alle rekenplichtige ambtenaren om hun rekeningen bij de Rekenkamer over te leggen. Deze rekenkamer bestond uit twee rekenmeesters en een auditeur. Op 31 december 1446 werd Jan Quenin aangesteld als Eerste Rekenmeester.\nNa het sluiten van de Unie van Utrecht richtten de deelnemende gewesten elk hun eigen Rekenkamer op. In 1606 riepen de Staten-Generaal daarnaast een Rekenkamer voor de Unie in het leven, vooral belast met het toezicht op de militaire uitgaven. In 1814 richtte Willem I de huidige Rekenkamer op.\nVanaf 1868 was het kantoor van de Algemene Rekenkamer gevestigd op Lange Voorhout 8. Dit werd al gauw te klein en in de loop der jaren werden ernaast gelegen panden geannexeerd, totdat in 1990 werd besloten alles af te breken behalve de gevel, en er een nieuw kantoor te bouwen dat helemaal tot de Kazernestraat doorliep en een ondergrondse parkeergarage kreeg. Het gebouw werd ontworpen door architect Aldo van Eyck.\nRapportage.\nDe Rekenkamer rapporteert haar conclusies aan de Tweede Kamer. Kritiek van de Algemene Rekenkamer kan voor de Tweede Kamer aanleiding zijn om ministers ter verantwoording te roepen. De rapporten van de Algemene Rekenkamer worden als Kamerstuk gedrukt en zijn beschikbaar op internet. Rapporten van de Algemene Rekenkamer hebben vooral ook een grote publicitaire waarde. Een rapport (2003) als dat over de besluitvorming rond de Betuweroute leidde tot een stevige politieke en publieke discussie.\nWerkwijze.\nDe Algemene Rekenkamer beslist geheel zelfstandig over het instellen van onderzoeken. De Tweede Kamer kan bijvoorbeeld wel verzoeken tot het instellen van een onderzoek, maar dit niet aan de Rekenkamer opdragen. De taken van de Rekenkamer staan vastgelegd in de Grondwet en de Comptabiliteitswet.\nDe Algemene Rekenkamer wordt gerekend tot de Hoge Colleges van Staat en is in het betreffende onderdeel van de Rijksbegroting opgenomen.\nBestuur.\nHet bestuur van de Algemene Rekenkamer wordt gevormd door het college. Leden van het college worden bij koninklijk besluit benoemd uit voordracht van drie personen van de Tweede Kamer. De Tweede Kamer ontvangt hiertoe op haar beurt een \u2013 niet bindende \u2013 aanbevelingslijst van zes kandidaten van de Algemene Rekenkamer zelf. Collegeleden worden voor het leven benoemd.\nPaul Doop en Hanny Kemna zijn collegeleden in buitengewone dienst. Zij kunnen worden opgeroepen om deel te nemen aan bepaalde werkzaamheden, zoals onderzoeken begeleiden, externe werkzaamheden verrichten of optreden als vervanger van een collegelid.\nCornelis van der Werf is sinds 2018 secretaris.\nAndere rekenkamers.\nEr bestaan ook gemeentelijke rekenkamers. Sinds de invoering van het dualisme in 2002 is iedere gemeente verplicht om een rekenkamerfunctie te hebben (eventueel samen met andere gemeentes) en er is een Europese Rekenkamer. De meeste provincies werken samen voor hun rekenkamers: Noordelijke Rekenkamer (Groningen, Friesland en Drenthe), Rekenkamer Oost-Nederland (Overijssel en Gelderland), Randstedelijke Rekenkamer (Flevoland, Utrecht, Noord-Holland en Zuid-Holland), Rekenkamer Zeeland en Zuidelijke Rekenkamer (Noord-Brabant en Limburg). Ook de waterschappen hebben rekenkamers. Vergelijkbaar orgaan in Belgi\u00eb is het Rekenhof."}
{"id": "8889", "revid": "31010", "url": "https://nl.wikipedia.org/wiki?curid=8889", "title": "Copernicium", "text": "Copernicium (Cn), voorheen: ununbium (Uub), is het 112e element uit het periodiek systeem der elementen en werd in 1996 voor het eerst gevormd in Darmstadt door het Duitse \"Gesellschaft f\u00fcr Schwerionenforschung\" (GSI), geleid door professor Sigurd Hofmann.\nHet element is genoemd naar de astronoom Nicolaas Copernicus, de grondlegger van het moderne heliocentrische wereldbeeld, waarbij de aarde rond de zon draait. De stabielste isotoop van het element heeft een halveringstijd van 240\u00a0\u00b5s en wordt derhalve niet in de vrije natuur aangetroffen.\nTot nu toe zijn er ongeveer 75 coperniciumatomen via verschillende kernreacties ontstaan.\nIndeling.\nVanwege het hoge atoomgewicht van 277 rekent men copernicium tot de superzware atomen.\nHet element komt, net als zink, cadmium en kwik, voor in groep 12, vandaar dat dit element tot de overgangsmetalen wordt gerekend.\nOntdekkingsgeschiedenis.\nHet element werd op 9 februari 1996 ontdekt door het Duitse Gesellschaft f\u00fcr Schwerionenforschung (GSI). Het werd gecre\u00eberd door 70Zn-kernen versneld te laten botsen met 208Pb in een deeltjesversneller. Daarbij werd copernicium gevormd, met een atoommassa van 277 u:\nIn mei 2000 slaagde het GSI erin om nog een 277Cn-atoom te maken. Deze reactie werd succesvol herhaald in 2004 door het RIKEN in Japan. Zij slaagden erin om 2 coperniciumatomen te maken en bestudeerden ook het radioactief verval van de atomen.\nNaamgeving.\nUnunbium (Uub) was de voorlopige naam van dit element, totdat op 19 februari 2010 het voorstel voor de nieuwe naam werd aangenomen door de internationale vereniging van chemici, de IUPAC.\nHet voorstel kwam van de ontdekkers van dit element uit Darmstadt. Het element is erg instabiel en valt binnen een fractie van een seconde uiteen in lichtere atomen. Mede daardoor heeft het lang geduurd voordat het atoom officieel erkend werd door de IUPAC. Omdat toen nog niet bewezen werd geacht dat het atoom daadwerkelijk gecre\u00eberd was, werd er voorlopig de naam \"ununbium\" aan gegeven. Deze voorlopige naam was gebaseerd op de Latijnse naam van de cijfers van het getal dat het aantal protonen in de kern beschrijft: 112.\nToxicologie en veiligheid.\nOmdat copernicium zo instabiel is, wordt elke hoeveelheid die wordt gevormd zo snel afgebroken in andere elementen dat er geen reden is om gezondheidseffecten van het element te achterhalen.\nMilieu-effecten.\nVanwege de extreem korte halveringstijd van copernicium (de stabielste isotoop heeft een halveringstijd van 252 seconden), is er geen reden om de effecten van copernicium op het milieu te bestuderen."}
{"id": "8891", "revid": "97", "url": "https://nl.wikipedia.org/wiki?curid=8891", "title": "File", "text": ""}
{"id": "8892", "revid": "811889", "url": "https://nl.wikipedia.org/wiki?curid=8892", "title": "Provinciale Statenverkiezingen", "text": "De Provinciale Statenverkiezing is de verkiezing van de leden van de Provinciale Staten in Nederland. Provinciale Statenverkiezingen worden een keer in de vier jaar gehouden waarbij leden rechtstreeks door de stemgerechtigde inwoners van de provincie worden gekozen.\nWerkwijze.\nVerkiesbaar zijn in principe alle inwoners van de provincie die passief kiesrecht hebben en die kandidaat gesteld zijn door een aan de verkiezingen deelnemende politieke partij. Op het stembiljet voor de Provinciale Statenverkiezingen staan de aanduidingen vermeld van de deelnemende partijen die ingeschreven staan in het register. \nVeel Nederlandse landelijke partijen hebben provinciale en regionale afdelingen die zich met de provinciale politiek bezighouden. Daarnaast zijn in een aantal provincies partijen vertegenwoordigd die zich voornamelijk op de politiek in de eigen provincie richten. \nHet aantal leden van Provinciale Staten hangt af van het aantal inwoners van de provincie. Zeeland als kleinste provincie heeft er sinds 2007 39, Zuid-Holland met ruim 3,3 miljoen inwoners vanaf dezelfde datum 55, het maximum.\nEerste Kamer.\nDe verkiezingen voor Provinciale Staten zijn van belang voor de samenstelling van de Eerste Kamer. De leden van Provinciale Staten en die van de kiescolleges voor de Eerste Kamer (voor o.a. inwoners van het Caribische openbare lichamen) brengen op de verkiezingsdag voor de Eerste Kamerverkiezingen hun stem uit op een van de kandidaten.\nOpkomst.\nAl jaren vertoonde de opkomst voor de Provinciale Statenverkiezingen na de afschaffing van de opkomstplicht na de verkiezingen van 1966 een dalend verloop. De animo om voor de provincies te stemmen was vanwege de betrekkelijke onbekendheid met het middenbestuur niet groot. In 2019 daarentegen, toen een goede prestatie bij deze verkiezingen belangrijk was voor het kabinet-Rutte III, was de opkomst hoger dan bij voorgaande verkiezingen. In 2023 was de opkomst weer iets hoger.\nArtikelen over de verkiezingen sinds 1916.\nHieronder links naar de artikelen over de provinciale staten verkiezingen sinds 1916. \nAantal vrouwen.\nHet aantal vrouwen in de Provinciale Staten is lager dan het aantal mannen. De genderondergelijkheid neemt langzaam af. In 2019 was het aantal gekozen vrouwen 33,2 procent ten opzichte van de 31,5 procent in 2015. De groei van het aantal vrouwen werd vooral veroorzaakt door voorkeursstemmen op n\u00e9t niet verkiesbare vrouwen."}
{"id": "8894", "revid": "32860", "url": "https://nl.wikipedia.org/wiki?curid=8894", "title": "Belgische federale verkiezingen 2003", "text": "De Belgische federale verkiezingen van 2003 werden gehouden op 18 mei 2003. Op deze dag werden 150 leden van de Kamer van volksvertegenwoordigers en 40 senatoren verkozen.\nNa deze verkiezingen volgde de 51ste legislatuur van het Federaal Parlement van Belgi\u00eb.\nVoor het eerst werd er gewerkt met provinciale kieskringen (op Vlaams-Brabant na, zie Kieskring Brussel-Halle-Vilvoorde) en een kiesdrempel van 5%.\nAanloop.\nVoor het eerst sinds 1999 vonden er weer federale verkiezingen plaats.\nIn de media draaiden deze verkiezingen vooral rond wie de grootste partij zou worden en dus de eerste minister zou mogen leveren. Verder kwamen vooral economische thema's zoals werkgelegenheid aan bod.\nGevolgen.\nVan de regerende partijen, ging de liberale partij licht vooruit, de socialistische partij substantieel vooruit. De groene partij verdween volledig uit de Kamer en de Senaat door de pas ingevoerde kiesdrempel van 5 %, een nieuwigheid waarvoor de partij zelf had gestemd. Het Vlaams Blok bleef groeien en voor de N-VA kon enkel Geert Bourgeois in West-Vlaanderen een zetel in de kamer veroveren. Na enkele weken van informatiegesprekken door Elio Di Rupo kon de regering zonder veel moeite verder regeren als 'paars zonder groen'; zo werd de regering-Verhofstadt II gevormd."}
{"id": "8895", "revid": "1031498", "url": "https://nl.wikipedia.org/wiki?curid=8895", "title": "Leids Ontzet", "text": ""}
