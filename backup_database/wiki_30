{"id": "8896", "revid": "14016", "url": "https://nl.wikipedia.org/wiki?curid=8896", "title": "Tachtigjarige Oorlog", "text": "De Tachtigjarige Oorlog was de opstand van de Zeventien Provinci\u00ebn tegen drie opeenvolgende koningen van het Spaanse Rijk: Filips II, Filips III en Filips IV. Het conflict begon als een bestorming van katholieke gebouwen door protestantse groepen: de Beeldenstorm (1566). Filips II stuurde de hertog van Alva naar de Nederlanden, om de rust terug te brengen en het katholicisme op te leggen als staatsgodsdienst. Edellieden zoals Willem van Oranje vluchtten naar het Heilige Roomse Rijk om van daaruit het verzet te organiseren. De eerste offensieven waren Oranjes eerste invasie (1568) en Oranjes tweede invasie (1572). Toch kon alleen het graafschap Holland onafhankelijk blijven, mede dankzij het gebruik van inundaties. Dit zelfstandige gebied kon zich langzaam uitbreiden, waarna het uitgroeide tot de Republiek der Zeven Verenigde Nederlanden. Na decennia van strijd moest Spanje de onafhankelijkheid van de Republiek erkennen, terwijl de Zuidelijke Nederlanden onder Habsburgs gezag bleven (Vrede van M\u00fcnster, 1648).\nVoorgeschiedenis.\nDe benaming \"Nederlanden\" of \"Lage Landen\" is een aardrijkskundige benaming voor het gebied waarin nu Nederland, Belgi\u00eb, Luxemburg en (het voormalige) Nord-Pas de Calais liggen. Omstreeks 1500 was er echter nog geen sprake van zoveel staatkundige eenheid; toen bestonden er een twintigtal \"Nederlanden\" die elk hun eigen instellingen en wetgeving hadden. Iedereen identificeerde zich voornamelijk met zijn eigen stad, streek of gewest. Wel waren de landsheren erin geslaagd, bepaalde gewesten in een personele unie te brengen: de Bourgondische Nederlanden en later Habsburgse Nederlanden. Die personele unie om te vormen tot een staatkundig geheel, betekende dat de regionale overheden hun macht zouden moeten afstaan aan een centrale overheid. Reeds in de Bourgondische periode waren die pogingen zonder succes gebleven, wegens felle protesten van de bestaande instellingen en van de adel. Ook het invoeren van een centrale belasting leek onmogelijk; de landsheer moest telkens aan de regionale overheden vragen om geld. Wel werden in 1531 de Collaterale Raden opgericht, als adviserend orgaan voor de landsheer van de Nederlanden.\nOmstreeks 1550 behoorden zeventien gewesten tot de personele unie, vanwaar de benaming \"Zeventien Provinci\u00ebn\". De personele unie bestond toen in hoofde van Karel V, de koning van het Spaanse Rijk en keizer van het Heilige Roomse Rijk. Op dat moment werd enkel de katholieke belijding van het christendom uitgeoefend in Europa, hoewel er in de middeleeuwen bijna voortdurend bewegingen bestonden die streefden naar een \"zuivere\" vorm van het christendom, waarbij men teruggreep op de Bijbel en minder gezag toekende aan de lezing van de paus en de bisschoppen. Gedurende de 16e eeuw kwam de Reformatie op. Het katholicisme verloor verder aan terrein door de verspreiding van het humanisme. De gevestigde Kerk werd steeds verder ondermijnd. De landsheren in Europa beseften dat het wegvallen van \"de enige Kerk\" zou leiden tot een verminderde maatschappelijke hi\u00ebrarchie, en dat er conflicten konden ontstaan tussen religieuze groeperingen. Hoe meer de Reformatie opkwam, hoe harder de vervolging werd. In de Nederlanden kreeg de Reformatie vooral na 1550 aanhang, niet alleen onder de bevolking maar ook binnen de politieke en culturele elite.\nOplopende spanningen.\nIn de jaren 1520 kwam in de Zuidelijke Nederlanden een nieuwe christelijk religieuze stroming tot bloei, het anabaptisme (doopsgezinden). Vooral in het Westkwartier van het graafschap Vlaanderen kreeg deze overtuiging steeds meer voet aan de grond, onder meer omdat er een proletariaat was ontstaan (hoofdzakelijk in de steden Hondschote, Armentiers, Valencijn en Ieper). Vanwege de onzekere politieke (Oorlog van de Liga van Cognac, 1526-1530) en religieuze woelingen van die dagen was de aanvoer van wol vanuit Engeland opgedroogd, waardoor de lakenindustrie in het slop was geraakt.\nDe afwezigheid van de gildenstructuur zoals die bestond in steden als Brugge en Gent leidde tot onvrede bij het proletariaat. De sociale idee\u00ebn van de anabaptisten zoals de herverdeling van goederen spraken velen aan. Omdat de onderdrukking van wederdopers toenam, vluchtten ze vanaf 1530 naar Antwerpen, Engeland en Friesland. De repressie nam toe nadat wederdopers in 1534 in M\u00fcnster de bisschop hadden verdreven. Toen de dopersopstand in M\u00fcnster rampzalig afliep in 1535 en de overheid streng optrad, verloren zij hun revolutionaire karakter en werden vreedzamer onder leiding van Menno Simons en daardoor mennonieten genoemd.\nIn het zuiden begon vervolgens de populariteit van een nieuwe protestantse stroming die was overgewaaid uit Frankrijk, het calvinisme, toe te nemen. De repressie richtte zich nu op deze stroming, die vooral opdook vanaf 1540 rond Doornik, Valencijn en Rijsel, later volgden de lakennijverheidscentra Hondschote, Sint-Winoksbergen en Duinkerke in de Vlaamse Westhoek en tot slot enkele 'gemeenten onder het kruis': schuilkerken in steden zoals Gent ('Het Zwaard'), Brussel ('De Zon') en Antwerpen ('De Wijnstok'). Vanaf 1540 weken de protestanten ook uit naar Duitsland om te ontkomen aan geloofsvervolging. De overheid in de Nederlanden vaardigde daarop steeds strengere edicten uit en in 1545 werd de inquisitie in de Nederlanden uitgebreid en gereorganiseerd met provinciale inquisiteurs (zoals Pieter Titelmans in Vlaanderen). In 1550 kondigde Karel V het Bloedplakkaat af tegen de ketters.\nDe harde aanpak van protestanten, de toenemende centralisatie, bureaucratisering, economische achteruitgang onder delen van de bevolking en de Spaanse staatsbankroetverklaring van 1557 zorgden voor toenemende onvrede in de Zeventien Provinci\u00ebn. Door de economische malaise in de tweede helft van de zestiende eeuw en de afkeer tegen het katholicisme zorgde voor groei van het calvinisme. Filips II reageerde er op door het nog harder laten aanpakken van deze 'ketters'. Volgens de beste schattingen lag het aantal terechtstellingen om geloofsredenen in de Nederlanden in de periode 1523-1566 tussen de 1000 en de 1500.\nNa het be\u00ebindigen van de Italiaanse Oorlogen met de Vrede van Cateau-Cambr\u00e9sis tussen koninkrijk Frankrijk en Spanje, keerde Filips in augustus 1559 voorgoed terug naar Spanje en benoemde zijn halfzus Margaretha van Parma tot landvoogdes van de Nederlanden. De landvoogdes liet zich adviseren door een paar vertrouwelingen, waaronder kardinaal Granvelle. De normaal zo invloedrijke hoge edelen uit de Raad van State, zoals Willem van Oranje en Egmont, zagen hun macht ingeperkt worden. Zij waren ontevreden over het gevoerde beleid omdat die veel onrust veroorzaakte in de gewesten. Granvelle werd verantwoordelijk gehouden voor dit beleid en in 1561 verenigden de hoge edelen zich om de kardinaal weg te krijgen \u2013 wat in 1564 ook lukte. Nu zij de invloed weer terug dachten te hebben, wilden zij zich inzetten voor een ander beleid. Egmont vertrok naar Spanje om de wensen mondeling toe te lichten, maar Filips wilde niet van de genomen besluiten afwijken.\nDe winter van 1564-1565 was extreem koud en de daarop volgende zomer bracht een graanmisoogst die leidde tot speculatie, sterk stijgende prijzen en de hongerwinter van 1565-1566. Dit verhoogde de spanningen in de Lage Landen.\nNaast de hoge edelen waren ook de lage edelen, waaronder zich aanhangers van het calvinisme bevonden, ontevreden. Zij verenigden zich in het Eedverbond der Edelen in 1566 en middels een smeekschrift der Edelen, dat door een paar honderd edelen was ondertekend en onder leiding van Hendrik van Brederode werd op 5 april aangeboden aan de landvoogdes, pleitten zij voor de afschaffing van vervolgingen op calvinisten. Bij die gelegenheid zou raadsman Karel van Berlaymont tegen Margaretha de beroemde woorden \"N'ayez pas peur Madame, ce ne sont que des gueux\" (\"Wees niet bang mevrouw, het zijn slechts bedelaars\") gezegd hebben, waarna de edelen dit overnamen als erenaam en geuzenpenningen en bedelnappen gingen dragen. Margaretha schortte de vervolgingen op, in afwachting van een reactie van Filips. Calvinisten, die eerder nog in het geheim samenkwamen, gingen zich nu openlijk manifesteren. De geest was uit de fles en zou er niet meer in gaan. De polarisatie nam toe en hagenpreken ontaardde in augustus 1566 in de Beeldenstorm.\nOpstand.\nTraditioneel wordt de Slag bij Heiligerlee op 23 mei 1568 gezien als startpunt van de Opstand, maar eigenlijk hadden vanaf 1566 al meerdere gebeurtenissen plaatsgevonden zoals de Slag bij Oosterweel op 13 maart 1567 die ook als beginpunt kunnen worden gezien. Vanaf 1588 was het karakter van een opstand veranderd naar een geregelde oorlog.\nBeeldenstorm en eerste gewelddadigheden.\nDe ontevredenheid onder de calvinisten kwam tot uitbarsting met de Beeldenstorm. Het geweld begon op 10 augustus 1566 in Steenvoorde door arme textielarbeiders die werden aangespoord door calvinistische predikanten. In grote delen van de Nederlanden werden hierop vernielingen aangericht in kerken en kloosters door rondtrekkende groepjes. Het vandalisme was gericht tegen de rijkdom van de katholieke kerk en de beeldenverering. Vooral heiligenbeelden, altaren en monstransen moesten het ontgelden. De golf van geweld verspreidde zich door Vlaanderen, Artesi\u00eb en Brabant naar Holland en Zeeland en Utrecht.\nWillem van Oranje en zijn medestanders, waaronder de hoge edelen Egmont en Horne veroordeelden het geweld. Zij hadden een gematigd beleid en gewetensvrijheid voor ogen in de Zeventien Provinci\u00ebn. De steun van de gematigde katholieken voor het idee van gewetensvrijheid kwam door de beeldenstorm in gedrang. Oranje en zijn medestanders beloofden Margaretha van Parma de rust te herstellen in ruil voor het toestaan van het protestantisme in gebieden waar deze voor de Beeldenstorm voorkwam. Margaretha had geen andere mogelijkheden dan instemmen. Hendrik van Brederode, eerder woordvoerder van het Eedverbond der Edelen, zocht steun voor een gewapend oproer in het noorden maar slaagde er niet in.\nMargaretha, gesteund door Oranjes tegenstanders in de Raad van State, Mansveld, Aerschot, Berlaymont en Megen, liet in de tussentijd een leger oprichten om de protestanten te bestrijden. Van december 1566 tot maart 1567 werd werd de Henegouwse stad Valencijn door het regeringsleger belegerd. Een geuzenleger wilde Valencijn (Valenciennes) te hulp schieten, maar werd bij Slag bij Oosterweel op 13 maart 1567 vernietigend verslagen. Het calvinistenbolwerk Doornik was al begin januari gevallen en Valencijn viel tien dagen na de slag. De rust was hersteld en van godsdienstvrijheid kon geen sprake meer zijn.\nEgmont en Horne legden Margaretha de eed van trouw af. Oranje, Brederode en andere vooraanstaande edelen voorzagen dat zij als een opstandeling gezien zouden worden en om streng optreden te voorkomen, weken zij uit naar Duitsland. Voor even leek het alsof de opstand voorbij was.\nOnderdrukking onder Alva.\nFilips II was geschokt en gekwetst toen hij hoorde van de Beeldenstorm. Nu de oorlog met de Turken tot rust gekomen was, zag hij de kans om in de Nederlanden orde op zaken te stellen. De harde lijn moest gevoerd worden. Degene die dit moest uitvoeren was de hertog van Alva die de bijnaam de \"IJzeren hertog\" had vanwege zijn brute reputatie. Met een 10.000 man sterk leger uit Lombardije kwam hij na twee maanden op 22 augustus 1567 aan in Brussel. In september richtte hij de Raad van Beroerten op, die belast was met het vervolgen en bestraffen van betrokkenen van de onlusten van de afgelopen twee jaar. Onder Alva's bewind werden ongeveer 1100 personen gearresteerd, veroordeeld en ge\u00ebxecuteerd. Ook de hoge edelen Egmont en Horne werden door de raad ter dood veroordeeld voor hoogverraad, omdat zij niet hard genoeg hadden opgetreden en werden in juni 1568 onthoofd. Aangezien zij ridders van de orde van het gulden vlies waren, waarvoor aparte rechtspraak gold, was deze veroordeling in hun ogen onwettig en leidde tot een verharding. Nog zo'n 8950 tot 9000 anderen werden bij verstek ter dood veroordeeld, waaronder Oranje die zich in Duitsland bevond. Wel werden zijn bezittingen in beslag genomen en werd zijn oudste zoon Filips Willem van Oranje ontvoerd en door Alva naar Spanje gezonden. Bang om gearresteerd te worden trokken naar schatting 60.000 personen weg uit de Lage Landen.\nMargaretha trad af als landvoogdes en werd opgevolgd door Alva. De hertog was erg impopulair. Hij werd niet gezien als legitiem hoofd van de regering maar als de bevelvoerder van een bezettingsleger. Hij vervreemdde de Nederlanders van Filips II door zijn maatregelen. Met de Raad van Beroerten en nieuw centraal opgelegde belastingen, zoals de Tiende Penning, trachtte Alva meer grip te krijgen op de ordehandhaving en de financi\u00ebn, maar dat cre\u00eberde tegelijkertijd veel weerstand.\nDoor de onthoofding van Egmont en Horne \u2013Brederode was daarvoor plotseling overleden\u2013 was Oranje de onbetwiste leider van de opstand geworden. Oranje wilde in gewapend verzet komen omdat hij geloofde in godsdienstvrijheid voor de Nederlanders en op persoonlijk vlak omdat zijn eer als hoge edelman was aangetast. Hij bedacht een risicovol plan waarmee hij de Nederlanden met hulp van andere edellieden in 1568 vanuit drie kanten binnenviel, Oranjes eerste invasie. In het noorden resulteerde dit in een overwinning met de Slag bij Heiligerlee, maar daarna in een verpletterende nederlaag bij Jemmingen. In het zuiden was het leger van de Franse protestanten, de hugenoten al voortijdig verslagen en in het midden verloren de opstandelingen de Slag bij Dalheim.\nOndanks de nederlagen besloot Oranje toch met een omvangrijk leger Brabant binnen te vallen, maar doordat Alva een confrontatie meed, moest Oranjes leger door geldgebrek ontbonden worden. De inval was een mislukking geworden. Oranjes financi\u00ebn waren uitgeput en de gehoopte volksopstand bleef uit.\nOpstand krijgt voet aan de grond.\nDe doorbraak zou uit onverwachte hoek komen. De watergeuzen waren een verzameling ballingen bestaande uit lage edelen, zeelieden, vissers, koopmannen en ambachtslieden die in 1567 gevlucht waren voor Alva en uitgeweken naar Engeland en het westen van Duitsland. Vanuit die oorden voeren ze op zee en kaapten schepen om in hun onderhoud te voorzien en Spanje schade aan te richten. Daarbij gingen zij geregeld hun boekje te buiten met piraterij door ook neutrale schepen aan te vallen. Bovendien hielden ze strooptochten op de Nederlandse kust.\nNa de mislukte inval van 1568, wilde Oranje in de zomer van 1572 opnieuw vanuit meerdere kanten de Nederlanden binnenvallen, Oranjes tweede invasie. De watergeuzen werd gevraagd voor afleiding te zorgen. Een watergeuzenvloot onder leiding van Willem van der Marck strandde op 1 april 1572 bij Den Briel. Het Spaanse garnizoen was uit de stad weggeroepen omdat Alva manschappen nodig had voor de beveiliging van de Franse grens. Daardoor kon de stad makkelijk ingenomen worden. De inname was een toevalstreffer en onverwachts aangezien Oranje nog niet gereed was met zijn legers. Onbedoeld werd Den Briel, ge\u00efsoleerd tussen waterwegen gelegen, het steunpunt voor de watergeuzen. De stadhouder Bossu probeerde de watergeuzen te verjagen maar slaagde niet doordat het gebied onderwater was gezet. Tussen 7 en 9 april 1572 leidde Bossu de Spaanse soldaten voor de Bestorming van Rotterdam via de Oostpoort.\nDe Opstand van Vlissingen van 6 april en het gelijksoortig oproer in Enkhuizen op 23 mei gebeurden tegen de lokale magistraat, beide in reactie van de lokale bevolking tegen een geplande legering van Spaanse garnizoenen, waarna de opstandige bevolking calvinistische predikanten en geuzentroepen van buiten binnenhaalde. Ondertussen werden vanuit Den Briel verschillende Zeeuwse en Hollandse plaatsen zoals Veere en Zierikzee na dwang, dreiging, overrompeling of belegering door geuzen van buitenaf ingenomen. Enkhuizen werd het zenuwcentrum van de operaties in Noord-Holland. Vier maanden na Den Briel stonden de meeste steden in Holland en Zeeland, vaak onder dwang of dreiging, aan de kant van de opstand. Hiermee werden de grote waterwegen als de Maas, Rijn, Schelde en Zuiderzee door de geuzen beheerst. De watergeuzen profiteerden van de onvrede in de steden tegen het Spaanse bewind. Waar de opstandelingen de macht overnamen werd het katholicisme verboden en werd het calvinisme de publieke kerk.\nOranje en zijn broer Lodewijk van Nassau moesten door de plotselinge inname van Den Briel nu ook eerder in actie komen. Zij vielen de Nederlanden binnen op drie verschillende plaatsen. Lodewijk viel Henegouwen binnen in het zuiden en kreeg Bergen in handen en in Valenciennes grepen de calvinisten de macht. Willem van den Bergh veroverde Zutphen in Gelderland waarna de meeste steden in Gelderland, Overijssel, Utrecht en Friesland zich ook bij de opstandelingen schaarden.\nDoor de invallen moest Alva zijn legers in het zuiden houden ondanks de benarde situatie in het noorden. Bergen kreeg prioriteit en werd door Alva's zoon Don Frederik als eerst belegerd. Toen een Frans hugenotenleger te hulp kwam, werd dit verslagen door Don Frederik (Slag bij Saint-Ghislain 17 juli 1572). Verdere hulp van de hugenoten was niet meer te verwachten na de Bartholomeusnacht (24 augustus 1572), waarbij alle protestantse leiders de dood vonden. Oranje zette daarom zelf met een leger koers naar Bergen in de hoop dat Alva het beleg zou opheffen. Bij de tocht door Brabant sloten steden als Mechelen, Diest, Oudenaarde, Dendermonde, Leuven en Tienen zich aan bij de opstand. Alva verroerde zich echter niet en in september 1572 gaf Bergen zich over. Nu had Alva zijn handen vrij om af te rekenen met de opstandelingen.\nAlva's strafexpeditie.\nMeerdere steden in de Nederlanden hadden zich aan de kant geschaard van de opstandelingen. Om de orde te herstellen en de opstandige steden te straffen besloot Alva over te gaan tot een strafexpeditie tegen de opstandige steden, geleid door Alva's zoon Don Frederik. De eerste stad was Mechelen dat begin oktober zonder slag of stoot ingenomen werd. De Spaanse soldaten hadden toestemming om Mechelen bruut te plunderen en een slachting aan te richten. Dit zorgde voor zoveel schrik dat andere opstandige steden in Vlaanderen en Brabant hun verzet opgaven. In een klap was het gezag in deze streken hersteld. Hierna was het de beurt aan Zutphen. Deze stad werd op 16 november ingenomen en eveneens geplunderd. Ook dit maal stopten overige steden in Gelderland, Overijssel en Friesland hun verzet.\nHet leger van Don Frederik zette door naar Naarden in Holland dat op 1 december werd ingenomen en genadeloos werd geplunderd. Vrijwel de gehele bevolking werd vermoord. Alleen ditmaal werd het gewenste resultaat voor Alva niet bereikt. De Opstand was in Holland en Zeeland dieper geworteld doordat hier meer tijd was protestantisering en verandering van de instituties in gang te zetten. Veel ballingen waren inmiddels teruggekeerd, katholieke kerken opgegaan naar de protestanten en vroedschappen gezuiverd. Overgeven aan Don Frederik was geen optie meer. Alva's en Don Frederiks volgende doelwit werd Haarlem. In een poging de stad af te sluiten vond tijdens de belegering de Slag op het Haarlemmermeer plaats die de koningsgetrouwen wonnen. Na zeven maanden moest Haarlem zich in juli 1573 overgeven door voedselgebrek. Tegen betaling werd plundering voorkomen, maar desondanks werd een deel van het garnizoen en de magistraat vermoord. Amsterdam was nog koningsgezind en met Haarlem in handen, werd Holland in twee\u00ebn gesplitst. Het Spaanse leger zette vervolgens door naar het noordelijk gelegen Alkmaar. De belegering hiervan mislukte door inundaties rond de stad. Ook op het water leed Spanje een beslissende nederlaag met de slag op de Zuiderzee. Dit was een poging van Spanje om de blokkade rond Amsterdam te doorbreken.\nIn Zeeland was Alva in de verdediging en werd de strijd geconcentreerd op Goes en Middelburg. De belegering van Goes in oktober 1572 door de geuzen mislukte, ook Middelburg hield stand. In een poging de belegeraars te verjagen werd een vloot van koningsgetrouwe schepen ingezet maar deze werd in de Slag bij Reimerswaal verslagen. Opnieuw werd gedemonstreerd dat de opstandelingen superieur waren op het water. Na twintig maanden werd in februari 1574 Middelburg ingenomen en daarna de Slag bij Lillo gewonnen. De Westerschelde was nu in handen van de opstandelingen en daarmee hadden zij de controle over de belangrijkste zeeroutes in de Nederlanden. De koningsgezinde vloot was na de verloren zeeslagen vrijwel uitgeschakeld.\nDe Nederlandse geschiedschrijver Johannes Gijsius publiceerde in 1616 een boek over de verschrikkingen tijdens de Spaanse bezetting.\nStrijd om ge\u00efsoleerd Holland en Zeeland.\nNa de strafexpeditie van Don Frederik woedde de opstand alleen nog in Zeeland en Holland. Filips II ging zich steeds meer realiseren dat de harde lijn van Alva een averechts effect had in de Nederlanden. Daarnaast laaide de strijd tegen de Turken weer op zodat de al krappe financi\u00ebn verdeeld moest worden over twee fronten; bovendien dienden de facties van Eboli en Alva aan het Spaanse hof in evenwicht te worden gehouden. Daarom benoemde hij Requesens als nieuwe landvoogd in de Nederlanden. Hij behoorde niet tot \u00e9\u00e9n van beide hoffacties en was geen krijgsman, maar een diplomaat en bestuurder; Requesens kreeg als taak een meer gematigd beleid te voeren.\nHoewel Spanje maar geen grip kreeg op de opstandelingen te water, bleek het Spaanse leger op het land nog oppermachtig. Nog onder Alva was sinds oktober 1573 het Beleg van Leiden geslagen. Het lot van de Opstand hing af van deze stad. Viel Leiden dan waren Den Haag en Delft wellicht ook onhoudbaar. Om de stad te hulp te komen waren Lodewijk en Hendrik van Nassau in 1574 met een leger de Nederlanden binnengetrokken. Het Spaanse leger hief het beleg van Leiden op om de inval het hoofd te bieden. Bij Mookerheide kwam het tot een treffen tussen de twee legers, waarbij het opstandelingenleger een zware nederlaag leed en ook de broers van Willem van Oranje omkwamen. Na de slag werd in mei 1574 de belegering van Leiden weer opgepakt. Toen in augustus 1574 het voedsel in de stad uitgeput raakte en de situatie kritiek werd, besloten Willem van Oranje en de Staten van Holland het land rond Leiden onder water te zetten. Hierdoor kon de stad met bootjes bereikt worden en moest het Spaanse leger zich gedwongen terugtrekken.\nNa deze mislukte belegering werd in mei 1575 door de nieuwe stadhouder van Holland, Gilles van Berlaymont, getracht het Noorderkwartier aan te vallen, maar dit werd ook gestopt door inundaties. De aanval werd nu gericht op het gebied tussen Holland en Utrecht, waarbij het lukte om Oudewater en Schoonhoven te veroveren. De opmars stopte bij Woerden dat ook door inundaties geen succes werd. In Zeeland behaalde het Spaanse leger wel een belangrijke overwinning met de inname van Zierikzee na een belegering van negen maanden. Desalniettemin lukte het Spanje niet de verbindingen tussen Holland en Zeeland te blokkeren en bleef Oranjes vloot de machtigste op het water.\nFinanciering van de oorlog was voor beide kampen een probleem, alleen voor Spanje was de situatie nog nijpender. De Staten-Generaal die Requesens in 1574 bijeengeroepen had, stuurden aan op vrede in plaats van het verlenen van financi\u00eble steun. In 1575 zijn in Breda vredebesprekingen gevoerd tussen opstandelingen en Requesens maar die liepen op niets uit doordat het niet mogelijk bleek op godsdienstig gebied en over de toekomstige regeringsvorm een overeenkomst te bereiken. Het onverwachte overlijden van Requesens in maart 1576 bezorgde de Spanjaarden problemen. In afwachting van een opvolger gaf Filips II het hoogste landsbestuur in handen van de Raad van State.\nDirect na de inname van Zierikzee eisten de Spaanse soldaten het restant van hun soldij op. Dit was namelijk al twee jaar lang niet volledig uitbetaald. Filips II had de geldzendingen naar de Nederlanden echter verlaagd door het bankroet van Castili\u00eb in 1575 waardoor de regering in Brussel niet aan de eis kon voldoen. De gevolgen waren catastrofaal. Koninklijke troepen verlieten het net veroverde Zierikzee, sloegen aan het muiten en veroverden en plunderden Aalst, waarvandaan zij verdere plundertochten ondernamen in het rijke en koningsgetrouwe Brabant en Vlaanderen.\nVan Pacificatie van Gent tot Unies van Utrecht en Atrecht.\nIn de voorgaande jaren was het strijdtoneel beperkt tot Holland en Zeeland. Nu de Spaanse troepen muitten kwam daar drastisch verandering in en werden alle provincies bedreigd, in de eerste plaats Vlaanderen en Brabant. Na het abrupte overlijden van Requesens op 4 maart 1576 had de Raad van State het landsbestuur voorlopig overgenomen. Hij werd onder druk gezet door de Staten van Brabant om de Staten-Generaal bij elkaar te roepen zodat met de opstandige provincies Holland en Zeeland onderhandeld kon worden over een vrede. Toen de Raad van State daar overeenkomstig de wil van de koning geen gehoor aan gaf, vond een kleine staatsgreep plaats in Brussel en werden leden van de Raad gevangengenomen. Daarmee breidde de opstand zich de facto uit tot de zuidelijke gewesten. Er werd een Staten-Generaal belegd die een deputatie naar Gent stuurde om vredesonderhandelingen te voeren met de twee opstandige provincies. Ze begonnen op 19 oktober en werden afgerond op 28 oktober. De afspraken werden op 8 november overhaast bekrachtigd na de Spaanse Furie van 4 november te Antwerpen. Met de Pacificatie van Gent kwam er vrede zodat de Spaanse troepen konden vertrekken en vormden de Nederlandse provincies een bondgenootschap (de Unie van Brussel). De religieuze kwestie bleef een probleem, maar diende later in de Staten-Generaal opgelost te worden.\nIn de tussentijd hadden de muitende Spaanse troepen Maastricht (Spaanse Furie (Maastricht)) en Antwerpen geplunderd. Naar schatting kwamen bij de Spaanse furie van Antwerpen, die drie dagen heeft geduurd, 8000 mensen om het leven. Na deze plunderingen waren zelfs de grootste medestanders van Filips II overtuigd dat de Spaanse troepen moesten vertrekken.\nFilips II stuurde zijn halfbroer Don Juan van Oostenrijk als nieuwe landvoogd naar de Nederlanden. In eerste instantie had hij bij aankomst verklaard zich te houden aan de Pacificatie van Gent middels het Eeuwig Edict. Spaanse troepen vertrokken volgens afspraak in maart en april 1577 richting Itali\u00eb. In ruil had de Staten-Generaal afgesproken niet meer zonder oproep van de landvoogd samen te komen en het calvinisme te verbieden. Voor Willem van Oranje en de Staten van Zeeland en Holland was dit onacceptabel en zij weigerden Don Juan te erkennen als landvoogd. Don Juan meende dan maar met dwang te moeten optreden en nam met overgebleven Duitse troepen de citadel van Namen in (24 juli 1577). Dit ging duidelijk tegen de instructies van de Staten-Generaal in en eigenhandig benoemden zij de negentienjarige Matthias van Oostenrijk, een zwager van Filips II, tot nieuwe landvoogd. De provincies (met uitzondering van Luxemburg) vormden begin december 1557 een Generale Unie, verklaarden Don Juan tot vijand van de Lage Landen en stelden Matthias als landvoogd aan en Willem van Oranje als zijn luitenant.\nFilips II was geenszins van plan deze politieke omwenteling te accepteren en gaf Don Juan de opdracht met de teruggestuurde Spaanse troepen de Nederlanden te heroveren. Des konings financi\u00ebn waren sinds 1577 verbeterd en met de Ottomanen was een wapenstilstand gesloten. Het eerste succes op de troepen van de Staten-Generaal behaalde Don Juan bij Slag bij Gembloers op 31 januari 1578. De opmars ging verder met de innames van Leuven, Tienen, Aerschot en Diest. Al snel had Spanje de macht in het zuidoosten van de Nederlanden hersteld.\nWillem van Oranje probeerde de eensgezindheid tussen de provincies in de Generale-Unie te behouden maar stond voor een onmogelijke opgave. De godsdienstvrijheid die hij voorstond werd door radicale calvinisten niet gegund aan katholieken. Waar zij de macht grepen, werd de vroedschap gezuiverd van katholieken, werden de katholieke kerken gesloten en de geestelijkheid verbannen. In Antwerpen, Brussel en Mechelen waar de calvinisten in 1578 een kerkgebouw bemachtigden werd het katholicisme binnen drie jaar verboden. Gent, waar radicale calvinisten de leiding hadden genomen, werd met de Gentse Republiek een bolwerk van onverdraagzaamheid. Ook in Holland en Zeeland werden in steden die zich bij Willem van Oranje aansloten, zoals bij de alteratie van Amsterdam, katholieke kerken gesloten en werd de satisfactie niet nageleefd. Voor gematigde katholieken was dit een waar schrikbeeld. Zij zagen dat religievrede op deze manier een bedreiging vormde voor het katholicisme. Uiteindelijk was dit funest voor de samenwerking tussen de gewesten. De bereidheid tot financi\u00eble bijdragen aan de gezamenlijke verdediging was klein en het was hierdoor voor de Staten-Generaal niet mogelijk een krachtig militair apparaat op te zetten.\nBevreesd voor de radicale elementen van de Opstand sloten de zuidelijke provincies Artesi\u00eb, Henegouwen en de stad Dowaai en de malcontenten, ontevreden katholieke edelen, zich op 6 januari 1579 weer aan bij Spanje middels de Unie van Atrecht.\nParma's opmars in het zuiden.\nAlexander Farnese, de latere hertog van Parma, was Don Juan opgevolgd als landvoogd nadat Don Juan op 1 oktober 1578 aan de pest was overleden. Hij zou zich bewijzen als een bekwaam veldheer en diplomaat. Onder dreiging van Spaanse troepen die zich steeds noordelijker gingen begeven, en de Generale-Unie die niet bij machte was dit tegen te gaan, werd in het noorden op 23 januari 1579 een militair bondgenootschap de Unie van Utrecht opgericht. Parma sloeg op 10 maart 1579 het beleg om Maastricht en kreeg het na 111 dagen in handen.\nDatzelfde jaar organiseerde de Duitse keizer Rudolf II, de oudere broer van landvoogd Matthias, een vredesconferentie in Keulen tussen Filips II en de Staten-Generaal. De besprekingen duurden van mei tot december 1579 maar een compromis lag buiten bereik. Voor de gematigden was het stuklopen een grote tegenslag en er leek geen uitweg meer. Men moest een keuze maken tussen de koning of de calvinisten.\nIn maart 1580 liep Georges van Lalaing, graaf van Rennenberg en stadhouder van Groningen, Friesland, Drenthe, Overijssel en Lingen over naar de kant van Filips II. Rennenberg was de enige overgebleven katholieke edelman die de Opstand nog steunde. Hij kon zich niet meer verenigen met de praktijk waarbij steeds weer in steden de katholieke eredienst verboden werd waar calvinisten de macht grepen. Rennenbergs overgang leidde tot een sterke antikatholieke reactie in zijn gewesten en verstevigde de positie van de protestanten. De stap was een strategische klap voor de opstandelingen aangezien een groot deel van het noordoosten nu in koninklijke handen kwam. Een leger van de Staten-Generaal belegerde Groningen maar moest dit opheffen na de verloren Slag bij Hardenberg. Hierna nam Rennenberg Delfzijl in en deed een poging om Steenwijk te veroveren.\nTerwijl in het noordoosten Rennenberg voor veel dreiging zorgde voor de opstandige gewesten, kreeg in het zuiden ook Parma steeds meer gebied in handen. Na Maastricht volgden onder andere ook de schermersoproer van 's-Hertogenbosch en de inname van Kortrijk. Door regelmatige geldzendingen vanuit Spanje kon hij een sterke troepenmacht op de been houden. Daarnaast voerde hij een gematigd optreden zodat belegerde steden sneller geneigd waren de strijd te staken.\nWillem van Oranje besefte dat de opstand niet gewonnen kon worden zonder een sterke bondgenoot. Op zijn aanraden boden de Staten-Generaal de jongere broer van de Franse koning, de hertog van Anjou de soevereiniteit over de Nederlanden aan in ruil voor militaire steun. De hoop was op Frankrijk gevestigd vanwege het traditionele vijandschap tussen het huis Habsburg en huis Valois. Anjou bleek beschikbaar en bereid en met hem werd in januari 1581 het verdrag van Plessis-l\u00e8s-Tours gesloten. In juli 1581 werd Filips II als vorst afgezworen met het Plakkaat van Verlatinghe. De positie van landvoogd Matthias was irrelevant geworden en hij verliet de Nederlanden. De komst van Anjou werd een mislukking. Anjou ontzette wel de stad Kamerijk in augustus 1581, die vanaf 1580 werd belegerd door Parma. Tot een door Oranje gehoopte openlijke oorlog tussen Frankrijk en Spanje kwam het niet door de weigerachtige houding van de Franse koning Hendrik III om Filips II de oorlog te verklaren.\nIn het noorden, waar Rennenberg overleden was, werd de aanvoering van het Spaanse leger voortgezet door Francisco Verdugo. Hij won de Slag bij Noordhorn en kreeg in 1582 Steenwijk in handen. Ondertussen gingen in 1581 in het zuiden Breda en Doornik over in Spaanse handen en een jaar later was het de beurt aan Lier, Oudenaarde en Ninove.\nAnjou zette hier niks tegenover. Zijn macht was beperkt en dat frustreerde hem. Half januari 1583 deed hij een gewelddadige greep naar de macht door meerdere steden in Vlaanderen en Brabant met geweld te bezetten. In Antwerpen kwam de bevolking in opstand en joegen de Fransen de stad uit, de Franse Furie. Zijn positie in de Nederlanden was hiermee onhoudbaar geworden en hij ging terug naar Frankrijk.\nOp 10 juli 1584 werd Willem van Oranje, de leider van de opstand, vermoord in Delft na in 1580 vogelvrij te zijn verklaard door Filips II.\nParma had de provincies Luxemburg, Limburg, Namen, Henegouwen, Artesi\u00eb en West-Vlaanderen in zijn macht. Zijn volgende doelwit waren de provincies Brabant en Vlaanderen. Een rechtstreekse aanval op de grote steden in die provincies zou een te grote last zijn voor zijn leger. Daarom besloot hij de grote steden te isoleren door omliggende steden, platteland en land- en waterwegen eerst te bezetten. Daarna zou het eenvoudiger zijn om de grote steden te bemachtigen. Eerst werden de Vlaamse kuststeden Duinkerke, Nieuwpoort, Menen, Veurne, Diksmuide en Sint-Winoksbergen in juli en augustus 1583 in sneltempo ingenomen. In oktober volgden de steden langs de Schelde als Sas van Gent, Axel, Hulst, Eeklo en Rupelmonde. Parma's plan werkte want grote Vlaamse steden Gent, Ieper en Brugge konden het jaar erop worden ingenomen. Vlaanderen was hiermee bijna volledig in Spaanse handen. Datzelfde jaar 1584 sloeg Parma ook het beleg rond Brussel en Antwerpen. Antwerpen werd met de bouw van een enorme schipbrug volledig afgesloten van de buitenwereld. Na een beleg van een jaar moest de stad op 17 augustus 1585 capituleren. Brussel was daarvoor al ingenomen. De val van Antwerpen, zeventien jaar na het begin van de opstand, had grote economische en sociale consequenties en de gebeurtenis wordt ook gezien als de definitieve scheuring tussen de noordelijke en Zuidelijke Nederlanden.\nEngelse interventie.\nHet grondgebied van de generaliteit was in 1585 bijna gekrompen tot het grondgebied van de Unie van Utrecht. Alleen Holland, Zeeland, Friesland en Utrecht waren nog volledig in Nederlandse handen. De situatie was voor de opstandelingen uiterst benard. Van Frankrijk viel geen hulp te verwachten. De Staten-Generaal bood koning Hendrik III van Frankrijk de soevereiniteit aan, maar deze weigerde, omdat hij geen oorlog met Spanje wilde riskeren. Daarom vertrok een delegatie naar Elizabeth I van Engeland voor steun. De soevereiniteit wilde zij niet aanvaarden. Wel besloot zij de opstandelingen met het Verdrag van Nonsuch te steunen met het verlenen van militaire bijstand om Spanjes kracht in te dammen. De Nederlanden werden hierdoor een protectoraat van Engeland.\nElizabeths steun was niet vrijblijvend. In ruil moesten de opstandige provincies haar vertrouweling Robert Dudley, graaf van Leicester accepteren als gouverneur-generaal. Zijn komst in januari 1586 leidde meteen tot een botsing met de belangrijkste provincie Holland. De plannen die Leicester had, botsten met de belangen van Holland, waar Johan van Oldenbarnevelt als landsadvocaat de meest invloedrijke figuur was. Nog voor de komst van Leicester benoemde Holland, de achttienjarige zoon van Willem van Oranje, Maurits van Nassau, tot stadhouder van Holland en kapitein-generaal over de troepen betaald door Holland. Leicesters positie was zwak.\nParma bleef zijn opmars vervolgen met succesvolle innames van Nijmegen, Grave, Venlo, en Sluis. Leicester kon alleen Doesburg in 1586 hier tegenover stellen. Nog meer tegenslagen kreeg Leicester te verduren toen Deventer en een schans bij Zutphen waar Engelse soldaten waren gelegerd zich lieten omkopen door Parma. Voor hem was het nu mogelijk de IJssel over te steken en de Veluwe binnen te trekken. Het verraad leidde tot een volkswoede en een groot wantrouwen richting de Engelsen. Leicester probeerde een staatsgreep te plegen, maar deze mislukte. Zijn positie was onhoudbaar geworden en hij vertrok in december 1587 naar Engeland.\nMet het vertrek van Leicester in 1587 kwam de leiding weer bij de Staten-Generaal te liggen. Zij besloten de soevereiniteit niet meer aan een buitenlandse vorst aan te bieden ondersteund met het staatsrechtelijk betoog de deductie van Vrancken. Op 12 april 1588 ontsloegen de Staten-Generaal de ambtenaren van hun eed van trouw aan Leicester en droegen hun een nieuwe eed op aan de Staten-Generaal. Dezelfde dag gaven de Staten-Generaal aan de Raad van State de instructie van 12 april 1588, waarmee de soevereiniteit van Leicester aan de Raad werd overgedragen. Hiermee was de zelfstandige Republiek der Verenigde Nederlanden een feit.\nFilips II zag in de steun van de Engelse koningin aan de rebellen een reden om Engeland aan te vallen. Hij liet in Spanje een enorme vloot van oorlogsschepen en transportschepen bouwen. Met deze vloot moest een invasieleger van Parma over het Kanaal naar Engeland gezet worden. De verraste Engelsen zouden snel verslagen worden en daarna kon de strijd tegen de Nederlanders voortgezet worden. De Engelsen en Nederlanders kwamen echter achter het plan en bereidden zich voor. Toen de Spaanse Armada het zuiden van Engeland bereikte op 29 juli 1588 werd zij opgewacht door Engelse en Nederlandse schepen. De logge Spaanse schepen, die onderweg geteisterd waren door stormen, maakten geen kans tegen de snellere Engelse en Nederlandse aanvallers. De Armada werd verslagen en de invasie was mislukt. Het Spaanse Beleg van Bergen op Zoom (1588) eindigde op 13 november 1588 ook met een Staats-Engels ontzet.\nGeregelde oorlog.\nMet het zelfstandig worden van de Republiek der Zeven Verenigde Nederlanden kwam de Tachtigjarige Oorlog in een nieuwe fase. Niet meer was het een opstand tegen het wettelijk gezag, de Spaanse kroon, zoals in de eerste twee decennia. Geleidelijk is de strijd verworden tot een geregelde oorlog tussen twee staten, de Republiek tegen de heroverde Nederlanden bestuurd vanuit Brussel en Madrid. \nNoord-Nederlandse tegenaanval.\nDe Friese stadhouder Willem Lodewijk reisde in 1589 tweemaal naar Den Haag, beide keren om bij de Staten-Generaal te pleiten voor uitbreiding van het Staatse leger en omschakeling van defensieve naar offensieve oorlogvoering. De Staten waren aanvankelijk op hun hoede, onzeker of Farnese zijn inspanningen echt op Frankrijk concentreerde en niet plots zou omkeren en de rebellen verrassen. Pas nadat Maurits met het Turfschip van Breda op 4 maart 1590 een belangrijke stad had veroverd waarop Farnese niet reageerde, moedigde dit de Staten aan om offensieve militaire operaties voor het campagneseizoen van 1591 te steunen.\nIn 1589 wist Parma Geertruidenberg in handen te krijgen doordat het muitende garnizoen zich liet omkopen. Hij zette door naar Zaltbommel maar wist deze stad niet te bemachtigen door een muiterij van zijn eigen troepen. Tijd om dit op te lossen en de Republiek de genadeklap te geven kreeg Parma niet. Het plan veranderde en hij werd door Filips II naar Frankrijk gezonden.\nIn Frankrijk was opnieuw de Hugenotenoorlog uitgebroken. De oorlog ging tussen de koning Hendrik van Navarre en de Franse katholieken verenigd in de katholieke Liga. De vorige Franse koning Hendrik III was kinderloos overleden en had zijn zwager de protestantse Hendrik van Navarre aangewezen als troonopvolger. Voor Filips II was een protestants Frankrijk een te grote dreiging voor het katholicisme in Europa. Filips II steunde daarom de Liga. Dit was voor hem belangrijker dan de strijd tegen de opstandige Nederlanders. Hij gaf de hertog van Parma daarom opdracht zich op Frankrijk te richten. Hierdoor moest de strijd in het noorden opgegeven worden omdat strijd leveren op twee fronten financieel onhaalbaar was. Na drie invallen in Frankrijk raakte Parma in 1592 gewond en overleed. Hij werd opgevolgd door Ernst van Oostenrijk die een jaar later ook al overleed. Een ander probleem ontstond toen Spanje de hoge leningen niet meer kon afbetalen en bankroet ging.\nVoor de Republiek verbeterde de situatie daardoor sterk. De periode die volgde werd door historicus Fruin de \"Tien jaren\" genoemd. De Nederlandse Opstand ontwikkelde van vrijwel hopeloos in 1588 tot vrijwel gewonnen in 1598. Naast de Spaanse inmenging in de Franse Hugenotenoorlogen was deze ontwikkeling ook toe te schrijven aan de politieke bekwaamheid van Johan van Oldenbarnevelt en de militaire bekwaamheid van Maurits van Nassau, de latere prins van Oranje.\nHet Staatse leger werd door Maurits en zijn neef Willem Lodewijk van Nassau hervormd. Het werd verdeeld in kleinere eenheden waardoor het wendbaarder werd. Ook kwam er een stelsel van verstaanbare bevelen en werd een strenge discipline afgedwongen. Met deze en andere hervormingen was het leger lange tijd d\u00e9 militaire leerschool van Europa.\nDe gelegenheid brak aan om in plaats van een defensieve oorlog, een offensieve oorlog te voeren. De verovering van Breda in 1590 via een list met een turfschip, overtuigde in de eigen kracht. Plannen werden voorbereid en de financi\u00ebn verhoogd voor het voeren van een offensieve oorlog. De Republiek was omsingeld met steden in het oosten, noorden en zuiden die in Spaanse handen waren. Ieder gewest zag graag nabij gelegen steden veroverd worden. Van Oldenbarnevelt kreeg het voor elkaar om allen te overtuigen het eigen belang opzij te zetten en eerst de steden in Gelderland en Overijssel te veroveren, omdat die de grootste dreiging voor het hart van de Republiek vormden. Daarna zou het mogelijk worden in het noorden en in het zuiden door te pakken. Zo geschiedde en de jonge republiek boekte hierop een reeks militaire successen.\nIn 1591 begon Maurits een veldtocht in het oosten van het land. Hij veroverde achtereenvolgens Zutphen, Deventer, Delfzijl, Hulst en Nijmegen. In 1592 werden in het noorden Steenwijk en Coevorden heroverd. In 1593 volgde de inname van het Brabantse Geertruidenberg, in 1594 vond de 'reductie' van het hele gewest Groningen plaats.\nAlbrecht van Oostenrijk arriveerde in 1596 in de Nederlanden als nieuwe landvoogd en veroverde kort na zijn aankomst Calais en Hulst. Engeland en Frankrijk gingen een alliantie aan in 1596 mede door de Spaanse verovering van Calais. Door de korte afstand tot Engeland werd de Spaanse inname gezien als een pistool op de borst van Engeland. De Republiek werd gevraagd zich aan te sluiten en zo ontstond de Triple Alliantie. In de praktijk veranderde er weinig na het sluiten van het verbond. Iedere partij bleef zijn eigen strategie volgen.\nToen Albrecht dus in 1597 naar Frankrijk trok om Amiens te belegeren, zagen de Nederlanders kans voor een nieuwe veldtocht in plaats van Frankrijk te hulp te schieten. In het oosten werden Rijnberk, Meurs, Grol (nu Groenlo), Bredevoort, Enschede, Ootmarsum, Oldenzaal en Lingen ingenomen.\nMaurits' overwinningen betekenden een enorme opsteker voor de Republiek. Het gebied van de Unie van Utrecht was weer in Staatse handen waarmee zogezegd de \"Tuin van de Republiek was gesloten\".\nPatstelling en onderhandelingen.\nIn de periode van 1599 tot 1604 trachtte de Republiek de offensieve oorlog voort te zetten, maar het lukte hen niet de kracht van de Spaanse koning te breken. Financieel uitgeput sloten Frankrijk en Spanje de Vrede van Vervins in 1598. Spanje kon zich hierdoor weer volledig richten op de Republiek. Omdat de zeventigjarige Filips II zijn einde voelde naderen, bepaalde hij in 1598 dat zijn dochter Isabella zou trouwen met Albrecht om samen als 'soevereine vorsten' over de Nederlanden te regeren. De sluiting van het huwelijk heeft hij niet meer meegemaakt. Op 13 september van datzelfde jaar overleed Filips II en werd opgevolgd door zijn niet al te bekwame zoon Filips III.\nSpanje zette de Republiek militair en economisch onder druk om hen een vredesvoorstel te laten accepteren. Met een groot leger veroverde Francesco de Mendoza Rijnberk en Doetinchem. Maurits beschikte over een veel kleiner leger maar kon door handig manoeuvreren een verdere opmars voorkomen. Op economisch gebied werd de handel tussen het Iberisch schiereiland en de Nederlanders verboden. Ondanks de druk van het Spaanse leger vertrouwden Johan van Oldenbarnevelt en Maurits Spanjes bedoelingen niet en gingen niet op het vredesaanbod in. Opnieuw in 1599 zette Spanje een grote aanval in. Mendoza viel de Bommelerwaard binnen en sloeg het beleg voor Zaltbommel. Weer kon Maurits beschikken over een veel kleiner leger maar wist de stad desondanks succesvol te verdedigen. Het beleg werd afgebroken en kort daarop kreeg het Spaanse leger weer te maken met muiterijen.\nJohan van Oldenbarnevelt wilde gebruik maken van de muiterijen in het Spaanse leger. Vanuit de Vlaamse kuststeden Nieuwpoort en Duinkerke waren kapers actief die voor veel schade zorgden aan de Nederlandse handelsvloot en visserij. In een gewaagd plan werd Maurits met het leger diep vijandelijk gebied in gestuurd om deze steden aan te vallen. Albrecht kon echter op tijd de muiterij bedwingen en snelde naar Nieuwpoort waar hij Maurits verraste. De Slag bij Nieuwpoort die volgde kon maar net gewonnen worden door Maurits. De overwinning was een keerpunt in de oorlog nu bewezen was dat het Staatse leger zich prima kon meten met het Spaanse leger. Na de slag trok het Nederlandse leger zich terug.\nAlbrecht begon in 1601 met het Beleg van Oostende dat zou verworden tot een van Europa's bloederigste en langstdurende belegeringen. In een poging het Spaanse leger weg te lokken van Oostende belegerde Maurits andere steden. Tussen 1601 en 1604 veroverde hij Rijnberk, Grave, Aardenberg en Sluis en tweemaal deed hij een vergeefse poging om 's-Hertogenbosch te veroveren. Albrecht boekte weinig vooruitgang ondanks de enorme uitgaven in geld en mensenlevens. In 1603 werd, in ruil voor financiering van de belegering, het bevel over de troepen overgedragen aan Ambrogio Spinola. Spinola, een Genuese bankier, bleek een militair talent te zijn en kreeg Oostende in 1604 in handen. De nieuwe Engelse koning Jacobus I sloot vrede met Spanje waardoor de Republiek zijn laatste bondgenoot verloor.\nHet jaar erop stootte Spinola met zijn versterkte leger razendsnel door de verdedigingsgordel van de Republiek heen in wat nu Spinola's veldtocht heet. Dat jaar werden Oldenzaal en Lingen veroverd. Spinola was de Nederlanders iedere keer een stap voor. De terreinwinsten van Spinola verplichtten Maurits om steeds meer manschappen in te zetten in garnizoenen waardoor minder man overbleef voor het veldleger. Een jaar later in 1606 vielen Lochem, Groenlo en Rijnberk. Lochem kon naderhand nog heroverd worden maar de herovering van Groenlo mislukte. Een impasse ontstond doordat beide partijen financieel uitgeput waren. In 1607 werd een wapenstilstand afgesproken zodat in de tussentijd over een vrede onderhandeld kon worden.\nOp zee had de Republiek evenwel nog weinig te vrezen van Spanje. Bijna tegelijkertijd met het sluiten van de tijdelijke wapenstilstand, vernielden op 25 april 1607 Nederlandse oorlogsschepen onder leiding van Jacob van Heemskerck een Spaanse vloot, nog gedeeltelijk in aanbouw in de haven van C\u00e1diz. Deze zeeslag staat bekend als de Zeeslag bij Gibraltar. Een andere winst was het intrekken van de handelsboycot die Spanje had opgelegd tegen Nederlandse handelsschepen. Spanje bleek te veel afhankelijk van de Nederlandse handel. Tot slot was de Vereenigde Oostindische Compagnie (VOC) mede opgericht om de Spanjaarden ook in Indi\u00eb afbreuk te doen.\nTijdens de besprekingen kon geen overeenstemming bereikt worden over een definitieve vrede. Wel werd op 9 april 1609 in Antwerpen besloten tot een bestand, dat uiteindelijk twaalf jaar zou duren.\nTwaalfjarig Bestand.\nNa het sluiten van de wapenstilstand werden het leger en de vloot aan beide zijden drastisch ingekrompen om de financi\u00eble lasten te verlichten. De vrede tussen de Republiek en Spanje bleef twaalf jaar gehandhaafd ondanks de conflicten in binnen- en buitenland.\nEen van die conflicten was de Gulik-Kleefse Successieoorlog. In 1609 overleed Johan Willem, de laatste hertog van Gulik, Kleef en Berg. Verschillende Duitse vorsten maakten aanspraak op de erfenis, waarvan de Wolfgang Willem paltsgraaf van Neuburg en de Johan Sigismund keurvorst van Brandenburg de belangrijkste waren. Doordat de landen waar het om ging dicht tegen de Nederlandse oostgrens lagen was het een conflict van Europees belang. De keizer liet Gulik bezetten, maar dit was een te grote dreiging voor de Republiek. Samen met Frankrijk verjoeg Maurits daarop de keizerlijken uit Gulik. De strijd laaide opnieuw op in 1614 en Maurits versterkte Gulik en bezette met een Staats leger Rees. Onverwachts trok Spinola met een Spaans leger eveneens op en veroverde Aken en Wezel. Beide generaals bezetten vervolgens meerdere steden zonder de confrontatie met elkaar aan te gaan. De wapenstilstand werd zodoende niet geschaad. Met het verdrag van Xanten kwam definitief een oplossing voor het conflict en kwamen de gebieden Kleef en Mark toe aan de keurvorst en Gulik en Berg aan de paltsgraaf. Zowel de Republiek als Spanje mochten tevens garnizoenen houden in de door hen veroverde steden als vooruitgeschoven posten ter verdediging van de eigen gebieden.\nDe Republiek was na het sluiten van het bestand een feitelijk erkende onafhankelijke mogendheid. Binnen de Republiek ontstond tijdens dit \"Treves\", zoals het bestand ook genoemd werd, nieuwe godsdienstige en politieke verdeeldheid, de Bestandstwisten. Volgelingen van de geestelijke Jacobus Arminius, de remonstranten, kregen een conflict met de volgelingen van Franciscus Gomarus, de contraremonstranten. Behalve een godsdienstig meningsverschil, speelde er vooral een politiek conflict. De remonstranten waren meer republikeins dan de contraremonstranten, die meer zagen in een sterke positie van het Huis van Oranje. Daarnaast waren de remonstranten voor de wapenstilstand geweest en de contraremonstranten tegen de wapenstilstand. Johan van Oldenbarnevelt stond aan de kant van de remonstranten en Maurits koos partij voor de contraremonstranten. Het conflict escaleerde met het plegen van een staatsgreep door Maurits en zijn leger. Van Oldenbarnevelt werd gearresteerd en veroordeeld wegens hoogverraad. Op 13 mei 1619 werd hij op het Binnenhof in Den Haag onthoofd en was Maurits naast militair leider nu ook de onbetwiste politiek leider van de Republiek.\nOndertussen was in Duitsland een oorlog uitgebroken nadat in 1618 protestantse edelen in Bohemen de koning uit het huis Habsburg afzetten. De afgezette koning Ferdinand II, tevens twee jaar later de keizer van het Heilige Roomse Rijk, riep de hulp in van de Spaanse koning Filips III. De protestantse edelen riepen op hun beurt de hulp in van andere Duitse protestantse vorsten boden de Frederik V keurvorst van de Palts de kroon van Bohemen. De Republiek werd bij de oorlog betrokken door het bondgenootschap die zij had met de Duitse protestanten. Zodoende ontaardde een lokale strijd in een Europese oorlog die bekend zou staan als de Dertigjarige Oorlog. Frederik V werd in 1620 verslagen door Ferdinand en ging in ballingschap in Den Haag.\nVoor de Zuidelijke-Nederlanden braken onder het bestuur van de aartshertogin Isabella en haar gemaal Albrecht in het algemeen jaren van relatieve rust en welvaart aan. In deze periode kwam het tot een opbloei van de kunsten en werd de positie van de Rooms-Katholieke Kerk verstevigd.\nDe Republiek in het defensief.\nOp 9 april 1621 liep de wapenstilstand tussen de Republiek en Spanje af en meteen werd de strijd hervat. In Spanje was de zestienjarige Filips IV zijn overleden vader op 31 maart opgevolgd. Hij en zijn nieuwe adviseur Olivares zagen de wapenstilstand als een vernedering voor Spanje en wilden de Spaanse grandeur herstellen met het aangaan van een offensieve strijd. Maurits, die sinds de val van Johan van Oldenbarnevelt praktisch de leiding had in de Republiek, was net als de meerderheid in de Staten-Generaal voor voortzetting van de oorlog. Na het aflopen van het bestand overleed Albrecht van Oostenrijk op 13 juli. Isabella volgde hem op als soeverein van de Zuidelijke Nederlanden, maar doordat hun huwelijk kinderloos was gebleven, kwam de macht bij Spanje te liggen.\nSpanje verhoogde de geldzendingen naar de Zuidelijke Nederlanden tot 900.000 guldens per maand. Niet alleen moest de Republiek op het land bestreden worden, ook moest zij op het water dwarsgezeten worden aangezien de Republiek daar economisch gezien veel te verliezen had. De Spaanse vloot werd uitgebreid, de vanuit Duinkerke opererende kapers werden gesteund en een handelsembargo werd ingesteld. Deze tactiek zorgde er inderdaad voor dat de Republiek in de verdediging gedwongen werd. De Republiek op haar beurt liet de Vlaamse kust met Staatse oorlogsschepen blokkeren, legde hoge tarieven op voor handelen met de vijand en de West-Indische Compagnie (WIC) werd opgericht om Spanje te hinderen in het Atlantische gebied. De Republiek had geen geld om een duur veldleger bijeen te brengen en daarmee werd het initiatief aan Spinola gegeven.\nSpinola concentreerde zich na afloop van het bestand op de Duitse gebieden waarvan sommige steden al bezet waren sinds het Twaalfjarig Bestand. In februari 1622 werd Gulik veroverd, waarbij Maurits niet in staat bleek de stad te ontzetten doordat doorgangen van tevoren waren bezet. Het jaar erop verwachtte Maurits een aanval in het oosten of noorden. Onverwachts sloeg Spinola vliegensvlug het Beleg van Bergen op Zoom in Brabant. Het werd een mislukking. De verliezen waren groot en bij het aantreden van Maurits met een leger moest het beleg opgeheven worden.\nIn 1623 werd het leger van de protestantse bondgenoten van de Republiek verslagen door het keizerlijke leger bij Stadtlohn.\nIn augustus 1624 sloeg Spinola het beleg voor Breda. Het was een gewaagde onderneming doordat het al laat in het seizoen was. Spinola verwachtte de stad voor de winter in te kunnen nemen, maar dit was een misrekening: het zou tot juni 1625 duren voor hij Breda innam. De belegering was een aanslag op de Spaanse schatkist en had veel levens gekost. De prijs die betaald werd stond niet in verhouding met wat bereikt werd. Een sterke stad was nu in handen, maar de Republiek was niet naar de onderhandelingstafel gedwongen. Al tijdens het Beleg van Breda besloot Filips IV de strategie te wijzigen. Het leger werd ingekrompen en op land werd overgegaan op een goedkopere verdedigende oorlog. Op zee werd de offensieve oorlog echter gehandhaafd. Maurits was overleden in april 1625 en hij werd opgevolgd door zijn halfbroer Frederik Hendrik.\nDe Republiek opnieuw in de tegenaanval.\nSpanje ging over op een defensieve landoorlog en de Duitse keizer had zijn handen vol door een Deense inval tijdens de Dertigjarige Oorlog. Dat gaf de Republiek de mogelijkheid in het offensief te gaan. Het was mede mogelijk door verdragen met Frankrijk, het subsidieverdrag van 1624 (financi\u00eble steun van Frankrijk), en met Engeland, het verdrag van Southampton van 1625, wat hen betrok bij de oorlog met Spanje.\nFrederik Hendrik en zijn neef Ernst Casimir, die in 1620 zijn overleden broer Willem Lodewijk was opgevolgd, besloten in 1626 tot de verovering van Oldenzaal zodat Twente niet meer gebrandschat kon worden. In het opvolgende jaar werd Groenlo veroverd. Spanje kon dat jaar niet meer aan zijn betalingsverplichtingen voldoen en raakte bankroet.\nSpinola vertrok in 1628 naar Madrid om te pleiten voor meer geld om het offensief voort te zetten of voor een vrede met Republiek nu de situatie nog redelijk gunstig was. Filips IV en Olivares wezen beide opties af en wilden wachten tot ook de keizer de Republiek zou aanvallen zodat de onderhandelingspositie van Spanje sterker zou zijn. Zover kwam het echter niet. Keizerlijke troepen onder Tilly, bezetten Oost-Friesland aan de grens met de Republiek, nadat ze de Deense koning Christiaan IV hadden verdreven. Maar tot een keizerlijke inval kwam het niet door veranderende prioriteiten en financi\u00eble problemen.\nNa het vertrek van Spinola waren er problemen in het opperbevel van het Spaanse leger over de opvolging en miste het leger effectiviteit door geldgebrek. Spanje was in 1628 met Frankrijk verzeild geraakt in de Mantuaanse Successieoorlog in Noord-Itali\u00eb waarvoor manschappen en geld vrijgemaakt moest worden. Tot overmaat van ramp veroverde de kaper Piet Hein in de Baai van Matanzas in naam van de Republiek een Spaanse Zilvervloot. De verovering zorgde in de Republiek voor geld en enthousiasme voor een grote onderneming.\nDie grote onderneming werd het Beleg van 's-Hertogenbosch in 1629. In een poging de Staatse troepen weg te lokken van 's-Hertogenbosch kreeg de Spaanse koning hulp van de keizer die een leger ter beschikking stelde onder leiding van Ernesto Montecuccoli. Het koninklijke en keizerlijke leger stak de IJssel over, viel de Veluwe binnen en nam Amersfoort in. De inval zorgde voor paniek onder de bevolking maar het Beleg van 's-Hertogenbosch werd niet opgeheven. In plaats daarvan werd in allerijl het Staatse leger uitgebreid zodat garnizoenen van bedreigde steden versterkt konden worden. Uiteindelijk werd de Republiek bevrijd uit deze netelige positie door de plotselinge inname van Wesel waarna het koninklijke en keizerlijke leger zich terugtrok. 's-Hertogenbosch kwam niet veel later in Staatse handen. In het zuiden waren grote zorgen over de kracht van de Republiek en de zwakte van het Spaanse leger. Leek Spanje in 1625 na Breda nog oppermachtig, in 1629 waren de rollen omgedraaid.\nEen jaar later werd van beide kanten niets ondernomen. In 1631 verzamelde de Republiek een groot veldleger voor een invasie in Vlaanderen. Deze werd echter teruggetrokken door een tegenactie van de Zuidelijke Nederlanden. Brussel had zelf een verrassingsaanval voorbereid. Een vloot in samenwerking met een veldleger viel de Republiek binnen. De inval resulteerde in de Slag op het Slaak die met veel moeite gewonnen werd door de Staatsen.\nFrederik Hendrik en de Staten-Generaal wilden in 1632 wederom tot een grote aanval overgaan. In eerste instantie was het plan gericht op Antwerpen. Dit veranderde echter door plotselinge ontwikkelingen. Hendrik van den Bergh, een neef van Frederik Hendrik in Spaanse dienst, was zo ontevreden over het Spaanse gezag dat hij wilde overlopen naar de Republiek. Als stadhouder van Opper-Gelre kon hij voor een soepele doortocht langs de Maas zorgen. Daarnaast was het Spaanse Leger van Vlaanderen verzwakt doordat troepen naar de Nederpalts in Duitsland waren gezonden om de keizer te helpen tegen de Zweedse koning Gustaaf Adolf. Oranjes veldtocht langs de Maas die volgde resulteerde in de inname van de steden Roermond en Venlo. Het teruggetrokken koninklijk leger uit de Palts en een keizerlijk leger onder leiding van Pappenheim dat te hulp schoot konden niet voorkomen dat ook Maastricht werd ingenomen.\nNa de dramatisch verlopen veldtocht voor Brussel werden vredesbesprekingen aangegaan met de Republiek zonder Madrid te hebben geraadpleegd. De onderhandelingen liepen echter op niets uit. Datzelfde jaar overleed Isabella. Tot de komst van de broer van Filips IV, de kardinaal-infant Don Ferdinand, werd Francisco de Moncada, markies van Aytona de interim-landvoogd. Hij deed een poging om het kort daarvoor verloren Rijnberk en Maastricht in te nemen maar zonder succes.\nIn september 1634 versloegen de Spaans-Keizerlijke troepen de Zweden in de Slag bij N\u00f6rdlingen. Op 4 november 1634 kwam de nieuwe landvoogd Don Ferdinand met een leger aan in de Spaanse Nederlanden. Don Ferdinand zou weer een offensieve strijd gaan voeren. Niet alleen tegen het noorden en zuiden, maar ook in het oosten om de verbindingen met de keizer open te houden. Het was zijn taak om Spanjes macht en reputatie te herstellen na de dramatisch verlopen jaren tussen 1629 en 1633. Het doel was het veroveren van belangrijke steden zodat een wapenstilstand met gunstige voorwaarden gesloten kon worden. Als dat lukte kon capaciteit vrijgemaakt worden voor de strijd in Duitsland, en zou het overzeese conflict, met name in Brazili\u00eb gestaakt worden.\nTweefrontenoorlog.\nDe tegenstanders van de Habsburgers waren door Spaanse en keizerlijke troepen verslagen bij de Slag bij N\u00f6rdlingen. Bevreesd voor de groeiende macht van de Habsburgers sloot de Franse eerste minister kardinaal de Richelieu een subsidieverdrag met de Republiek om hen in oorlog te houden. Een jaar later volgde een alliantieverdrag tussen de Republiek en Frankrijk waardoor Frankrijk direct betrokken raakte in een oorlog met Spanje. Spanje werd gedwongen een tweefrontenoorlog te voeren. Afgesproken werd om de Zuidelijke Nederlanden te verdelen onder beide partijen mocht de bevolking niet in opstand komen. Zelf ging Frankrijk zich ook mengen in de Dertigjarige Oorlog.\nIn 1635 werd door de Republiek en Frankrijk een gezamenlijke veldtocht ondernomen. De twee legers werden bij Maastricht samengevoegd zodat een troepenmacht ontstond van 50.000 man. Het doel was naar Brussel te trekken om de oorlog in \u00e9\u00e9n klap te beslechten. Tienen werd ingenomen en geplunderd. Bevoorrading was een groot probleem voor het leger dat zich diep in vijandelijk gebied bevond. Daarnaast was het Franse leger slecht betaald en weinig gedisciplineerd. Vanwege deze problemen en het nieuws dat hulptroepen uit het Rijk onder Ottavio Piccolomini onderweg waren moest het Beleg van Leuven worden opgebroken. Tot overmaat van ramp voor de Republiek werd de uiterst belangrijke Schenkenschans in Gelderland overrompeld door Spaanse soldaten. De succesvolle Spaanse veldtocht werd afgemaakt met de inname van dichtbijgelegen steden, Kleef, Goch, Kalkar, Kranenburg en Gennep dat verbindingen met Schenkenschans verzekerde en met Valkenburg en Limburg dat Maastricht isoleerde. Filips IV en Olivares waren enthousiast over het behaalde resultaat en overtuigd dat met Schenkenschans in handen de oorlog in het hart van de Republiek gevoerd kon worden. De kardinaal-infant kreeg de opdracht de schans tegen elke prijs te behouden. Frederik Hendrik, bewust van het gevaar, spoedde zich naar de schans en blokkeerde hem de hele winter. In april 1636 werd hij na hevig bombarderen heroverd.\nIn 1636 vonden opnieuw vredesonderhandelingen plaats, maar wederom zonder resultaat. De Republiek ondernam dat jaar geen veldtocht door onenigheid over de grootte van het leger. Spaanse en keizerlijke troepen gingen ten aanval in Frankrijk en Corbie nabij Amiens, wat voor paniek in Parijs zorgde.\nOm medewerking te krijgen van de Staten van Holland werd in 1637 besloten tot een aanval op Duinkerke. Dit kon op steun rekenen omdat de vanuit hier opererende koninklijke vloot nog steeds voor grote schade onder Nederlandse koopvaarders en vissers zorgde. Door de ongunstige wind ontstond er vertraging waardoor het verrassingseffect weg was en de Spanjaarden tijdig nabij Antwerpen een grote troepenmacht konden samenbrengen. De tocht naar Duinkerke werd geannuleerd en het alternatief werd het Beleg van Breda dat na twee\u00ebnhalve maand werd veroverd. Spanje wilde in 1637 Frankrijk binnenvallen maar moest het leger naar de grens met de Republiek sturen door de dreiging van de Republiek. Het lukte Don Ferdinand niet om Breda te ontzetten toen dat beleg gaande was, en hij trok daarom naar de Maasvallei om de steden Venlo en Roermond in te nemen. Maastricht kreeg hij niet in handen maar de linie aan de Staatse oostgrens was doorbroken De Fransen profiteerden van de Spaanse troepenconcentratie in het noorden en wisten vanuit het zuiden de plaatsen Landrecies, Maubeuge en Damvillers te veroveren.\nEen inval in Vlaanderen door Staatse troepen had alleen kans van slagen als Antwerpen ingenomen zou worden. Voor Spanje was het onmogelijk tegelijkertijd een offensieve oorlog tegen zowel de Republiek als Frankrijk te voeren. Het belang van Brabant en Vlaanderen was groter voor Spanje dan de zuidelijkere provincies Henegouwen en Artesi\u00eb en daarom kregen de eerste provincies meer bescherming. De strategie bleek succesvol. In juni 1638 deed de Republiek een poging Antwerpen te veroveren. Frederik Hendrik trok met de hoofdmacht op door Brabant richting de stad. Het legeronderdeel van Willem van Nassau-Siegen zou de stad van de Vlaamse kant benaderen en insluiten. Spaanse troepen wisten echter door zijn linies te breken en het leger verpletterend te verslaan in de Slag bij Kallo. De belegering van Antwerpen werd daardoor afgebroken. In dezelfde periode sloeg Frankrijk het beleg van Sint Omaars dat werd opgegeven na de komst van Piccolomini. Na de nederlaag bij Kallo werd een vergeefse poging gedaan Geldern te veroveren. Voor de Republiek was gebleken dat zolang het Spaanse leger niet werd weggeroepen voor een grote Franse invasie, het heel moeilijk was om een belegering te beginnen tegen Antwerpen, Brugge of Gent.\nFrankrijk zette in 1639 twee legers in om de blamage van het voorafgaande jaar goed te maken. Voor de Republiek gaf dat hoop om ook iets te kunnen veroveren na een teleurstellend jaar. Het plan was om Hulst in te nemen. Echter toen de Staatse troepen klaar stonden in Bergen op Zoom om naar Vlaanderen te varen, had ook de kardinaal-infant een sterk leger verzameld in Vlaanderen. Frederik Hendrik deed nog een poging om dit leger weg te lokken maar dat mislukte. Ook het Franse leger had weinig succes. Het eerste leger werd verslagen bij Thionville door Piccolomini. Het tweede kreeg met succes Hesdin in handen.\nSpanje en Engeland hadden in 1630 vrede gesloten en sindsdien waren troepenverplaatsingen voor Spanje over zee betrekkelijk veilig. Tussen 1631 en 1637 waren ruim 16.000 soldaten via zee in de Nederlanden aangekomen. In 1639 was een nieuwe grote vloot met troepen en oorlogsschepen onderweg om de Nederlandse vloot te verslaan en verse troepen aan land te zetten. Het kwam tot een treffen tussen de Staatse vloot onder leiding van Maarten Tromp en deze 'tweede Spaanse Armada', tijdens de Zeeslag bij Duins, die Tromp won. Driekwart van de troepen wist desondanks vanuit Engeland de Spaanse Nederlanden te bereiken maar het was voor Spanje duidelijk dat de route over zee niet meer gebruikt kon worden om troepen aan te voeren. Daarnaast was de route over land ook niet meer begaanbaar sinds het afsnijden van de Spaanse weg met de Franse inname van Breisach in 1638. De Spaanse Nederlanden waren voorlopig op zichzelf aangewezen. Er gingen geluiden op in de Republiek om het veldleger in te krimpen na de twee teleurstellende jaren, maar de nieuwe situatie in de Spaanse Nederlanden gaf weer een reden om inkrimping uit te stellen.\nIn 1640 viel de Republiek Vlaanderen binnen en verkende de mogelijkheid Brugge in te nemen. Toen dat niet mogelijk leek, werd opnieuw een vergeefse poging gedaan om Hulst te veroveren. Hendrik Casimir, de Friese stadhouder, kwam hierbij om het leven. Frankrijk sloeg het Beleg van Atrecht (Arras). Spanje had de intentie om Maastricht te belegeren maar kon dit niet uitvoeren door het terugtrekken van de keizerlijke troepen van Piccolomini uit de Spaanse Nederlanden en de invasies van de Republiek en Frankrijk. Het stoppen van de Staatse invasie kreeg prioriteit waardoor Arras na een maand door de Fransen ingenomen kon worden.\nNaast het verlies van Arras kreeg Spanje in 1640 te maken met een aantal andere catastrofes. Zo was er een Maaiersopstand in Cataloni\u00eb, gesteund door Frankrijk, het verlies van Turijn in Itali\u00eb aan Frankrijk, en het meest desastreus de opstand van Portugal. Deze tegenslagen zorgden voor enorme reputatieschade en brachten Spanjes tegenstanders veel optimisme. Ondanks de problemen op het Iberisch schiereiland werden de gelden die Madrid naar Brussel stuurde niet verminderd in de periode 1640-1642. Een groot leger in de Spaanse Nederlanden dwong tevens Frankrijk een groot leger in het noorden aan te houden. De focus van het Spaanse leger verschoof naar Frankrijk.\nLaatste krijgshandelingen en vredesbesprekingen.\nDe ernstig zieke Don Ferdinand, die in november 1641 overleed, werd op interim basis vervangen door Don Francisco de Melo. De opstanden van Cataloni\u00eb en Portugal kregen nu prioriteit waardoor er minder geld uit Madrid kwam voor de Spaanse Nederlanden. Frederik Hendrik nam dat jaar Gennep in. Na de inname van Gennep trok Frederik Hendrik met het leger naar Noord-Vlaanderen maar de Spaanse stellingen bleken te sterk voor een aanval op Hulst of Brugge. De Fransen waren ondertussen Artesi\u00eb binnengevallen en hadden Ari\u00ebn, Lens, La Bass\u00e9e en Bapaume ingenomen. Melo kon voorkomen dat Rijsel en Dowaai in Franse handen kwamen en kon Ari\u00ebn in december terugpakken.\nIn 1642 maakte De Melo grote delen van de Franse gebiedswinsten ongedaan en behaalde grote overwinningen, zoals de Slag bij Honnecourt en de inname van La Bass\u00e9e. Bij Honnecourt was een Frans leger vernietigend verslagen dus kon geen sprake meer zijn van een Frans-Staatse invasie. Frederik Hendrik besloot dat jaar over te gaan op een verdedigende strategie. Een aanbod tot onderhandelingen over vrede werd door Frederik Hendrik afgewezen.\nKardinaal De Richelieu was in december 1642 overleden en ook de gezondheid van de Franse koning Lodewijk XIII was zwak. Omdat Spanje bij te veel conflicten betrokken was stuurde Olivares opnieuw aan op vrede met de Republiek en Frankrijk. In de Republiek was al lange tijd een discussie gaande tussen een factie die de oorlog wilde voortzetten en een factie die vrede verlangde. De vredesfactie werd groter naarmate de jaren verstreken, de kosten toenamen en grote successen uitbleven. In 1643 werd onder zijn druk een troepenreductie bewerkstelligd. De interim landvoogd De Melo kwam dit te weten en bereidde daarom een aanval voor op Frankrijk omdat hij door de reductie niet hoefde te vrezen voor een Staatse aanval. De Melo wilde hiermee de druk op Frankrijk opvoeren om met een vrede in te stemmen nu de koning stervende was. Na zijn aanvankelijke successen tegen de Fransen het jaar tevoren, werd Francisco de Melo op 16 mei 1643 echter vernietigend verslagen in de Slag bij Rocroi.\nRocroi was een omkeerpunt in de oorlog. Het gros van de ervaren soldaten uit het Spaanse leger was gevangengenomen of gedood zodat het na 1643 niet meer mogelijk was vanuit de Spaanse Nederlanden een inval in Frankrijk te doen. De goede reputatie van het Spaanse leger lag aan diggelen en het was duidelijk dat Spanje door de problemen met de opstanden van het koninkrijk Portugal en Cataloni\u00eb militair zeer verzwakt was. Na de slag zette Frankrijk het offensief voort en belegerde succesvol Thionville. Frederik Hendrik trachtte te profiteren van de problemen in het Spaanse leger. Toen hij naar Hulst trok werd hij echter weer geconfronteerd met het gros van het overgebleven Spaanse leger waarna Oranje met het leger weer vertrok.\nHet jaar erop werd weer ingezet op een Staatse aanval op Antwerpen. Wederom had De Melo een grote troepenmacht van 10.000 \u00e0 12.000 man in de nabijheid van de stad geplaatst zodat Antwerpen, Brugge en Gent gedekt waren. Frankrijk belegerde ondertussen Grevelingen. Frederik Hendrik zag zijn kans om Sas van Gent te belegeren. Na de inname van Grevelingen door de Fransen kwam De Melo met een ontzettingsleger maar het mocht niet baten. Sas van Gent werd ingenomen maar Frederik Hendrik was allerminst tevreden omdat zijn doel Antwerpen was. Op 20 september 1644 werd De Melo opgevolgd door Manuel de Castel Rodrigo.\nNog steeds wilde Frederik Hendrik Antwerpen innemen. Daartoe had Frederik Hendrik in 1645 voor elkaar gekregen dat het veldleger tot 30.000 man uitgebreid werd. Echter, toen hij te horen kreeg dat het Spaanse leger beschikte over een grotere cavalerie dan hijzelf, besloot Frederik Hendrik om niet het beleg van Antwerpen te slaan. De Fransen gingen ondertussen voortvarend te werk met het veroveren van enkele steden als Armentiers, Menen en Mardijk. Toen een Frans leger Frederik Hendrik te hulp schoot, kon hij het beleg van Hulst slaan. De situatie zag er somber uit voor het behoud van de Zuidelijke Nederlanden. Madrid wist dat er vrede gesloten moest worden om Antwerpen te houden. Een tweefrontenoorlog voeren was niet langer mogelijk.\nDe Franse veroveringen werden ook in de Republiek met argusogen gadegeslagen. Daardoor steeg in de Republiek de bereidheid tot het houden van vredesbesprekingen die zouden beginnen in 1646. In een laatste poging Antwerpen in te nemen werd opnieuw het leger uitgebreid en kreeg het versterking van Frankrijk. Door Spaanse inspanningen mislukte het Beleg van Antwerpen. De Fransen konden daardoor zonder veel weerstand enkele steden in het zuiden veroveren, waaronder Duinkerke met Staatse vlootondersteuning en Kortrijk. Frederik Hendrik deed een laatste poging om een stad te bemachtigen maar Venlo bleek niet haalbaar. Frederik Hendrik overleed in 1647 nadat zijn gezondheid al geruime tijd achteruit was gegaan. Hij werd opgevolgd door zijn zoon Willem II. Landvoogd van de Zuidelijke Nederlanden werd aartshertog Leopold van Oostenrijk.\nVrede van M\u00fcnster.\nIn het verleden waren veel pogingen gedaan om een vrede tussen Spanje en de Republiek te sluiten. Steeds lukte het niet op twee punten: de soevereiniteit die Spanje niet wilde opgeven en de positie van de katholieken die Spanje veiliggesteld wilde hebben in de Republiek. Door de nijpende situatie wilde Spanje niet meer zo vasthouden aan deze standpunten. Een vrede met de Republiek moest komen tot elke prijs. Daarom was Spanje bereid tot het doen van grote concessies.\nIn 1644 was een groot vredescongres begonnen in de Westfaalse steden M\u00fcnster en Osnabruck om de Dertigjarige Oorlog tussen Zweden, Frankrijk, Spanje en de keizer te be\u00ebindigen. Het was het eerste grote vredescongres in de West-Europese geschiedenis. Door de alliantie met Frankrijk kon de Republiek ook aanschuiven bij de besprekingen. Daar schoof de Republiek in 1646 bij aan en na een aantal weken van beraad met de Spaanse ambassadeurs was een eerste akkoord al bereikt, een wapenstilstand voor twintig jaar. Krachtens het alliantieverdrag met Frankrijk mocht de Republiek niet zelfstandig een vrede sluiten met Spanje. De Fransen stelden echter hoge eisen aan een vrede. De toegeeflijkheid van Spanje aan de Staatse eisen en het wantrouwen richting de Fransen leidden tot veel discussies in de Republiek, zowel in de regeringscolleges als op straat hoe hiermee moest worden omgegaan. Besloten werd om de Fransen bij een vrede te betrekken, maar mochten zij onredelijke eisen stellen dan zou de Republiek een afzonderlijke vrede sluiten.\nIn de tweede ronde van onderhandelingen werd gestreefd naar een vrede waarvan de voorlopige voorwaarden op 8 januari 1647 ondertekend werden. Met Frankrijk kon geen overeenstemming bereikt worden doordat de Fransen steeds met nieuwe eisen kwamen. De Staten besloten hierop buiten Frankrijk om vrede te sluiten met Spanje. Op 30 januari 1648 werd de definitieve vredestekst vastgesteld. Deze werd ter ondertekening naar Den Haag en Madrid gestuurd. Op 15 mei werd de vrede plechtig bezworen.\nOvereengekomen werd dat de soevereiniteit van de Republiek door Spanje werd erkend, de Schelde werd 'gesloten' en de Vlaamse zeehavens werden belast met hoge importtarieven, veroveringen van de WIC en VOC in de Indi\u00ebn werden gerespecteerd, de Meierij van 's-Hertogenbosch kwam toe aan de Republiek en er werd geen toegeving gedaan ten gunste van katholieken in de Republiek.\nDe Dertigjarige Oorlog werd datzelfde jaar in oktober beslecht. De Frans-Spaanse oorlog werd pas be\u00ebindigd met de vrede van de Pyrenee\u00ebn in 1659.\nDe vluchtelingenstroom uit de Zuidelijke Nederlanden.\nDe godsdienstige onverdraagzaamheid en de ellende die de oorlog meebracht, leidden tot migratiestromen in de Nederlanden, onder meer die van protestanten richting de Republiek der Zeven Verenigde Nederlanden (reeds in de jaren 1578-1588 toen deze formeel nog niet bestond), maar ook richting de andere omringende landen. Omgekeerd gingen de katholieken naar het zuiden.\nDe grootste beweging naar het noorden (vooral Holland) vond plaats in de jaren 1583-1585 tijdens de herovering door het regeringsleger van de grote Vlaamse en Brabantse steden (Ieper, Brugge, Gent, Brussel, Mechelen en vooral Antwerpen). Dankzij de instroom van deze veelal kapitaalkrachtigen en/of intellectuelen ging het economische en militaire overwicht verschuiven van de Zuidelijke naar de Noordelijke Nederlanden.\nTerwijl in het noorden de Nederlandse 'Gouden Eeuw' aanbrak, waarvan veel uitgeweken zuiderlingen aan de basis lagen, kende het zuiden een Gouden Eeuw van Antwerpen. Zo werd bijvoorbeeld tussen 1611 en 1627 het Rubenshuis in Antwerpen gebouwd, door renovatie van een deels verwoest woonhuis uit 1550.\nDe massale inwijking van vluchtelingen, die in de Republiek een grote demografische verschuiving veroorzaakte, bracht naast economische, culturele en wetenschappelijke verrijking, ook sociale spanningen met zich mee.\nLatere visies op de Tachtigjarige Oorlog.\nDoor diverse geschiedschrijvers is de Opstand verschillend beoordeeld. De eerste van hen was P.C. Hooft met zijn werk \"De Nederlandsche Histori\u00ebn\" (1642-1647), dat de Opstand van 1555 tot 1587 beschreef. Hij poogde onpartijdig te schrijven door ook Spaanse bronnen te raadplegen.\nIn de zeventiende eeuw overheersten de geschriften van tijdgenoten het beeld van de Tachtigjarige Oorlog. Chroniqueurs als Bor en Van Meeteren, Hooft en De Groot, Aitzema en Baudartius konden uit de eerste hand vertellen. In de achttiende eeuw werd het verzamelen van bronnen uit de tijd van de Tachtigjarige Oorlog belangrijker. Met name de compilatie van Jan Wagenaar uit het midden van de achttiende eeuw werd een standaardwerk voor die tijd en hierdoor raakten de contemporaine schrijvers meer op de achtergrond.\nIn de negentiende eeuw werd de Tachtigjarige Oorlog weer uitgebreid onderzocht. Tot die tijd werd vooral gesproken van De Opstand of De Nederlandse Opstand. De naam Opstand slaat vooral op de eerste fase van de Tachtigjarige Oorlog, toen de Republiek nog niet bestond. In een studie uit 2004 spreekt historicus Arie van Deursen over De Opstand van 1572-1584. Robert Fruin merkte echter al in 1861 op dat geschiedschrijvers geneigd zijn slechts deze beginperiode uitvoerig te beschrijven tot de moord op Willem van Oranje in 1584, terwijl dit geenszins het keerpunt van de oorlog was, dat pas in 1588 kwam met de oprichting van de Republiek en de nederlaag van de Spaanse Armada, en na de Tien jaren daarna pas de Opstand (althans voor het Noorden) vrijwel gewonnen was.\nVolgens de gereformeerde antirevolutionair Guillaume Groen van Prinsterer ging de Opstand erom hoe door Gods leiding het Nederlandse volk onder het huis Oranje-Nassau zijn vrijheid wist te verwerven. Dit kwam het duidelijkst naar voren in zijn \"Handboek der geschiedenis van het vaderland\" (1846).\nDe door Rankes historisme en Mills liberalisme be\u00efnvloede Fruin, die als eerste de leerstoel vaderlandse geschiedenis van de Universiteit Leiden bekleedde, betrachtte een wetenschappelijke benadering van de Opstand, in tegenstelling tot de louter verhalende geschiedenis die tot dan toe gebruikelijk was. Fruin richtte zich daarbij hoofdzakelijk op twee perioden: \"Tien jaren uit den Tachtigjarigen Oorlog\" (1857) over 1588-1598 en \"Het voorspel van de Tachtigjarigen Oorlog\" (1859) over 1555-1568. In zijn werk is aanvankelijk wel enige staatsgezindheid te merken, later daarentegen orangisme.\nDe eveneens liberale Reinier Cornelis Bakhuizen van den Brink heeft een belangrijke bijdrage geleverd aan het onderzoek door het opzetten van het Rijksarchief. In 1857 vertaalde hij \"The Rise of the Dutch Republic\" (1856) van de Amerikaanse puriteinse historicus John Lothrop Motley.\nIn het midden van de negentiende eeuw deden ook de Belgen Louis-Prosper Gachard en Joseph Kervyn de Lettenhove grondig bronnenonderzoek naar de Tachtigjarige Oorlog, vooral in de Brusselse en Spaanse archieven.\nHet katholieke antwoord op de protestantse en liberale geschiedschrijving kwam van Willem Jan Frans Nuyens, die stelde dat ook katholieken goede vaderlanders konden zijn en velen van hen ook meevochten tegen de Spanjaarden tijdens de Opstand. Nuyens' werk \"Geschiedenis der Nederlandsche Beroerten in de XVIe eeuw\" (Amsterdam, 1865-70, 8 delen) was belangrijk voor het (her)vinden van de rol van de Nederlandse katholieken in de Opstand en daarmee in de Nederlandse staat en droeg bij aan hun emancipatie.\nDe sociaaldemocraat Pieter Geijl bracht begin twintigste eeuw een vernieuwende visie op de Opstand, door te stellen dat deze inging tegen de logische loop der geschiedenis, waarin uiteindelijk elk volk zijn eigen staat zou moeten kunnen vestigen, terwijl dit voor een deel van wat Geijl zag als de Nederlandse stam, namelijk het zuidelijke oftewel de Vlamingen, niet opging. Geijl meende dat de Republiek door had moeten vechten om ook de Nederlandstalige gewesten van het latere Belgi\u00eb te veroveren, die in de jaren 1579-1585(-1604) verloren waren gegaan, zodat er een Dietse volksstaat zich had kunnen vestigen. Hij pleitte in de \"Groot-Nederlandse gedachte\" (1925, 1930) om de tijdens de Opstand verloren gegane Vlaams-Nederlandse eenheid te herstellen. Daarvoor moest de geschiedenis worden herschreven in Groot-Nederlandse zin, en Geijl trachtte dat in zijn werk \"Geschiedenis van de Nederlandsche Stam\" (1939-1962), waarin hij echter niet verder kwam dan het jaar 1798."}
{"id": "8897", "revid": "918400", "url": "https://nl.wikipedia.org/wiki?curid=8897", "title": "Marseille", "text": "Marseille ( [ma\u0281s\u025bj]; Occitaans: \"Marselha\") is, na Parijs, de tweede stad naar inwoneraantal van Frankrijk. Marseille is de hoofdstad van het departement Bouches-du-Rh\u00f4ne en de (grotere) regio Provence-Alpes-C\u00f4te d'Azur. Het heeft de grootste handelshaven van Frankrijk en ligt aan de Middellandse Zee, tussen de C\u00f4te Bleue en de Calanques, in de historische regio Provence. De stad huisvest, samen met Aix-en-Provence, de Universiteit van Aix-Marseille, een van de grootste Franstalige universiteiten ter wereld.\nGeschiedenis.\nOudheid.\nMarseille is oorspronkelijk gesticht door Grieken uit Phocaea rond 600 v.Chr. onder de naam \u039c\u03b1\u03c3\u03c3\u03b1\u03bb\u03af\u03b1: \"Massalia\" of \"Massilia\". Dankzij deze stad kon onder meer de handel tussen de Grieken en de Kelten in de oudheid vereenvoudigd worden, vooral via de nabije Rh\u00f4ne. Gedurende haar gehele geschiedenis was het een belangrijke stad voor de handel tussen de Middellandse Zee regio en West-Europa. Haar staatsinrichting (\"politeia\") was oligarchisch en werd in de oudheid beschouwd als een goed werkend systeem. De belangrijkste handelswaren waren tin, zout, amber, keramiek en wijn (de druif werd door de Grieken van Massalia in Zuid Frankrijk ge\u00efntroduceerd). Al snel na de stichting werden er vanuit Massalia nieuwe koloni\u00ebn gesticht: Emp\u00f3rion (nu in Cataloni\u00eb), Nice, Monaco en Monte Carlo. Vanuit deze plaatsen verspreidde de Griekse cultuur zich langs de rivieren en handelswegen over Zuid-Frankrijk en be\u00efnvloedde sterk de Keltische stammen van het binnenland. Vanuit Massalia werden er ook expedities georganiseerd naar West-Europa om de 'barbaarse' landen te verkennen voor handelsdoeleinden. Een bekend ontdekkingsreiziger uit de 4e eeuw v.Chr. was Pytheas (van Massalia) die het eiland Groot-Brittanni\u00eb (bron van tin) omzeilde en misschien zelfs tot IJsland en Jutland (bron van amber) was gevaren. Op haar hoogtepunt beheerste Massalia de hele huidige Provence en de kuststrook van Noordoost-Spanje. Door concurrentie met de Etrusken en Carthagers ontstonden er vaak conflicten. In de 3e eeuw, 2e eeuw en 1e eeuw voor Christus verbonden de Massalioten zich met het expanderende Romeinse Rijk voor de defensie tegen de Carthagers en behielden hierdoor hun vrijheid, totdat ze in de strijd tussen Caesar en Pompeius de verliezende kant kozen. Caesar nam de stad na het beleg van Massilia in en ontnam haar de meeste gebieden en de politieke zelfstandigheid. De Romeinen noemden de stad Massilia. In de 1e eeuw kreeg Massilia nieuwe vermaardheid als een centrum voor Grieks onderwijs en cultuur en veel Romeinse en Keltische bewoners van Galli\u00eb stuurden hun kinderen naar Massilia om beschaving op te doen.\nMiddeleeuwen.\nNa de val van het West-Romeinse Rijk werd Massilia achtereenvolgens bezet door de Visigoten, Bourgondi\u00ebrs en Franken. In de 7e en 8e eeuw had de stad veel te lijden van islamitische piraten. In de middeleeuwen heersten de hertogen van Bourgondi\u00eb, het Heilige Roomse Rijk en de hertogen van Anjou. Marseille werd in de tweede helft van de 12e eeuw een gemeente bestuurd door consuls. In 1480 kwam de stad definitief in Franse handen.\nModerne tijd.\nIn 1720 was er een grote pestuitbraak in Marseille en omgeving, de laatste van zijn soort in West-Europa. In de stad stierf de helft van de bevolking. In de 19e eeuw werden Marseille en de omliggende Provence een geliefd oord voor kunstenaars en intellectuelen. Het toerisme kwam op. De stad groeide flink, onder andere omdat ze de belangrijkste toegang was tot Frankrijks Noord-Afrikaanse koloni\u00ebn. Na de dekolonisatie draaide dat om: massaal staken Noord-Afrikanen de Middellandse Zee over om zich in Marseille te vestigen. Ze vonden onderdak in de vele betonnen flatgebouwen die de plaats innamen van de historische woonwijken van de stad.\nGeografie.\nDe oppervlakte van Marseille bedroeg op ; de bevolkingsdichtheid was toen inwoners per km\u00b2.\nDe onderstaande kaart toont de ligging van Marseille met de belangrijkste infrastructuur en aangrenzende gemeenten.\nDemografie.\nOnderstaande figuur toont het verloop van het inwoneraantal van Marseille sinds 1901.\nImmigratie.\nVanaf de middeleeuwen kende Marseille al een belangrijke immigratie, vanuit Pi\u00ebmont, Toscane, Genua en Corsica. Maar vanaf de zestiende eeuw waren er ook protestantse inwijkelingen, onder andere uit de Nederlanden. Tussen 1880 en 1930 was er een eerste massale immigratiegolf en dit vanuit Itali\u00eb. Het aandeel buitenlanders in de bevolking van Marseille steeg van 8 naar 18% in 1901, waarvan 91% Italianen. Dit cre\u00eberde spanningen. Zo was er in juni 1881 een klopjacht op Italiaanse immigranten die drie doden en eenentwintig gewonden eiste. Deze zou begonnen zijn door Franse soldaten op doortocht uit Tunis. Tijdens en na de Eerste Wereldoorlog volgden groepen uit andere landen, waaronder Spaanse republikeinen en 14.000 Armeni\u00ebrs. Na de Tweede Wereldoorlog volgde een tweede grote migratiegolf uit Noord-Afrika. Tussen 1954 en 1974 verdrievoudigde de bevolking van Maghrebijnse oorsprong. Na de Algerijnse onafhankelijkheid kwamen daar nog zo'n 100.000 pieds-noirs bij. Er volgden nog andere immigranten, zoals 7.000 inwoners van de Comoren na 1975.\nBezienswaardigheden.\nArchitectuur:\nNatuur:\nAndere bezienswaardigheden:\nToerisme.\nMarseille is een multiculturele stad, waar het toerisme in opkomst is. De opening van een TGV-lijn tussen Parijs en Marseille in 2001 was in eerste instantie bedoeld om de Marseillais(es) een snelle verbinding met Parijs te geven. Inmiddels zijn er veel Parijzenaren die in Marseille een tweede appartement hebben gekocht. De opening van een nieuwe terminal voor lage kostenvliegmaatschappijen in november 2006 op het vliegveld van Marseille was onder andere bedoeld om het toerisme verder te stimuleren. Een verdere stimuleringsimpuls wordt gegeven door middel van een enorm stadsvernieuwingsproject, Eurom\u00e9diterran\u00e9e. Als gevolg hiervan en met name door de aanleg van een tramnetwerk wordt er op verschillende plekken in de stad gebouwd. In 2013 was Marseille samen met Slowakijes tweede stad Ko\u0161ice Culturele hoofdstad van Europa.\nSport.\nOlympique Marseille is de grootste voetbalclub in Marseille en heeft al verschillende malen het kampioenschap en de beker van Frankrijk gewonnen en in 1993 zelfs de Champions League. De club speelt in het Stade V\u00e9lodrome. Marseille was speelstad tijdens het WK voetbal van 1938 en 1998 en het EK voetbal van 1960, 1984 en 2016. Ook deze wedstrijden werden gespeeld in het \"Stade V\u00e9lodrome\".\nOok tijdens het WK Rugby van 2007 was Marseille met het Stade V\u00e9lodrome speelstad.\nOp atletiekgebied wordt jaarlijks de grote internationale hardloopwedstrijd Marseille-Cassis gehouden over een afstand van 20 kilometer.\nHet ATP-toernooi van Marseille is een jaarlijks tennistoernooi voor de mannen dat wordt gespeeld in februari.\nMarseille was 36 keer etappeplaats in de wielerkoers Tour de France. De Fransen Hippolyte Aucouturier en Andr\u00e9 Leducq wonnen er twee keer. De laatste winnaar in Marseille was de Pool Maciej Bodnar in 2017. Jaarlijks wordt begin februari in en om Marseille de wielerkoers GP La Marseillaise verreden. Deze wedstrijd geldt als begin van het wielerseizoen in Frankrijk.\nKlimaat.\nMarseille heeft een Mediterraan klimaat, met milde, vochtige winters, en warme droge zomers. Januari en februari zijn de koudste maanden, met gemiddelde temperaturen rond de 10\u00a0\u00b0C. Juli en augustus zijn de warmste maanden, met gemiddelde temperaturen van rond de 25\u00a0\u00b0C. Marseille staat ook bekend om de mistral die zorgt voor blauwe luchten. De zon schijnt er circa 2800 uur per jaar.\nVerkeer en vervoer.\nDe stad beschikt over twee metrolijnen en drie tramlijnen.\nHet belangrijkste treinstation Marseille Saint-Charles is rechtstreeks aangesloten op een hogesnelheidslijn naar Parijs. In de gemeente liggen verder de spoorwegstations Marseille-Blancarde, Picon-Busserine, Saint-Antoine, Saint-Joseph-le-Castellas, Saint-Louis-les Aygalades, Saint-Marcel, Sainte-Marthe-en-Provence, S\u00e9on-Saint-Henri en La Pomme.\nDe stad heeft ook de belangrijkste haven van Frankrijk."}
{"id": "8899", "revid": "1078671", "url": "https://nl.wikipedia.org/wiki?curid=8899", "title": "Silene (mythologie)", "text": "De Silenen waren fabeldieren uit de Griekse mythologie. Zij waren half man, half paard en zaten voortdurend de nimfen achterna en vrijden met hen in grotten. De Satyrs, eveneens natuurdemonen, worden vaak vereenzelvigd met de Silenen omdat hun beschrijving gelijkluidend is, op een enkele na die omschreven wordt als half man, half bok. Een bekende Satyr of Silene is Marsyas, een begaafd fluitspeler en onderwijzer van muziek."}
{"id": "8900", "revid": "75723", "url": "https://nl.wikipedia.org/wiki?curid=8900", "title": "Marsyas (Griekse mythologie)", "text": "Marsyas (Oudgrieks ) is een figuur uit de Griekse mythologie, een satyr afkomstig uit Phrygi\u00eb.\nVolgens bepaalde bronnen is hij de uitvinder van de aulos, een blaasinstrument met twee pijpen.\nZeer gangbaar is ook het verhaal dat niet Marsyas, maar de godin Athena dit instrument uitvond. Zij wierp het echter weg en vervloekte het, omdat er wanneer ze speelde een lelijke uitdrukking op haar gezicht verscheen.\nMarsyas vond het instrument en leerde het goed te beheersen. Hij raakte zo overtuigd van zijn muzikale kwaliteiten dat hij Apollo, de god van de muziek (die de lier bespeelt), uitdaagde tot een duel. Apollo nam de uitdaging aan, op voorwaarde dat de winnaar naar believen met de tegenstander zou mogen omspringen.\nApollo won uiteindelijk, omdat hij zijn lier ook ondersteboven bespelen kon, en dat kon Marsyas niet. Volgens afspraak mocht Apollo doen wat hij wilde met de satyr: de god bond hem aan een boom en vilde hem levend.\nOvidius beschrijft dit verhaal kort in zijn \"Metamorfosen\" en vertelt ook hoe de tranen van Marsyas' vrienden de rivier de Marsyas doen ontstaan (\"Metamorfosen\" 6, 382-400).\nBetekenis.\nCentraal in de interpretatie van deze en een reeks andere Griekse mythen staat de hybris (hoogmoed) en de bestraffing ervan.\nHet duel is ook een klassiek symbool voor de tegenstelling en de superioriteit van het apollinische t.o.v. het dionysische in de antieke cultuur. Aan deze dichotomie worden nog talrijke andere opposities gekoppeld die als emblematisch voor de antieke cultuur worden beschouwd: snaarinstrumenten vs. blaasinstrumenten, Grieks vs. barbaars, west vs. oost, cultuur vs. natuur, het rationele vs. het irrationele, enzovoort."}
{"id": "8901", "revid": "1057145", "url": "https://nl.wikipedia.org/wiki?curid=8901", "title": "Silenen (gemeente)", "text": " Silenen is een gemeente in het Zwitserse kanton Uri. Deze gemeente is in oppervlakte de grootste van het kanton en telt inwoners. De gemeente bestaat uit de plaatsen Silenen, Amsteg en het in het Maderanertal gelegen Bristen."}
{"id": "8902", "revid": "67159991", "url": "https://nl.wikipedia.org/wiki?curid=8902", "title": "Ariadne (mythologie)", "text": "Ariadne (Oudgrieks: \u0391\u03c1\u03b9\u03ac\u03b4\u03bd\u03b7) is een figuur uit de Griekse en Romeinse mythologie. Zij is de dochter van koning Minos van Kreta en koningin Pasipha\u00eb, beiden kinderen van goden.\nDe oude Romeinse schrijver Hyginus identificeerde Ariadne als de Romeinse Libera/Proserpina rond dezelfde tijd als Libera officieel werd ge\u00efdentificeerd met Proserpina in 205 v.Chr., waardoor deze twee namen synoniem werden voor dezelfde godin. Hyginus bracht Libera/Proserpina in verband met Ariadne als bruid van Liber, wiens Griekse equivalent Dionysos was, de echtgenoot van Ariadne.\nMythe.\nAriadne zou de held Theseus geholpen hebben te ontsnappen uit het labyrint. Ze gaf hem een zwaard en een kluwen wol (de draad van Ariadne). De wollen draad moest hij afwikkelen terwijl hij het labyrint inging. Ariadne was bereid Theseus te helpen op voorwaarde dat hij, zodra hij de weg uit het labyrint had gevonden, met Ariadne zou trouwen en hij samen met haar zou terugkeren naar Athene. Theseus doodde met het zwaard de Minotaurus die in het labyrint huisde, en vond dankzij \"de draad van Ariadne\" de uitgang terug.\nTheseus liet, vrijwillig of gedwongen door Dionysos, Ariadne achter op Naxos na zijn terugkeer uit Kreta. De mythe is nauw met Dionysos verbonden: deze god zou haar daar hebben gehouden en haar tot zijn vrouw gemaakt hebben. Ze werd onsterfelijk en zo ook een godin. Er wordt zelfs gezegd dat zij samen dertien kinderen kregen. Pseudo-Apollodorus, (onbekende Griekse mythograaf, 2e eeuw AD, E1.9) noemt Thoas, Staphylos, Oenopion en Peparethos. Hyginus ((Gaius Iulius Hyginus, Romeins bibliothecaris en mythograaf, 2e eeuw AD, Fabulae 14) noemt Phliasos en Eurymedon. Pausanias (Griekse schrijver ca. 115 Lydi\u00eb \u2013 180 AD, Rome, Beschrijving van Griekenland) noemt Keramos (1:3.1). Hier en daar zijn echter nog veel meer nakomelingen te vinden. We mogen wel aannemen dat Dionysos zijn reputatie als God van de vruchtbaarheid heeft waargemaakt.\nVoortleven.\nIn de kunst van de Oudheid komt het thema van \"Ariadne op Naxos\" overwegend voor op Hellenistische en Romeinse moza\u00efeken en muurschilderingen. In het gezelschap van Theseus v\u00f3\u00f3r het labyrint wordt zij slechts sporadisch uitgebeeld.Hoogstwaarschijnlijk hebben de bitter verwijtende \"brief\" van Ariadne in Ovidius' \"Heroides\" en haar weeklacht in een elegisch gedicht van Catullus geleid tot de populariteit van Ariadnes droevige lot in de westerse kunst (voornamelijk de muziek) vanaf de 16e eeuw. Van een opera van Monteverdi uit 1608 bleef alleen het beroemde \"Lamento d'Arianna\" bewaard. Ariadne is verder de hoofdfiguur in een groot aantal opera's en cantates uit de 17e en 18e eeuw, onder meer van Robert Cambert (1628-1677), Marin Marais (1656-1728), G.F. Haendel (1658-1759), A. Scarlatti (1660-1725) en Joseph Haydn (1732-1809).\nVan recentere datum zijn de opera's \"Ariane\" (1906) van Jules Massenet en Bohuslav Martin\u00fa en \"Ariadne auf Naxos\" (1912, herwerkt in 1916) van Richard Strauss (1864-1949) op tekst van Hugo von Hofmannsthal (1874-1929), en het ballet \"Bacchus et Ariane\" (1930) van Albert Roussel (1869-1937).\nZoals al blijkt uit de titel van Massenets opera luidt de Franse variant van de naam Ariadne \"Ariane\". Onder die naam leeft Ariadne voort in de Europese Arianeraket. Als voornaam heeft de Franse naam ook in het Nederlandse taalgebied populariteit verworven. Ook Prinses Ariane behoort tot haar naamdragers."}
{"id": "8903", "revid": "705686", "url": "https://nl.wikipedia.org/wiki?curid=8903", "title": "Naxos (eiland)", "text": "N\u00e1xos (Grieks: \u039d\u03ac\u03be\u03bf\u03c2) is een Grieks eiland en gemeente in de Ege\u00efsche Zee, met zijn oppervlakte van 448\u00a0km\u00b2 het grootste eiland van de Cycladen, een eilandengroep waartoe bijvoorbeeld ook Tinos, Mykonos en Paros behoren. Het is van oudsher beroemd vanwege zijn marmer en zijn wijn (de dichter Archilochus vergeleek die met de godendrank nectar) en samenhangend daarmee vanwege de hier sterk ontwikkelde cultus van de god Dionysus. Ook de plaatselijke likeur, Kitron, is een bekende delicatesse van het eiland.\nAlgemene indruk.\nHet eiland Naxos, dat ongeveer 25.000 inwoners telt, behoort bestuurlijk tot de nomos Kykl\u00e1des. Het eiland is behoorlijk bergachtig en, zeker in vergelijking met de omringende eilanden, betrekkelijk groen en vruchtbaar. Een machtige bergketen, de Zas, steekt 1001 m boven de zeespiegel uit en is van vrijwel overal op het eiland te zien. In de (door irrigatie) vruchtbare dalen worden onder meer citrusvruchten, olijven en druiven verbouwd, terwijl in het bergland de veeteelt (schapen en geiten) zorgt voor de productie van kaas. Verder ontgint men nog steeds marmer en amaril. Het eiland heeft betrekkelijk grote zandstranden en duinen langs de kust, waardoor het toerisme een van de belangrijkste inkomstenbronnen is geworden.\nDe hoofdplaats (15.000 inwoners) heet officieel N\u00e1xos(-stad), maar wordt gewoonlijk, zoals vaak op de Griekse eilanden, Chora (\u03a7\u03ce\u03c1\u03b1, d.i. \"Hoofdstad\") genoemd. Het is de zetel van een Grieks-orthodox bisdom en van een rooms-katholiek aartsbisdom.\nMythologie.\nOp Naxos zou de Atheense koningszoon Theseus op bevel van de goden zijn geliefde Ariadne hebben achtergelaten, hoewel zij hem op Kreta uit het labyrint had weten te krijgen door middel van een kluwen wol. Het ongelukkige meisje werd opgemerkt door de god Dionysus, die zich over haar ontfermde en haar minnaar werd. Er wordt zelfs gezegd dat zij samen twee kinderen kregen, Staphylus (\u03a3\u03c4\u03ac\u03c6\u03c5\u03bb\u03bf\u03c2, d.i. \"Druif\") en Oenopion (\u039f\u03b9\u03bd\u03bf\u03c0\u03af\u03c9\u03bd, d.i. \"Wijndrinker\"). Een andere mythe vertelt dat Dionysos zou geboren zijn in Nyssa (op Naxos); hoe dan ook, de eredienst van Dionysus was de belangrijkste godencultus op het eiland. Soms werden Dionysus-priesters archont van het eiland, en op de munten van Naxos werden de attributen van de god afgebeeld: de kantharos (d.i. drinkbeker), de krater (d.i. mengvat), de thyrsus-staf en de druif.\nGeschiedenis.\nRond 3000 v.Chr. verrezen de eerste nederzettingen op N\u00e1xos, dat het dominante centrum werd van de zogenaamde Cycladische cultuur. Voor de kolonisatie van een eiland is de samengang van de neolithische cultuurset vereist (grondwater, landbouwgebied, een rietveld, voldoende jachtgebied en nabije verbinding met andere centra voor uitwisseling van ontbrekende goederen). Een eiland dient daartoe van een minimale omvang te zijn. Naxos beantwoordde aan deze vereisten. Naxos lag bovendien op de kruising tussen de vroege vaarroutes verbonden met Anatoli\u00eb. Het was een van de eerste Griekse eilanden waar met marmer werd gewerkt. Dit marmer was van de beste kwaliteit en werd ook zuidwaarts ge\u00ebxporteerd naar het Mino\u00efsch Kreta, waar op de oostkust een heel handelsdepot is ontdekt uit die tijd. Daar vonden archeologen dezelfde soort potten als er op Naxos in gebruik waren, wat op een verdere kolonisatie zuidwaarts kan wijzen.\nRond 2000 v.Chr. zijn er overal rond de Middellandse Zee brandlagen te vinden. Ook op Naxos zijn toen sites verwoest. Na de ramp op Santorini, die tegenwoordig tussen 1613 en 1615 v.Chr. wordt gedateerd aan de hand van gevonden olijfhout, viel de noord-zuidverbinding vanuit Kreta weg. De vloten en havens waren trouwens verwoest na een tsunami van 28 meter hoog. Het transport van ijzererts vanuit Attica werd nu door de Myceners georganiseerd. Zij bouwen de oostroute naar Anatoli\u00eb verder uit en 'concurreren' daarbij de Kretenzers weg.\nAan het einde van de Myceense periode, omstreeks 1000 v.Chr. werd Naxos gekoloniseerd door Ioni\u00ebrs uit Attica, die ook de stad Naxos stichtten en de omringende vlakten vruchtbaar maakten. Rond 735 v.Chr. stichtten kansarme inwoners van Naxos, samen met hun lotgenoten van Chalkis (op Euboea), op hun beurt een kolonie Naxos op Sicili\u00eb, aan de voet van de Etna.\nHet eiland kende in de 7e en 6e eeuw v.Chr. een opmerkelijke bloeiperiode, voornamelijk onder de tirannie van Lygdamis, en er was in die tijd een beroemde kunstenaarsschool gevestigd (beeldende kunsten en kunstnijverheid). Lygdamis, die zelf tot de aristocratie behoorde, riep het volk op om in opstand te komen tegen de adel, die oorspronkelijk alle grond bezaten en door de historicus Herodotus \"de vetten\" genoemd wordt. Vervolgens greep hij de macht, gesteund door de tirannen Pisistratus (van Athene) en Polycrates (van Samos), die hij tot zijn vrienden mocht rekenen. Lygdamis regeerde over Naxos van \u00b1 550 tot 524 v.Chr..\nNet als aartsrivaal Paros, waarmee het weleens in oorlog lag, was (en is) Naxos rijk aan kwaliteitsmarmer. Men vindt het overal op het eiland aan de oppervlakte. Het is dan ook niet verwonderlijk dat zich hier een lokale school van marmerbewerkers en beeldhouwers ontwikkelde.\nDe Naxi\u00ebrs hielden ervan hun welvaart \u00e9n hun vakmanschap te etaleren: op drukbezochte plaatsen, overal in Griekenland, richtten zij imposante monumenten en bouwwerken op, zoals de \"Stoa van de Naxi\u00ebrs\" en het beroemde \"Leeuwenterras\" op het eiland Delos, alsook de zogenaamde \"Sfinx van Naxos\" (eerste helft van de 6e eeuw v.Chr.) te Delphi.\nIn 502 v.Chr. steunde Naxos de Ionische Opstand en werd als straf daarvoor in 490 door een Perzisch expeditieleger onder Datis verwoest. Van deze catastrofe zou het eiland zich nooit meer herstellen. In de slagen bij Salamis en Plataeae streed het aan de zijde van de verenigde Grieken. Daarna was het een eerder weerspannig lid van de Delisch-Attische Zeebond: het feit dat deze tegen de Perzen gerichte alliantie onder de hegemonie van Athene gekomen was, werd door de Naxi\u00ebrs niet in dank afgenomen. Na een lange belegering verloren zij hun onafhankelijkheid en moesten met lede ogen toezien hoe Atheense \"cleruchen\" zich op hun eiland kwamen vestigen. De Atheense vlootvoogd Chabrias versloeg de Spartaanse vloot in de zee-engte tussen Naxos en Paros. In 376 trad Naxos toe tot de Tweede Delisch-Attische Zeebond, en in de Diadochentijd was het lid van een eilandenbond, die achtereenvolgens onder Egyptische, Macedonische en Rhodische invloed stond, totdat het uiteindelijk vanaf 41 v.Chr. bij het Romeinse Rijk werd ingelijfd.\nIn de eerste jaren van de christelijke jaartelling raakten de Cycladen meer en meer ontvolkt: in de tijd van Strabo (\u2020 19 na Chr.) waren enkel Naxos, Paros, Tinos en Andros nog van belang. Daarna ging de geschiedenis van het eiland geruisloos over in de Byzantijnse tijd, die veel sporen naliet in allerlei grote en kleine kerken, overal verspreid. In de 9e eeuw werden de Cycladen overvallen door de Saracenen, die Kreta als uitvalsbasis gebruikten.\nVoor Naxos brak een tweede bloeiperiode aan in 1207 toen de Venetiaanse edelman Marco Sanudo het hertogdom van de Ege\u00efsche Zee stichtte en Chora (Naxos) tot zijn hoofdstad maakte. Zijn nakomelingen (en later de familie Crispi) regeerden over het eiland tot 1566: toen kwamen de Turken, die er bleven tot 1829.\nPlaatsen.\nDoor de bestuurlijke herindeling (\"Programma Kallikratis\") werden de departementen afgeschaft vanaf 2011. \u201cNaxos\u201d werd een regionale eenheid (\"perifereiaki enotita\"). Er werden eveneens gemeentelijke herindelingen doorgevoerd, in de tabel hieronder \u201cGEMEENTE\u201d genoemd."}
{"id": "8904", "revid": "418872", "url": "https://nl.wikipedia.org/wiki?curid=8904", "title": "Staphylus", "text": ""}
{"id": "8905", "revid": "50192", "url": "https://nl.wikipedia.org/wiki?curid=8905", "title": "Staphylus en Oenopion", "text": "Staphylus en Oenopion (Oudgrieks: \u039f\u1f30\u03bd\u03bf\u03c0\u03af\u03c9\u03bd) zijn figuren uit de Griekse mythologie\nDe mythe van Ariadne is nauw met Dionysus verbonden. De ondankbare Theseus zou Ariadne op het eiland Naxos hebben achtergelaten tijdens zijn terugreis vanuit Kreta.\nDionysus zou Ariadne tot zijn vrouw gemaakt hebben, er wordt zelfs gezegd dat zij samen twee kinderen kregen: \"Staphylus\" en \"Oenopion\"."}
{"id": "8906", "revid": "231402", "url": "https://nl.wikipedia.org/wiki?curid=8906", "title": "Centraal Planbureau", "text": "Het Centraal Planbureau (CPB) is een Nederlandse overheidsinstantie die als kerntaak het maken van economische prognoses en analyses heeft. Het planbureau probeert daarbij wetenschappelijk verantwoord en actueel te zijn. Het CPB valt onder het ministerie van Economische Zaken en Klimaat, maar heeft net als de andere planbureaus een onafhankelijke status.\nBelanghebbenden voor het onderzoek van het CPB zijn: regering, parlement en andere maatschappelijke organisaties zoals politieke partijen, vakbonden en werkgeversorganisaties.\nAls onderdeel van het ministerie van Economische Zaken en Klimaat (dus geen zelfstandig bestuursorgaan, zoals het Centraal Bureau voor de Statistiek is) heeft het CPB toegang tot vertrouwelijke beleidsinformatie en kan het dus een oordeel geven over de beleidsmaatregelen die in het kabinet worden overwogen. Tegelijkertijd zorgt de onafhankelijke status van het Bureau voor het vertrouwen dat de andere ministeries in zijn oordeel hebben.\nGeschiedenis.\nIn 1935 hadden minister Hein Vos en Jan Tinbergen voor de SDAP het Plan van de Arbeid geschreven. Met premier Drees waren zij voorstanders van een planeconomie in de zin van een door planning gestuurde economie.\nKort na zijn installatie op 24 juni 1945 als minister van Handel en Nijverheid in het kabinet Schermerhorn-Drees gaf Hein Vos aan de vooraanstaande econoom en Nobelprijswinnaar Jan Tinbergen de opdracht een voorstel te doen voor de oprichting van een economisch Planbureau. Het idee was om economen een periodiek plan op te laten stellen, met daarin richtlijnen voor het te voeren regeringsbeleid. Het CPB publiceert nog altijd elk jaar een Centraal Economisch Plan (CEP), maar dat heeft nooit de inhoud gehad die de naam suggereert. Het is meer een overzicht van de actuele stand van de economie en schetst de vooruitzichten voor het volgende jaar.\nOp voorspraak van minister Willem Drees van Sociale Zaken besloot het kabinet op 3 september 1945 dat het Centraal Planbureau een zelfstandige instelling werd. Het CPB start zijn werkzaamheden op 15 september 1945, met Tinbergen als eerste directeur. Het CPB krijgt pas anderhalf jaar later een wettelijke basis, in de Wet houdende de voorbereiding van de vaststelling van een Centraal Economisch Plan, van 21 april 1947.\u2018\"Het Centraal Planbureau heeft tot taak het verrichten van alle werkzaamheden met betrekking tot het voorbereiden van een Centraal Economisch Plan, dat op geregelde tijden ten behoeve van de co\u00f6rdinatie van het regeringsbeleid op economisch, sociaal en financieel gebied door de Regering wordt vastgesteld, alsmede het uitbrengen van adviezen over algemene vragen, welke zich ten aanzien van de verwezenlijking van het plan kunnen voordoen.\u2019 (Wet voorbereiding van de vaststelling van een Centraal Economisch Plan, 1947, art 3).\"Uit de Memorie van Toelichting bij de wet uit 1947 blijkt dat de taak van het CPB beperkt blijft tot het geven van algemeen-economische inzichten hoe economische politiek kan bijdragen aan het verhogen van de welvaart. Centrale vraag daarbij was of het CPB nadrukkelijk voorkeuren voor beleidsvarianten moest uiten, of dat het zich zou moeten beperken tot het doorrekenen van de effecten van voorliggende beleidspakketten. Uitdrukkelijk is voor het laatste gekozen, zodat het werk van het CPB ondersteunend is aan het primaat van de politiek. Na enkele jaren werd de rol van het CPB van taakstellend meer indicatief.\nTinbergen was een pionier op het gebied van de macro-economische modellenbouw. Enerzijds kunnen hiermee ramingen worden gemaakt van de te verwachten economische ontwikkelingen van de Nederlandse economie op korte en (middel)lange termijn, anderzijds helpen de modellen bij de economische analyse van beleidsvoorstellen.\nDe modellen van het CPB worden voortdurend aangepast en verbeterd, mede afhankelijk van voortschrijdende inzichten in de economische wetenschap. Sinds de tijd van Tinbergen is het werkterrein van het CPB aanzienlijk verbreed. Het CPB houdt zich tegenwoordig met meer onderwerpen bezig en gebruikt ook veel andere onderzoeksmethoden dan de bouw van modellen.\nRamingen en doorrekeningen.\nHet CPB levert als onafhankelijk onderzoeksinstituut beleidsrelevante economische analyses en ramingen. Het CPB doet onderzoek naar de Nederlandse economie en het sociaaleconomisch beleid in den brede. Het maken van ramingen vormt een belangrijk onderdeel van het werk van het CPB. Jaarlijks publiceert het CPB drie ramingen van de ontwikkeling van de Nederlandse en mondiale economie. De belangrijkste twee zijn het Centraal Economisch Plan (CEP), dat in het voorjaar verschijnt, en de Macro Economische Verkenning (MEV), die elk jaar op Prinsjesdag verschijnt. In juni publiceren ze een kortere, bijgewerkte raming.\nDe ramingen van het CPB vormen de offici\u00eble grondslag voor de Rijksbegroting. De afdeling Advisering van de Raad van State houdt toezicht op de naleving van de Europese begrotingsregels. Het CPB en de Raad van State hebben werkafspraken over hun rollen en samenwerking. Aan het begin van elke verkiezingscyclus verschijnt de middellangetermijnverkenning (MLT) van het CPB. Deze beslaat een periode van vier jaar. De MLT biedt een uitgangspunt voor de politieke beleidsvorming binnen politieke partijen en tijdens de coalitieonderhandelingen na de verkiezingen.\nVoor het maken van ramingen, scenario's en beleidsanalyses gebruikt het CPB verschillende modellen.\nKeuzes in Kaart.\nSinds 1986 rekent het CPB op verzoek van politieke partijen de gevolgen van de verkiezingsprogramma\u2019s door onder de noemer \"Keuzes in Kaart\". Hiervoor levert iedere partij die aan de doorrekening deelneemt een lijst met maatregelen aan op basis van het verkiezingsprogramma. Het CPB berekent vervolgens de verwachte effecten van deze maatregelen op gebied van onder meer ongelijkheid, koopkracht, werkgelegenheid en overheidsfinanci\u00ebn. Tegelijkertijd berekent het Planbureau voor de Leefomgeving verwachte effecten op onder meer klimaat en milieu. De kiezer kan partijprogramma\u2019s zo objectiever vergelijken. Na de verkiezingen analyseert het CPB - op verzoek van de informateur \u2013 de beleidsvoorstellen tijdens de coalitiebesprekingen of die van het coalitieakkoord. Partijen kunnen ervoor kiezen om alleen aan de CPB-doorrekening deel te nemen.\nDeelname aan Keuzes in Kaart is niet verplicht. Zo gaven voorafgaand aan Keuzes in Kaart 2023-2028 de BoerBurgerBeweging, de Partij voor de Dieren, de Socialistische Partij, Forum voor Democratie, Partij voor de Vrijheid, DENK en Wybren van Haga aan dat zij niet deel zouden nemen. Het aantal deelnemende partijen varieerde van drie in de eerste editie in 1986 tot rond de tien in de laatste edities. Er is met name kritiek op de gebruikte rekenmodellen en op de dominantie van het CPB - als reactie waarop in 1995 NYFER werd opgericht."}
{"id": "8907", "revid": "8205", "url": "https://nl.wikipedia.org/wiki?curid=8907", "title": "Godinnen van het noodlot", "text": ""}
{"id": "8908", "revid": "79705", "url": "https://nl.wikipedia.org/wiki?curid=8908", "title": "HSBO", "text": "HSBO is in Vlaanderen de afkorting voor: Hoger Secundair Beroepsonderwijs.\nInmiddels is deze term verouderd. Hij dateert nog uit de periode dat het secundair onderwijs ingedeeld was in een lagere en een hogere cyclus. Sinds het secundair onderwijs omgevormd werd in de jaren 70 naar een drie-graden-structuur is de juiste benaming: beroepssecundair onderwijs (BSO).\nIn Nederland wordt dit vmbo genoemd."}
{"id": "8910", "revid": "115734", "url": "https://nl.wikipedia.org/wiki?curid=8910", "title": "Bachelor-masterstructuur", "text": "De bachelor-masterstructuur (ook wel het \"bachelor-masterstelsel\" of \"bamastelsel\" genoemd) is een nadere uitwerking van de afspraken die 29 Europese landen in 1999 in het kader van het Bolognaproces hebben gemaakt om in tien jaar te komen tot \u00e9\u00e9n Europese hogeronderwijsruimte.\nIeder land streeft naar onderling vergelijkbare graden in het hoger onderwijs. In essentie is het hoger onderwijssysteem in ieder land straks gebaseerd op twee cycli; \"undergraduate\" en \"graduate\". Niet de duur van een opleiding, maar het behaalde eindniveau is het criterium voor de internationale vergelijkbaarheid van opleidingen. In de Bolognaverklaring zijn ook afspraken gemaakt over meer samenwerking op het gebied van kwaliteitszorg en curriculumontwikkeling. Zo zijn Vlaanderen en Nederland overeengekomen elkaars opleidingen te erkennen en te controleren (=\"accrediteren\").\nNederland.\nOp 28 september 2001 ging de Ministerraad akkoord met het wetsvoorstel van minister Hermans voor de invoering van de bachelor-masterstructuur in het hoger onderwijs. Hogescholen en universiteiten zijn vanaf het studiejaar 2002 overgegaan op dit stelsel.\nDe bacheloropleiding aan een hogeschool kan gevolgd worden na een afgeronde vooropleiding (havo of vwo) in het voortgezet onderwijs of een afgeronde opleiding in het middelbaar beroepsonderwijs (mbo). Aan de universitaire bachelor kan men beginnen na het voltooien van het vwo of het behalen van minstens een hbo-propedeuse. Na de bacheloropleiding, die drie of vier jaar duurt, kan een een-, twee- of driejarige masteropleiding gevolgd worden. Is de bachelor op het hbo behaald, dan kan het zijn dat voor de master een \"schakelprogramma\" gevolgd moet worden, om beter aan te sluiten op het academische niveau van de master.\nToegang tot de master is op de meeste universiteiten alleen toegestaan na het voltooien van de gehele bacheloropleiding (harde knip of harde cesuur) terwijl op andere zogenaamde doorstroommasters bestaan die studenten ook toelaten die hun bachelor nog niet helemaal voltooid hebben (zachte knip of zachte cesuur). Het kabinet-Balkenende IV was voornemens de harde knip wettelijk verplicht te stellen, tot ongenoegen van oppositie en studentenorganisaties als de LSVb.\nDe Rijksuniversiteit Groningen en de Radboud Universiteit kennen een zachte knip; de Vrije Universiteit Amsterdam overwoog in 2008 deze in te voeren. In het collegejaar 2012-2013 werd op alle bekostigde universiteiten in Nederland de harde knip ingevoerd, nadat het ministerie van Onderwijs, Cultuur &amp; Wetenschappen en de onderwijsinspectie dit de universiteiten verplicht hadden.\nVlaanderen.\nDe bachelor-masterstructuur ging voor het hele hoger onderwijs in Vlaanderen van start op 1 september 2004. Na de Bolognaverklaring (2 pagina's) heeft minister Marleen Vanderpoorten in een ruim 100 pagina's dik \"structuurdecreet\" van 4 april 2003 dit vertaald naar de Vlaamse onderwijssituatie.\nTypisch voor de Vlaamse situatie is de creatie van \"associaties hoger onderwijs\". Rond elke universiteit scharen zich een aantal hogescholen voor een samenwerkingsverband. Onder meer voor de \"academisering\" van de master-opleidingen aan de hogescholen, voor het uitwerken van schakelprogramma's tussen bachelors en masters, voor het rationeel aanwenden van mensen en middelen en om \"dubbels\" te vermijden.\nIn Vlaanderen kent de BaMa-structuur formeel vier verschillende graden:\nDe aankomend student, in het bezit van het diploma secundair onderwijs (of gelijkwaardig) kiest ofwel voor een \"professionele\" bachelor van minstens 3 jaar, met het oog op een instap op de arbeidsmarkt, ofwel voor een \"academische\" bachelor van minstens 3 jaar die zowel voorbereidt op toetreding tot de arbeidsmarkt als de mogelijkheid biedt verder te studeren in minstens \u00e9\u00e9n masteropleiding van 1 \u00e0 2 (uitzonderlijk meer) jaar.\nIn Vlaanderen is een master altijd academisch. Toelating tot een masteropleiding op basis van een behaald \"professioneel\" bachelordiploma is niet rechtstreeks mogelijk, maar in vele gevallen wel mits het volgen van een schakel- of brugprogramma. Als alternatief hiervan kan men eerst de voorafgaande academische bachelor behalen met een verkort programma (bijvoorbeeld 2 in plaats van 3 jaar) ten gevolge van vrijstellingen verkregen op basis van het reeds behaalde professionele bachelordiploma. Enkel masters kunnen worden toegelaten tot een doctoraatsstudie dat na succesvolle afronding leidt tot de graad van doctor.\nProfessionele bacheloropleidingen worden onderwezen op de hogescholen, academische bachelor- en masteropleidingen op universiteiten.\nSommige \"academische\" bachelor- en mastergraden omvatten nog een bijkomende specificatie: \"of science\" of \"of arts\". Bepaalde mastergraden geven daarenboven het recht op het voeren van een bij wet beschermde beroepstitel met eventueel bijhorende afkorting. Zo bijvoorbeeld mogen houders van een masterdiploma met de kwalificatie geneeskunde, tandheelkunde, diergeneeskunde, farmacie, ingenieurswetenschappen, architectuur, bio-ingenieurswetenschappen, psychologie respectievelijk de beroepstitels arts, tandarts, dierenarts, apotheker, ingenieur, architect, bio-ingenieur of psycholoog voeren.\nZowel na een professionele bachelor als na een master kan men zich nog bijkomend specialiseren of vervolmaken met respectievelijk een zogeheten professionele bachelor na bachelor (\"banaba\") van doorgaans \u00e9\u00e9n jaar studie, of master na master (\"manama\").\nHet verder studeren, het overschakelen of herbeginnen van hoger onderwijs is echter beperkt door het leerkrediet.\nHouders van de oude diploma's worden bij wet automatisch gelijkgesteld aan de nieuwe graden en mogen bijgevolg de daaraan gekoppelde titels voeren (dat wil zeggen B., B.Sc., B.A., M., M.Sc., M.A.). Zo wordt graduaat gelijkgesteld met professionele bachelor en licentiaat met master. Dit geldt echter enkel voor de graduaten uitgereikt v\u00f3\u00f3r het academiejaar 2004-2005. Vanaf het academiejaar 2019-2020 worden de meeste HBO5-opleidingen officieel graduaatsopleidingen genoemd. Deze diploma's situeren zich op het niveau 5, tussen het secundair onderwijs (niveau 4) en de bacheloropleiding (niveau 6) en geven geen toegang tot de graad van Bachelor.\nVervolg.\nNaar analogie met de Bachelor-masterstructuur voor het hoger onderwijs, werkt Europa (2007) ook aan een eenvormige, vergelijkbare structuur voor de andere onderwijsniveaus: het Europees Kwalificatieraamwerk (\"European Qualifications Framework\" - EQF)."}
{"id": "8913", "revid": "393984", "url": "https://nl.wikipedia.org/wiki?curid=8913", "title": "Aardbeving", "text": "Een aardbeving is een trilling of schokkende beweging van de aardkorst.\nAardbevingen vinden plaats als er in de aardkorst plotseling veel energie vrijkomt. De energie plant zich dan in een golfbeweging vanuit het centrum naar de omgeving voort. Het denkbeeldige punt waar de beving ontstaat, het zwaartepunt van de energiedichtheid, heet het hypocentrum. Het punt aan het aardoppervlak daar loodrecht boven wordt het epicentrum genoemd. Een lijn van gelijke bevingsintensiteit rond een epicentrum heet een isoseist. Seismologie is de wetenschap van aardbevingen. Tijdens een aardbeving treden tribo-elektrische effecten op in de vorm van lichtflitsen.\nDe meeste aardbevingen komen voor in de aardkorst tot op een diepte van ongeveer 30 kilometer. Er komen echter ook bevingen voor op dieptes tot ongeveer 700 kilometer. De meeste aardbevingen komen voor rond de grenzen van tektonische platen. Aardbevingen die ontstaan onder de zeespiegel worden, minder correct, ook wel zeebevingen genoemd. Een zeebeving kan een vloedgolf of tsunami veroorzaken, maar dat is niet altijd het geval. Dit gebeurt alleen als grote delen van de zeebodem omhoog komen waardoor een abnormale hoeveelheid water plotseling verplaatst wordt. Er ontstaat dan een schokgolf die zich in alle richtingen verspreidt. Waar de golf het land bereikt neemt de diepte van de zee af, en neemt de hoogte van de golf toe. Tsunami's kunnen veel hoger zijn dan normale golven in een branding en kunnen ook langer aanhouden.\nZware aardbevingen en tsunami's veroorzaken vaak veel slachtoffers en grote schade. De zwaarste aardbeving ooit gemeten was de aardbeving van Valdivia in Chili in 1960 (9,5formula_1). De zwaarste aardbeving in Europa was voor zover bekend de aardbeving in Lissabon van 1755 (8,5-9,0 formula_1).\nOorzaken.\nVeel aardbevingen hangen samen met langzame bewegingen en het opbouwen van mechanische spanning in de lithosfeer. De meeste spanning ontstaat door het bewegen van tektonische platen, die langzaam ten opzichte van elkaar bewegen (platentektoniek). Op kleinere schaal vindt er ook binnen de platen deformatie plaats.\nDoor deze relatieve beweging wordt spanning opgebouwd in de korst. Als de spanning hoog genoeg is kan er een schoksgewijze beweging van het materiaal aan weerszijden van een breuk in de korst optreden: de aardbeving. Hierbij wordt (een deel van) de opgebouwde spanning ontladen.\nNaschokken zijn kleinere bevingen die binnen enkele uren na de eerste beving voelbaar zijn. Deze zijn vaak het gevolg van spanningsontlading op andere, nabijgelegen delen van dezelfde breuk of op andere nabije breuken. Naschokken gebeuren in de dagen na de aardbeving. Wanneer het 7 dagen rustig is geweest noemt men het niet meer een naschok maar een nieuwe aardbeving.\nAardbevingen op dieptes van enkele honderden kilometers worden vaak toegeschreven aan andere mechanismen. Ten eerste kunnen deze worden veroorzaakt in een subducerende plaat door de overgang van mineralen van een fase naar de andere (zie convectie in de aarde). Wanneer de oude fase metastabiel was, kan de overgang naar de nieuwe fase zeer plotseling zijn. Op een vergelijkbare wijze kan het plotseling loslaten van water uit waterhoudende mineralen in de subducerende plaat een aardbeving veroorzaken.\nKleine aardbevingen zijn het gevolg van vulkanische activiteit (vulkanische aardbevingen) of ontstaan door instorting van holtes in kalksteenformaties of mijn(en) (instortingsbeving(en)).\nMenselijk ingrijpen kan bevingen veroorzaken. De bodemdaling door de winning van aardgas brengt aardschokken teweeg door wijziging in gronddruk. Dit fenomeen doet zich onder meer voor in de provincie Groningen bij het dorp Loppersum.\nMogelijke andere oorzaken zijn ondergrondse kernproeven en meteorietinslagen.\nMeten.\nDe omvang van aardbevingen kan worden aangegeven met de magnitude of met intensiteit. De magnitude geeft aan hoeveel energie er bij de aardbeving vrij kwam. Dat geeft aanwijzingen over de processen die zich in de aardbodem afspelen. De magnitude is onafhankelijk van de plaats op aarde waar deze wordt berekend. De magnitude van kleinere aardbevingen wordt gemeten op de schaal van Richter, dit is een logaritmische schaal van de hoeveelheid energie die bij de schok vrijkomt. Proefondervindelijk heeft men berekend dat iedere toename met \u00e9\u00e9n magnitude-eenheid overeenkomt met een 30-voudige verhoging van de vrijgekomen energie in de vorm van seismische trillingen. De hoeveelheid energie die vrijkomt bij een beving van magnitude 7 is dus 900 maal (30 x 30) zo groot als die welke vrijkomt bij een beving van magnitude 5. Een aardbeving met een magnitude van 3 op deze schaal is vrijwel altijd voelbaar. Vanaf magnitude 5 is sprake van een sterke aardbeving, die vrijwel altijd matige tot aanzienlijke schade aanricht. Een aardbeving met een magnitude van 7 of nog hoger is een zware tot zeer zware aardbeving, die over het algemeen een grootschalige ramp veroorzaakt. Dergelijke zware aardbevingen worden gemeten met de momentmagnitudeschaal (formula_1). In de media worden dergelijke aardbevingen soms ten onrechte aangeduid 'op de schaal van Richter'.\nDe intensiteit van de aardbeving geeft wat de uitwerking op het aardoppervlak is. Het geeft aanwijzingen over de gevolgen die de aardbeving heeft op het aardoppervlak. De intensiteit van een beving is afhankelijk van de plaats van waarneming. Een aardbeving op grote diepte geeft een minder grote intensiteit aan het aardoppervlak dan een minder grote diepte. De intensiteit is ook afhankelijk van de grondsoort, onderlagen, type verplaatsing en de afstand tot het epicentrum. Een voorbeeld van een schaal voor de intensiteit is de schaal van Mercalli. En verdere ontwikkeling van deze schaal leidde tot de Europese macroseismische schaal.\nLokaliseren.\nEen aardbeving verspreidt zich doorgaans in een cirkelvorm en het midden van die cirkel wordt aangeduid met epicentrum. In het epicentrum zijn de schokken het grootst en vaak vindt men rond het epicentrum de meeste verwoestingen.\nEr zijn verschillende manieren om de locatie van een aardbeving te bepalen. De belangrijkste is het gebruik van P- en S-golven die met behulp van een seismometer geregistreerd worden. Dit zijn twee verschillende golven die zich door de aarde voortplanten:\nDe eerste golf wordt \"primaire golf\" genoemd (P-golf), omdat deze bij een aardbeving als eerste aankomt bij een seismisch meetstation. De transversale golf komt daarna en wordt daarom \"secundaire golf\" (S-golf) genoemd.\nHoe langer de afstand die de golven afgelegd hebben, hoe groter het tijdsverschil is tussen de P- en S-golven. Uit dit tijdsverschil kan de afstand tussen het station en de aardbeving (=de epicentrale afstand) berekend worden. Met een meting uit \u00e9\u00e9n station kan een cirkel om dat station getekend worden waarin ergens de aardbeving heeft plaatsgevonden. Met een tweede station erbij, kan de aardbeving nog op twee plekken hebben plaatsgevonden - de twee snijpunten van de twee cirkels. Met drie stations en drie cirkels blijft er precies \u00e9\u00e9n plek aan het aardoppervlak over. Dit is het epicentrum, afgeleid van het Griekse \"epi\" (= \"op\").\nEen aardbeving vindt op een bepaalde diepte onder het epicentrum plaats. Dit noem heet het hypocentrum, genoemd naar het Griekse \"hypo\" (is \"onder\").\nAardbevingsgolven worden in de aarde afgebogen door een geleidelijke variatie van de voortplantingssnelheid met de diepte en gebroken of gereflecteerd door plotselinge veranderingen van deze snelheid, bijvoorbeeld op de kern-mantelgrens. Hierdoor ontstaat een complex geheel van golffasen waaruit veel kan worden afgeleid over de inwendige structuur van de aarde.\nVoorspelling.\nVan tijd tot tijd worden er aardbevingen voorspeld. Volgens deskundigen is een juiste voorspelling vrijwel onmogelijk omdat te veel verschillende factoren van invloed zijn op het ontstaan van een beving. Desondanks wordt er getracht voorspellingen te doen om de menselijke schade te beperken. Tekenen die mogelijk van belang zijn:\nBelgi\u00eb en Nederland.\nMet een geschatte sterkte van 6,3 was de aardbeving bij Verviers in 1692 de krachtigste aardbeving die ooit in Belgi\u00eb is waargenomen en een van de grootste bekende aardbevingen in West-Europa in de geschiedenis. Op 11 juni 1938 had in Belgi\u00eb de aardbeving bij Zulzeke plaats met een sterkte van 5,6. Het hypocentrum hiervan lag ten zuiden van Zulzeke, op een diepte van 19\u00a0km. Het was de krachtigste aardschok in Belgi\u00eb in de 20e eeuw, hoewel de intensiteit vanwege de grote diepte niet zo groot was. De lichtere aardbeving in Luik veroorzaakte in 1983 veel meer schade, omdat het hypocentrum zich slechts 5,8\u00a0km onder de stad bevond. Bij deze beving vielen twee doden en tientallen gewonden.\nJaarlijks komen in het zuiden en oosten van Nederland lichte aardbevingen of aardschokken voor met een sterkte tussen 2 en 3 op de schaal van Richter. Sterkere aardbevingen zijn in Nederland zeldzaam. Uitzonderingen zijn die in Uden op 20 november 1932 (5,0 op de schaal van Richter en een intensiteit van VI-VII op de 12-delige Schaal van Mercalli) en die nabij Roermond van 13 april 1992 (zie hierboven, magnitude 5,8), waarbij voor honderdduizenden guldens schade werd aangericht en een kerktoren gedeeltelijk instortte. Doordat het hypocentrum van deze aardbeving zich 17 km diep onder de grond bevond, vielen de gevolgen relatief mee. Volgens seismologen valt er in Nederland \u00e9\u00e9n keer op elke duizend jaar een aardbeving met deze sterkte of hoger te verwachten. In de vroege ochtend van 23 juni 2001 had in Zuid-Limburg opnieuw een aardbeving plaats met een sterkte van 3,9. In het Duitse Alsdorf vond op 22 juli 2002 een vrij sterke beving met een kracht van 4,9 plaats, die in Heerlen en Voerendaal nog goed te voelen was.\nHet is moeilijk een aardbeving te voorspellen. De meeste aardbevingen komen volledig onverwachts. Wel is een aantal gebieden bekend die de meeste kans hebben op een aardbeving.\nGroningen en Drenthe.\nIn de provincies Groningen en Drenthe hebben zich sinds 1986 een paar honderd aardbevingen voorgedaan als gevolg van het onttrekken van aardgas uit de ondergrond. De meeste waren zeer licht. Op 24 oktober 2003 vond echter bij Loppersum een aardbeving plaats met een sterkte van 3,0 op de schaal van Richter. De materi\u00eble schade was gering. Een beving met de kracht van 2,2 op de schaal van Richter werd geregistreerd op 5 augustus 2005 in Sappemeer; ook deze beving zou kunnen zijn ontstaan door bodemdaling als gevolg van aardgaswinning. In de provincie Groningen op augustus 2006 had een schok van 3,5 op de schaal van Richter en vond plaats in Westeremden. Twee jaar later, op 30 oktober 2008 opnieuw een aardbeving als gevolg van plaatselijke gaswinningsactiviteit plaats, ditmaal met een sterkte van 3,2.\nOp 16 augustus 2012, rond 22.30 uur, werd er in de provincie Groningen een aardbeving waargenomen. Het epicentrum lag bij Huizinge en de aardbeving werd, net als de andere aardbevingen in dit gebied, veroorzaakt door de aardgaswinning door de NAM. Het European-Mediterranean Seismological Centre (EMSC) meldde aanvankelijk dat de schok een kracht had van 4,1 op de schaal van Richter, maar zwakte dat later af naar 3,7. Volgens een latere beoordeling van de KNMI was de kracht 3,6. Dit was de zwaarste aardbeving tot nu toe in de provincie. In het Groningenveld is een toename van het aantal bevingen te zien. Dit lijkt een samenhang te hebben met de toegenomen gaswinning. Op basis van de statistiek is het echter niet mogelijk gebleken om de maximaal mogelijke magnitude voor aardbevingen in het Groningenveld te schatten. In 2013 (25 januari) werd na het uitkomen van een rapport van de dienst Staatstoezicht op de Mijnen bekendgemaakt dat niet uitgesloten kon worden dat zich aardbevingen met een magnitude tot 5 op de schaal van Richter zouden kunnen voordoen. Hiernaar werd in 2013 verder onderzoek gedaan. Onder verantwoordelijkheid van minister Henk Kamp liepen elf onderzoeken die in december 2013 afgerond moesten zijn.\nDe aardbevingen in Noordoost-Groningen veroorzaken veel schade aan woningen doordat deze zich voordoen op slechts drie kilometer onder het aardoppervlak. Bovendien veroorzaakt de kleigrond een golvende werking aan het oppervlak, wat er eveneens toe leidt dat de schade aan huizen en gebouwen veelal aanzienlijk is. De gaswinning en aardbevingen in Groningen werden in 2014 onderwerp van maatschappelijke en politieke discussie. Diverse platformen, organisaties en actiegroepen werden opgericht, waaronder Schokkend Groningen en de Groninger Bodem Beweging, waar gedupeerde bewoners zich verenigden. De Provinciale Staten van de provincie Groningen besloten in mei 2016 aan te dringen op een parlementaire enqu\u00eate over de gaswinning in Nederland, en daarbij de rol en de verantwoordelijkheid van de NAM en het verband met de aardbevingen.\nSeismische activiteit op de Maan.\nDoor op de Maan tijdens het Apollo-project-achtergelaten seismometers zijn ook \"maanbevingen\" geregistreerd die worden veroorzaakt door inslagen en getijdenkrachten. Het eerste experiment was met de vlucht van Apollo 11 in 1969. Op de maan achtergelaten apparatuur bleef gedurende drie weken metingen doorzenden naar de Aarde."}
{"id": "8914", "revid": "69463", "url": "https://nl.wikipedia.org/wiki?curid=8914", "title": "Landengte", "text": "Een landengte of istmus is een smalle strook land die twee grotere landmassa's verbindt. De Grieken introduceerden het woord istmus, dat hals betekent, en gebruikten het in het bijzonder voor de Landengte van Korinthe. Naast deze zijn de bekendste landengten die van Panama en Suez, die beide twee continenten met elkaar verbinden. Door al deze drie landengten lopen al even bekende kanalen.\nVaker komt voor dat een landengte een schiereiland met het vasteland verbindt, of twee delen van een eiland met elkaar. \nIn veel definities wordt gesteld dat een landengte aan weerszijden door zee\u00ebn begrensd moet zijn, maar de Karelische Landengte, die de Finse Golf van het Ladogameer scheidt, bewijst dat een meer die rol ook kan vervullen.\nHet tegenovergestelde van een landengte is de veel vaker voorkomende zeestraat of zee-engte."}
{"id": "8915", "revid": "67682371", "url": "https://nl.wikipedia.org/wiki?curid=8915", "title": "Morene", "text": "Een morene is een ophoping van ongeconsolideerd puin (regoliet en gesteente), soms aangeduid als glaciale afzetting, die voorkomt in zowel huidige als vroeger door gletsjer bedekte gebieden, en die eerder is meegenomen door een gletsjer of ijskap. Morenes kunnen enorm in formaat vari\u00ebren; zo zijn sommige morenecomplexen in Noord-Amerika tientallen meters hoog en kilometers lang, maar kleinere types zoals De Geer-morenes zijn slechts een paar meter hoog en meestal enkele tientallen meters lang. Ook kan in het Nederlands het sediment dat door een gletsjer wordt afgezet morene worden genoemd.\nLandvormen.\nMen onderscheidt onder andere:\nTegenwoordig worden er in de glaciologie veel types morene onderscheiden, maar de naamgevingen is niet altijd uniform. Een volledige lijst morenetypes kan daarom niet gegeven worden.\nAfzettingsmilieu.\nEr zijn verschillende afzettingsmilieus mogelijk voor een morene:\nAfzettingen.\nGlaciale afzettingen die met de term 'morene' worden aangeduid:\nNederland.\nDe heuvels van de Veluwe, de Utrechtse Heuvelrug en de Nederrijnse Heuvelrug (Rijk van Nijmegen) zijn ontstaan in het voorlaatste glaciaal, het Saalien. Toen was Nederland ten noorden van de lijn Haarlem-Utrecht-Nijmegen met landijs bedekt. Dit zijn geen morenes maar stuwwallen."}
{"id": "8917", "revid": "86479", "url": "https://nl.wikipedia.org/wiki?curid=8917", "title": "Grot", "text": "Een grot is een (natuurlijk gevormde) onderaardse ruimte. Hierbij gaat het vaak om grotere ruimten. Wanneer een dergelijke onderaardse ruimte kleiner, nauwer of moeilijker toegankelijk is, wordt gesproken van een hol(te). Een grot kan uit een aantal hol(t)en bestaan. Het woord spelonk wordt soms gebruikt voor wat nauwere holen, met name in vertalingen van de Bijbel (onder andere spelonk van Machpela, Genesis 23:9) en de Koran (onder andere Soera De Spelonk).\nGrotten bestaan meestal uit gangen (galerijen) en ruimten die hoger of breder zijn: zalen of kamers. Vaak heeft een grot meerdere ingangen. Het kunnen dus echte doolhoven zijn en ze kunnen gigantische afmetingen hebben. De langste grot ter wereld is Mammoth Cave in Kentucky (Verenigde Staten). De galerijen van deze vrijwel horizontale grot totaliseerden in 2013 ongeveer 643\u00a0km in lengte. De diepste en tevens meest verticale grot ter wereld is de Kroeberagrot in Georgi\u00eb. Tussen de ingang en het diepste punt bestaat 2197\u00a0m niveauverschil.\nDe eerste grot ter wereld waarin speleologen de magische diepte van 1000\u00a0m bereikten, in augustus 1956, was de Gouffre Berger in Frankrijk.\nIn 2013 waren er over heel de wereld 97 grotten bekend die dieper waren dan 1000\u00a0m. Twee derde daarvan is gelegen in Europa.\nGrotten worden vaak gevormd door oplossing van kalksteen (calciet) in koolzuurhoudend water. Het is dan een karstverschijnsel. Vaak komen in grotten ook druipstenen voor. De meerderheid van kalksteengrotten zijn ooit gevormd door een ondergrondse rivier of watertafel. Ze kunnen vandaag de dag nog steeds doorlopen worden door een ondergrondse rivier. Men spreekt dan over actieve grotten. Indien de rivier is verdwenen en de grot is drooggevallen, spreekt men over fossiele grotten.\nIn de volksmond wordt de term \"grot\" ook gebruikt voor de mergelgroeven in onder meer Zuid-Limburg. De mergelgroeven zijn echter door de mens gemaakt. Toch komen op een aantal plaatsen in deze mergelgroeven karstverschijnselen voor. De grootste karstgang (grot) in Nederland bevindt zich in het Noordelijk Gangenstelsel van de Sint-Pietersberg in het zogenoemde \"stelsel van Jansen Eggels\" en meet 50 meter.\nAven d'Orgnac.\nDe Aven d'Orgnac is een complex van grotten in Frankrijk bij Orgnac-l'Aven. Dit complex had oorspronkelijk enkel een verticale toegang. Anno 2022 zijn drie zalen te bezoeken via een zevenhonderdtal trappen die naar beneden leiden. In 1935 werd deze aven voor het eerst onderzocht door Robert de Joly, samen met een aantal andere speleologen.\nMenselijke bewoning.\nIn de geschiedenis van de mens hebben grotten een belangrijke rol gespeeld, omdat zij een veilig onderkomen boden. In sommige van deze grotten hebben mensen uit het paleolithicum grotschilderingen achtergelaten. Een bekend voorbeeld is die in de grotten van Lascaux.\nIn Belgi\u00eb zijn ondergronds een aantal belangrijke prehistorische sites aangetroffen, waaronder de Grotten van Goyet en deze van Spy. Ook de Limburgse mergelgroeven (\"grotten\") hebben gediend als toevluchtsoord of voor bewoning. Bekende grotwoningen waren te vinden in Geulhem (gemeente Valkenburg aan de Geul) en in de Sint-Pietersberg in Maastricht.\nOok nu nog oefenen grotten en mergelgroeven een grote aantrekkingskracht op sommigen uit, bijvoorbeeld op speleologen en berglopers. De exploratie van nieuwe grotten, of van nieuwe galerijen in reeds bekende grotten, is het domein van speleologen. Zij maken daarvoor vaak ingestorte of met sediment opgevulde doorgangen vrij, waarbij ze zich laten leiden door luchtstromingen of de weg van het water. Nieuwe ontdekkingen worden zorgvuldig opgemeten en in kaart gebracht.\nDieren.\nVoor veel diersoorten zijn grotten een onontbeerlijke huisvesting (troglofiel). Zo zijn in veel grotten grote aantallen vleermuizen te vinden. Deze vleermuizen slapen er overdag in grote kolonies. Er zijn zelfs diersoorten die alleen in grotten te vinden zijn, troglobieten genaamd. Deze dieren zijn vaak blind. Omdat zij in het donker van de grot niets aan ogen hebben, zijn deze gedegenereerd. Een voorbeeld is de olm, een salamander die alleen in ondergrondse wateren leeft. Andere dieren hebben aanpassingen om in het donker te kunnen navigeren, zoals de zweepspinnen. Deze spinachtige dieren hebben zeer sterk verlengde voorpoten die een tastzintuiglijke functie hebben.\nIn sommige grotten in Nieuw-Zeeland en Australi\u00eb is een blauw-groene gloed zichtbaar. Dit licht is afkomstig van de mug \"Arachnocampa luminosa\", waarvan de larven licht produceren om prooien te lokken door middel van een chemisch proces. Dit verschijnsel wordt ook wel bioluminescentie genoemd. In de Waitomo grotten in Nieuw-Zeeland is deze gloed dermate spectaculair, dat er dagelijks honderden bezoekers op afkomen.\nStalactieten en stalagmieten.\nIn druipsteengrotten vormen zich een soort kegelvormige pegels, zowel hangend als staand. De hangende vormen worden stalactieten genoemd, de op de bodem gevormde pegels heten stalagmieten. De pegels ontstaan als volgt: het regenwater, dat in de bodem boven de grot dringt, absorbeert koolzuurgas dat afkomstig is van de vegetatie en wortels. Het zuur geworden water ontmoet vervolgens de kalksteenrots en zal zich verzadigen met opgeloste kalk. Wanneer het water vervolgens via microscopische barstjes uit het plafond van de grot sijpelt, slaat een deel van de opgeloste kalk neer onder de vorm van calciet, doordat het water opnieuw het koolzuurgas afgeeft aan de grotatmosfeer. Door de ophoping van dit calciet groeien er gedurende tientallen tot duizenden jaren kegelvormige druipsteenpilaren. Een stalagmiet groeit zeer traag. De snelheid is zeer variabel en afhankelijk van vele factoren. Sommige druipsteenformaties groeien \u00e9\u00e9n cm in tien jaar. Andere doen daar duizend jaar over.\nGeo-risico\u2019s van grotten.\nHet voorkomen van grotten leidt tot geo-risico\u2019s:\nHet voorkomen van deze risico\u2019s kan bepaald worden door middel van geofysische prospectie en dan in kaart gebracht worden. Zulke kaarten dienen voor het bepalen van gebieden waar bepaalde nijverheden veilig ingeplant kunnen worden, of ook gebieden waar al dan niet woonzones kunnen komen."}
{"id": "8918", "revid": "1110487", "url": "https://nl.wikipedia.org/wiki?curid=8918", "title": "Stuwdam", "text": "Een stuwdam is een door de mens in een rivier gebouwde versperring, bedoeld voor irrigatiedoeleinden of het opwekken van elektriciteit.\nElektriciteit opwekken.\nIn het waterreservoir wordt water opgeslagen. Het water heeft daardoor een energiepotentie doordat het een hoogte heeft. Het water wordt naar een turbine geleid via een smalle buis, waardoor de druk toeneemt. Het water drukt tegen de bladen van een in de buis opgenomen turbine die hierdoor draait. De turbine drijft een generator aan. Deze zet bewegingsenergie om in elektriciteit. Een transformator brengt de elektriciteit op de juiste spanning. De elektriciteit wordt vervolgens op het hoogspanningsnet gezet. Het water dat de turbine is gepasseerd stroomt gewoon verder.\nVoor het berekenen van de energie die is vrijgekomen tijdens dit proces geldt deze formule:\nformula_1\nwaarbij:\nVersies.\nDammen zijn in twee typen te onderscheiden:\nVoordelen.\nDoor de aanleg van een dam kan men de stroming in de rivier verminderen en deze beter bevaarbaar maken, mits ook een stelsel van sluizen aangelegd wordt. Het rivierwater kan gebruikt worden voor drinkwaterproductie, voor irrigatie of voor de opwekking van waterkracht. Het ontstane stuwmeer kan biologisch gezien een aanwinst zijn door nieuwe biotopen en natuurschoon te cre\u00ebren.\nNadelen.\nEen deel van het boven de stuwdam gelegen droge land komt onder water te staan, met verlies van landbouwgrond of bebouwd areaal ten gevolge. Bewoners moeten worden herhuisvest, en natuur- en cultuurmonumenten verdwijnen onder water.\nDaarnaast verandert de rivier van karakter; de stroom, die tot dan toe sterk seizoensgebonden fluctueerde zal meestal gelijkmatiger worden. Sediment dat wordt aangevoerd zal voor de stuwdam bezinken en het stuwmeer opvullen, en de overstromingen die het land stroomafwaarts van de stuwdam vruchtbaar hielden, blijven uit (bijv. de Aswandam in de Nijl). Vis die zich boven de plaats van de stuwdam placht voort te planten, kan de paaiplaatsen niet meer bereiken. Een goed voorbeeld is het geval van de Europese zalm, een anadrome vis die een groot deel van zijn leven in de open oceaan verblijft, maar om te paren hetzelfde bronstroompje van dezelfde rivier opzoekt waar hij ooit zelf uit het ei gekropen is. Deze levenskringloop kan danig verstoord worden door de aanwezigheid van een stuwdam. Vaak worden vistrappen ingebouwd om dit effect tegen te gaan. Als er te veel water aan het stuwmeer wordt onttrokken voor irrigatiedoeleinden kan het debiet van de rivier zoveel kleiner worden dat stroomafwaarts moeilijkheden met de watervoorziening voor irrigatie en drinkwater ontstaan. Stuwdammen geven daarom soms aanleiding tot internationale wrijving. \nVeiligheid.\nStuwdammen bewegen onder invloed van de waterdruk. Zo is van de barrage d'Emosson in Zwitserland bekend dat de top van de dam bij een vol meer ongeveer 10 cm richting het dal wordt gedrukt ten opzichte van het lege meer. De beweging van stuwdammen wordt intern al vele decennia gemeten met behulp van pendulums (slingers) en omgekeerde pendulums. Recenter worden hier ook lasers voor gebruikt. De laserbundel is gericht op spiegels op de top van de dam. Als de dam beweegt, beweegt de spiegel mee waardoor de laserstraal op een andere wijze afgebogen wordt.\nOndanks de beveiliging zijn er diverse ongelukken bekend waarbij stuwdammen braken. Het ernstigste ongeluk in Europa van de afgelopen 100 jaar betreft de Malpassetdam nabij de Franse plaats Fr\u00e9jus. Deze dam brak op 2 december 1959, met 423 doden tot gevolg. In de Volksrepubliek China bezweek de Banqiaodam op 8 augustus 1975. Voor evacuatie van de bewoners was geen tijd en bij deze dambreuk kwamen zo'n 26.000 mensen om het leven.\nNaast bouwkundige veiligheid vormen aardbevingen, terrorisme en militaire aanvallen een risico voor stuwdammen.\nAfbraak en verwijdering.\nIn de Verenigde Staten zijn tussen 2012 en 2020 meer dan 1.700 stuwdammen afgebroken. Vele stuwdammen waren economisch onrendabel geworden. Anderzijds wordt ook vanuit ecologische hoek gepleit voor het herstel van rivierbeddingen en vispopulaties, zo bijvoorbeeld in de Californische Klamath-rivier. "}
{"id": "8919", "revid": "123296", "url": "https://nl.wikipedia.org/wiki?curid=8919", "title": "Geiser", "text": ""}
{"id": "8920", "revid": "344418", "url": "https://nl.wikipedia.org/wiki?curid=8920", "title": "Schiereiland", "text": "Een schiereiland is een aardrijkskundige term voor een landmassa die voor het grootste deel door water omgeven wordt en slechts aan een zijde verbonden is met het vasteland. In de strikte zin is het een stuk land dat met een landengte aan een andere landmassa verbonden is, en daardoor net geen eiland vormt; \"schier\" betekent \"bijna\". \nMen spreekt van een schiereiland als de landengte smal is vergeleken bij de grootte van het schiereiland. Bovendien moet het schiereiland klein zijn vergeleken bij de verdere landmassa. Het grootste schiereiland ter wereld is het Arabisch Schiereiland met een oppervlakte van 3.237.500 vierkante km.\nSpanje en Portugal vormen het Iberisch Schiereiland. De landengte, via de Pyrenee\u00ebn, is weliswaar 430 km breed, maar dat is weinig vergeleken bij de oppervlakte van Spanje en Portugal. Europa (landengte 2000 km) wordt ook als schiereiland van het veel grotere Eurazi\u00eb beschouwd. Oost-Friesland is een twijfelgeval, omdat de oppervlakte van Oost-Friesland klein is vergeleken bij de breedte van de landengte, de lijn van de Dollard naar de Jadeboezem.\nEr zijn schiereilanden waarbij de landengte bij vloed onderstroomt. Zij worden dan tweemaal per etmaal een eiland en in dat geval spreekt men van een getijdeneiland.\nSommige schiereilanden zijn eilanden geworden doordat de landengte doorgraven werd, zoals bij de Peloponnesos. Anderszins zijn veel eilanden tot schiereilanden geworden doordat er een verbindingsdam werd aangelegd (Sylt, Marken). Anderzijds kunnen natuurkrachten van schiereilanden, eilanden maken. Zo was Texel vroeger een schiereiland, maar na de Allerheiligenvloed van 1170 werd het een eiland.\nEnkele schiereilanden:"}
{"id": "8921", "revid": "63552400", "url": "https://nl.wikipedia.org/wiki?curid=8921", "title": "Tibetaans dodenboek", "text": "Het Tibetaans dodenboek (Tibetaans: \"Bardo Th\u00f6dol\", 'bevrijding door horen in de tussenstaat') is een tekst, die deel uitmaakt van een verzameling van honderden stervensteksten. De teksten maken deel uit van de culturele en literaire erfenis van de nyingmatraditie van het Tibetaans boeddhisme. Naast teksten over de drie bardo's, ofwel \"overgangsfasen\" tussen het sterven en wedergeboorte bevat de tekst beschrijvingen van drie andere overgangsfasen: het leven, de droom en meditatie.\nEen Tibetaans literair genre met een vergelijkbare thematiek is dat van de delok.\nIn het Tibet van voor 1960 was de tekst van het Tibetaans dodenboek nagenoeg volledig onbekend. De eerste Engelse vertaling kwam in 1927 uit onder verantwoordelijkheid van de Amerikaan Walter Evans-Wentz (1875-1965). Hij gaf de tekst als titel het Tibetaans dodenboek, vanwege de door hem veronderstelde culturele verwantschap met het toen al bekende Egyptisch dodenboek.\nGeschiedenis.\nIn het religieus en historisch perspectief van de nyingma-traditie werd het \"Bardo Th\u00f6dol\" na eeuwenlang mondeling overgeleverd te zijn, in de achtste eeuw samengesteld door de Indiase mysticus Padmasambhava en op schrift gesteld door zijn partner Yeshe Tsogyal. Het werd daarna verborgen om eeuwen later weer herontdekt te worden. Het werk is waarschijnlijk het bekendste voorbeeld van Tibetaanse termaliteratuur.\nIn historische en feitelijke zin is het werk in de veertiende eeuw ontstaan, geschreven en samengesteld.\nDe authenticiteit van veel teksten van de nyingma werd al vanaf de elfde eeuw in het historisch Tibet betwist. Het is een van de redenen, dat er in de canon van het Tibetaans boeddhisme, de kangyur en tengyur, nauwelijks teksten van de nyingma opgenomen zijn.\nDe gelughistoricus Sumpa Yeshe Peljor schrijft bijvoorbeeld eind achttiende eeuw.\nEssentie van de tekst.\nHet wordt in de traditie gebruikt als een stervenstekst, die luid opgezegd wordt in de aanwezigheid van een stervend of overleden persoon.De tekst beschrijft het proces van overlijden en wedergeboorte in termen van de drie overgangsfasen of bardo's (\"bar do\" betekent letterlijk \"tussen twee\").\nDe eerste en kortste fase is de bardo op het moment van de dood, wanneer een diepe staat van bewustzijn, \"het heldere licht\" verschijnt (\"chi kha \u00ed bar do\") Als de stervende in staat is dat als realiteit te herkennen, wordt hij onmiddellijk bevrijd van het wedergeboren worden.\nIndien dat niet het geval is \u2013 en dat geldt voor vrijwel iedereen \u2013 begint de tweede staat van bardo (\"chos nyid bar do\"). Het verloren gaan van de persoonlijkheid als gevolg van het overlijden onthult een nieuwe realiteit. Deze keer niet als een helder licht, maar in de vorm van een mandala van 58 toornige godheden en een mandala van 42 vredelievende godheden. Deze godheden verschijnen in het bewustzijn van de overledene in de dagen na het overlijden.\nAls ook deze realiteit niet herkend wordt \u2013 en dat geldt opnieuw voor vrijwel iedereen \u2013 breekt de derde bardo aan (\"srid pa i bardo\"). Dat is de bardo van het mundane bestaan waar men opnieuw wedergeboren wordt in een van de zes sferen: goden, halfgoden, mensen, dieren, hongerige geesten of in de hel.\nHerkomst en uitoefening.\nIn de achtste eeuw was de Chinese prinses Jingcheng een van de vrouwen van een lid van de koninklijke familie van het Tibetaanse Rijk. Een tekst uit het Testament van Ba maakt duidelijk dat zij een rouwperiode na het overlijden van politiek belangrijke personen van 49 dagen introduceerde . Dat is de rituele periode die naderhand een geloofsartikel in het Tibetaans boeddhisme is geworden waarbij mensen na uiterlijk zeven weken wedergeboren worden.\nStervensteksten werden en worden \u2013 meestal door lama's \u2013 gereciteerd vanaf het moment kort voor het overlijden. De teksten worden verondersteld hulp te geven om het sterven met waardigheid en vertrouwen door te komen en de ziel van de overledene te ondersteunen bij zijn/haar zoektocht naar de wedergeboorte.\nIn een \"ideale en gewenste\" situatie dienst het reciteren van de teksten 49 etmalen onafgebroken volgehouden te worden. Dat vereist aanzienlijke aantallen lama's. Alleen enkele zeer vermogende families kunnen zich een dergelijke gewenste situatie veroorloven.\nRol van het boek in het Westen.\nHet Tibetaanse dodenboek is een klassiek voorbeeld van een tekst die in een Engelse vertaling vanaf eerste helft 20e eeuw in het Westen zeer veel bekender was dan in Tibet zelf. De grote meerderheid van Tibetaanse lama's was tot aan Tibetaanse diaspora volstrekt onwetend van het werk. Het was alleen bekend bij enige geleerden die een studie gemaakt hadden van teksten uit de historische literatuur van de nyingmatraditie. Die zouden de tekst herkend hebben als een deel van een veel grotere verzameling stervensteksten die wel door nyingmalama's werd gebruikt.\nDe eerste Engelse vertaling kwam in 1927 uit onder verantwoordelijkheid van de Amerikaan Walter Evans-Wentz. In 1901 sloot hij zich aan bij de Amerikaanse sectie van de Theosophical Society van Helena Blavatsky. Hij studeerde daarna af in Keltische folklore met de these \"Het Elvengeloof in de Keltische landen\". Hij ging daarna op wereldreis en arriveerde in 1919 in Darjeeling in India. Ondanks het feit dat hij nooit een andere taal dan zijn moedertaal Engels heeft leren beheersen, verzamelde hij een groot aantal manuscripten in het Sanskriet, Pali en Tibetaans. Een van die teksten liet hij vertalen door Kazi Dawa -Samdup, een zonderlinge Tibetaanse occultist. De eerste ruwe versie van die vertaling zond Evans-Wentz naar de Nederlandse ori\u00ebntalist en theosoof Johan van Manen (1877-1943) om commentaar.\nDie vertaling is de kern geworden van wat in de Europese talen \"het Tibetaanse dodenboek\" zou gaan heten. Evans-Wentz is zijn hele leven theosoof gebleven. In het voorwoord van de tweede editie van 1948 refereert hij uitdrukkelijk daaraan. Hij legt een verbinding tussen de tekst van het Tibetaans dodenboek met onder meer Mysteries uit de oudheid, voorchristelijke tradities die verloren zouden zijn gegaan, het Egyptisch dodenboek en met de zeer omstreden tekst van Blavatsky's \"The Secret Doctrine\".\nIn essentie wordt vanaf 1927 het Tibetaans dodenboek een cult in sommige Europese en Noord-Amerikaanse kringen. Daarin werd het boek een soort containerbegrip waar velen hun eigen definities en opvattingen uit formuleren.\nCarl Gustav Jung gebruikte elementen uit de eerste Duitse vertaling van 1934 in zijn vete met Sigmund Freud inzake de psychoanalyse. Hij zag in het boek een bevestiging van zijn leer inzake het collectief onbewuste en de archetypen.\nIn 1964 verscheen \"The Psychedelic Experience: A Manual based on the Tibetan Book of the Dead\" van onder meer Timothy Leary en Richard Alpert.\nDe drie staten van bardo werden nu gezien als stadia in een \"acid trip\" en het Tibetaans dodenboek als \"bewijs\" voor het gebruik van lsd voor therapeutische en spirituele verrijking.\nIn 1992 verscheen weer een nieuwe versie van Sogyal Rinpoche een lama die in Californi\u00eb leeft.\nSogyal is een van die lama's die in het Westen woont en de opvatting uitdraagt dat Tibet \u2013 en eigenlijk ook het hele Himalayagebied \u2013 als voertuig en adherentiegebied van het Tibetaans boeddhisme definitief verloren is gegaan en op zijn hoogst de \"wijsheid\" van Tibet bewaard kan blijven. Deze versie heeft dan ook een hoog gehalte aan kosmopolitisch eclecticisme waarin opnieuw vele andere \u2013 universeel geachte \u2013 boodschappen worden geuit.\nIn 1993 verscheen een nieuwe vertaling van Robert Thurman.\nIn dit boek \u2013 net zoals in de boeken van Leary, Evans Wentz en Sogyal Rinpoche \u2013 wordt de helft van de pagina's gevuld met eigen opvattingen en interpretaties van de auteur. De essentie van het boek van Thurman is, dat hij bijvoorbeeld op basis van beschrijvingen van bijna-doodervaringen een formele wetenschappelijke onderbouwing probeert te geven van het zijn inziens ook materieel bestaande proces van wedergeboorte en de werkelijke en re\u00eble existentie van de drie bardo's.\nIn 2005 heeft Penguin Books een vertaling door Gyurme Dorje gepubliceerd. Deze geeft in de titel aan een \u2018eerste complete vertaling\u2019 te zijn. Deze versie is de eerste die andere teksten uit de terma cyclus toe heeft gevoegd aan de publicatie. Deze versie is gemaakt samen met het hoofd van de gelug school van Tibetaans boeddhisme, de 14e Dalai Lama en met het hoofd van de nyingma school van Tibetaans boeddhisme, Dilgo Khyentse Rinpoche. Het compendium van geselecteerde teksten is tot stand gekomen met twee intenties. De eerste intentie was om het gehele originele werk te presenteren en het tweede was om een vertaling samen te voegen die gesteund is door de hedendaagse meesters en hoofden van de gepaste tradities.\nIn de hedendaagse literatuur van de nyingma.\nDe populariteit van de tekst van het dodenboek in het Westen staat in groot contrast met de nog steeds onbeduidende plaats die de tekst inneemt in ook de hedendaagse literatuur van de nyingma. De tweede d\u00fcdjom rinpoche, Jigdral Yeshe Dorje (1904-1987), was de belangrijkste auteur van de traditie in de 20e eeuw. In de jaren na 1960 schrijft hij in India zijn werk, \"The Nyingma School of Tibetan Buddhism: Its Fundamentals and History\". Het werk is een compilatie van de culturele en spirituele erfenis van de nyingma en bedoeld om in een compleet veranderde werkelijkheid de kennis daarvan voor toekomstige generaties te behouden. In het zeer omvangrijke werk wordt de tekst van het dodenboek slechts zeer terloops en in welgeteld \u00e9\u00e9n zin weggezet.\nNederlandse vertaling.\nEen Nederlandse vertaling van het boek verscheen onder andere in 1991 bij Servire."}
{"id": "8923", "revid": "231402", "url": "https://nl.wikipedia.org/wiki?curid=8923", "title": "Hawa\u00efaans", "text": "Het Hawa\u00efaans (Hawa\u00efaans: \"\u014clelo Hawaii\") is een taal uit de Polynesische tak van de Austronesische taalfamilie.\nDe taal wordt nog maar weinig gesproken omdat de huidige bewoners van Hawa\u00ef grotendeels van elders stammen en Engels spreken. Toch is de taal niet bedreigd doordat veel kinderen op school de taal leren. De taal is een extreem voorbeeld van een klinkertaal; hij kent slechts acht medeklinkers, de glottisslag inbegrepen.\nHet Hawa\u00efaans heeft ongeveer 2.000 moedertaalsprekers, en ongeveer 27.160 mensen spreken deze taal thuis.\nHet Hawa\u00efaanse alfabet telt maar twaalf letters:\nDe glottisslag wordt meestal als een okina geschreven. De okina lijkt wel een apostrof, bijvoorbeeld:"}
{"id": "8924", "revid": "826721", "url": "https://nl.wikipedia.org/wiki?curid=8924", "title": "Seismologie", "text": "De seismologie is een wetenschappelijke discipline binnen de geofysica die zich bezighoudt met het bestuderen, beschrijven en meten van seismische golven bij aardbevingen.\nExploratieseismiek.\nEen verwante discipline is de seismiek, waarin met opgewekte seismische golven de structuur van de ondergrond onderzocht wordt met als doel grondstoffen te lokaliseren. Dit is een vorm van exploratiegeofysica. Door aan het oppervlak van de Aarde een explosie te veroorzaken, worden seismische golven de Aarde ingestuurd. Deze golven kaatsen terug tegen de verschillende aardlagen. Uit de ligging van de aardlagen kan worden afgeleid waar mogelijk aardolie aanwezig is.\nPaleoseismologie.\nEen bijzondere tak van de seismologie is paleoseismologie: het via geologisch en archeologisch onderzoek en C14-datering bestuderen van in het verleden opgetreden (prehistorische) aardbevingen.\nAardbevingen voorspellen.\nHoewel het ontstaan van de theorie van de platentektoniek een veel beter inzicht verworven heeft in de processen die tot het ontstaan van aardschokken leiden, is het nauwkeurig voorspellen nog grotendeels onmogelijk.\nToch is de wetenschap er wel in geslaagd om gebieden te lokaliseren waar met grote waarschijnlijkheid aardschokken te verwachten zijn en er is een groeiend lichaam van kennis in de architectuur die de bouw in staat stelt maatregelen te nemen die de gevolgen van een aardschok ten minste verminderen kunnen.\nEen voornaam instrument van de seismologie is de seismometer. Hiermee kunnen overigens niet alleen natuurlijke, maar ook door de mens veroorzaakte schokken waargenomen worden, bijvoorbeeld ten gevolge van een atoomexplosie.\nInzicht in het binnenste van de Aarde.\nHet netwerk van seismometers waarmee een groot deel van de Aarde bedekt is, is ook de voornaamste bron van informatie over de inwendige structuur van de Aarde.\nDe straalpaden van seismische golven worden bepaald door de verhoudingen in seismische snelheden tussen verschillende lagen in de Aarde. Deze snelheidsverschillen worden veroorzaakt door de met druk en temperatuur variabele materiaalconstanten van de materialen waar de Aarde uit is opgebouwd. Bij een aardbeving worden verschillende typen seismische golven opgewekt. Uit de verschillen in looptijden van deze golven tot ver uit elkaar liggende meetstations kunnen veranderingen in seismische snelheid tussen verschillende lagen in de Aarde afgeleid worden.\nGereflecteerde of afgebogen golven lopen via verschillende straalpaden door de aardlagen en leveren daarom informatie over verschillende dieptes tegelijkertijd. Door op een groot aantal meetstations gegevens te verzamelen kunnen verschillen in seismische snelheid door de Aarde heen in kaart gebracht worden. Dit geeft indirecte informatie over de aanwezige materialen binnenin de Aarde.\nDoor zo veel mogelijk gegevens te combineren zijn modellen opgesteld voor seismische snelheden, die een inzicht geven in de interne structuur van de Aarde. Voorbeelden van zulke modellen zijn PREM of IASP91."}
{"id": "8925", "revid": "583675", "url": "https://nl.wikipedia.org/wiki?curid=8925", "title": "Speleologie", "text": "De speleologie is die tak van de aardwetenschappen die zich bezighoudt met de studie van grotten. \"Speleo\" is afgeleid van het Griekse woord \"spelaion\" (\u03c3\u03c0\u03b7\u03bb\u03b1\u03b9\u03bfv), wat grot betekent.\nHoewel speleologie een serieuze wetenschap is, komt er bij het verkennen van grotten ook een element van sportiviteit, avontuur en moed kijken. Het verkennen van grotten, zeker als zij nog onvolledig bekend zijn, is zeker niet zonder gevaar en vereist vaardigheid en training.\nSoms moeten de speleologen onderaardse rivieren volgen waarbij er trajecten volledig onder water staan zodat een duikuitrusting noodzakelijk is.\nSpeleologie is het best te omschrijven door een vergelijking te maken met enerzijds de wetenschap, anderzijds de sport. Als wetenschap bestudeert de speleologie onder andere de geologie (het ontstaan van gesteentelagen, grotten en druipsteen), de hydrologie (onderaardse waterlopen), de biologie (de fauna en flora in een grot), de paleontologie (overblijfselen van uitgestorven dieren in grotten) en de archeologie (grotschilderingen en werktuigen uit de prehistorie). Ook de geologie van streken waar grotten voorkomen is onderwerp van studie. De speleologie als sport kunnen we vergelijken met de bergsport, omdat voor een groot deel dezelfde technieken en materialen worden gebruikt.\nEr zijn drie typen grotten te onderscheiden:\nDe omvangrijkste en meest voorkomende zijn kalksteengrotten. Deze grotten ontstaan door inwerking van water in kleine haarscheurtjes in de kalkbodem. Kooldioxide heeft zich namelijk opgelost in regen- en rivierwater. Hierdoor ontstaat via een chemische reactie koolzuur. Het calciumcarbonaat in kalksteen verbindt zich heel makkelijk met het koolzuur houdende water. Door deze aaneenschakeling van chemische reacties en de eroderende werking van water, kunnen kleine scheurtjes in de bodem uitgroeien tot immense gangenstelsels. Tevens ontstaat door de chemische en eroderende werking diverse vormen van kalkafzetting zoals stalactieten/stalagmieten en kalkgordijnen. Om een indruk te geven hoe groot grotten kunnen zijn, vermelden we: de Flint-Mammoth Cave in de Verenigde Staten. Deze grot omvat 485\u00a0km aan gangenstelsels. De diepst gemeten grot bevindt zich in Georgi\u00eb; de Voronja - Krubera, die een hoogteverschil heeft van 2190\u00a0m. Kalksteengrotten vinden we ook veel in Belgi\u00eb.\nHet tweede type grot ontstaat in vulkanisch gesteente. Bij afkoeling van een stroom lava, stolt de buitenkant terwijl de binnenste kern, vloeibare lava verder stroomt. Hierdoor kunnen lange, egale gangen ontstaan. Dit type komt veel voor op de Canarische eilanden en dichter bij huis; in het Sauerland.\nHet laatste type, de zandsteengrot, wordt gevormd door erosie, door werking van wind en water. Hierbij ontstaan geen omvangrijke gangen stelsels, maar blijft het beperkt tot de vorming van kleine holtes. Deze zijn veel te vinden in de Amerikaanse staat Utah.\nSpeleologie als sport.\nEr is een aantal grotten waar het onder begeleiding mogelijk is om speleologie als outdoor activiteit te bedrijven. Vanwege de schade die grotten oplopen door grootschaliger toeristisch gebruik worden steeds meer grotten afgesloten voor toeristisch gebruik. Grotten in de Ardennen die veel door amateurspeleologen en als outdoor-activiteit werden (en worden) uitgebaat zijn onder andere de grotten van Sainte-Anne, de Trou de l'Eglise en de Trou d'Haquin.\nSpeleoloog.\nEnkele Franse speleologen zijn onder andere \u00c9douard-Alfred Martel, Robert de Joly en Norbert Casteret."}
{"id": "8931", "revid": "231402", "url": "https://nl.wikipedia.org/wiki?curid=8931", "title": "Nyfer", "text": ""}
{"id": "8935", "revid": "298524", "url": "https://nl.wikipedia.org/wiki?curid=8935", "title": "Moldova", "text": ""}
{"id": "8936", "revid": "165079", "url": "https://nl.wikipedia.org/wiki?curid=8936", "title": "Staats-Vlaanderen", "text": "Staats-Vlaanderen was een van de generaliteitslanden van de Republiek der Zeven Verenigde Nederlanden. Het omvatte ruwweg het huidige Zeeuws-Vlaanderen, hoewel de landkaart in die dagen er geheel anders uitzag dan in de 21e eeuw omdat er veel meer water was: de Braakman deelde het gebied dwars doormidden en sommige stukken land langs de Westerschelde waren nog niet ingepolderd.\nTachtigjarige Oorlog.\nDe Tachtigjarige Oorlog bracht militaire inundaties met zich mee, waarvan die van 1583 wel het meest ingrijpend was. Zeegeulen ontstonden en deze gingen meer dan 10\u00a0km het binnenland in. De meeste polders werden weer schorren en slechts enkele eilanden bleven bewoonbaar. De Staats-Spaanse Linies werden aangelegd en deze zouden de latere grens markeren tussen Staats en Spaans Vlaanderen. In 1604 werd het huidige West-Zeeuws-Vlaanderen goeddeels Staats en in de jaren daarna zou Oost Zeeuws-Vlaanderen volgen.\nDe grens met de door de Spaanse koningen en later door de Oostenrijkse Habsburgers bestuurde Zuidelijke Nederlanden liep ongeveer waar hij nu loopt tussen Zeeuws- en Oost-Vlaanderen. De grens was aan beide zijden geheel gefortificeerd, conform de manier van oorlogvoering in die dagen.\nGodsdienstige situatie.\nHet zwaartepunt van de Noordelijke bemoeienis lag tijdens de Tachtigjarige Oorlog aanvankelijk op de westelijke helft, die in 1604 in Staatse handen kwam. Ook het eiland van Axel was al langer in Staatse handen. De op dit eiland liggende plaatsen, zoals Zaamslag, Axel en Hoek zijn dan ook overwegend protestant. Het Land van Hulst kwam pas later in Staatse handen en is overwegend katholiek. Voor West-Zeeuws-Vlaanderen ligt de situatie ingewikkelder. De grensstreek met Belgi\u00eb in het zuiden is overwegend katholiek, terwijl de kustplaatsen zoals Cadzand, Zuidzande, Nieuwvliet, Retranchement en Breskens voor het merendeel protestant zijn. Tussenliggende plaatsen, met name Oostburg zijn gemengd. Een rol hierin heeft gespeeld de komst van calvinistische en lutherse vluchtelingen zoals de hugenoten in 1689 en de Salzburger emigranten in 1733. Aardenburg was een toevluchtsoord voor reformatorisch gezindten uit de rest van Vlaanderen. Dit betrof bijvoorbeeld de doopsgezinden die omstreeks 1629 uit Vlaanderen moesten vluchten. In 1650 werd in Aardenburg een vermaanhuis gebouwd.\nOok katholieken trokken naar Zeeuws-Vlaanderen. Dit betrof bijvoorbeeld Vlaamse dijkwerkers die betrokken waren bij de aanleg van de Hoofdplaatpolder op het eind van de 18e eeuw. Zij bleven er wonen en vormden op hun beurt weer katholieke enclaves.\nGeneraliteitsland.\nDe inname van Staats-Vlaanderen maakte een blokkade van de Westerschelde mogelijk waardoor de haven van Antwerpen na de Val van Antwerpen onbruikbaar werd voor de Spaanse marine en de Antwerpse handel. Deze blokkade werd opgeheven in 1648, in het kader van de Vrede van M\u00fcnster.\nZeeuws-Vlaanderen werd toen een generaliteitsland dat geen stem in het landsbestuur van de Republiek der Verenigde Nederlanden had.\nFranse tijd.\nDit veranderde toen Sluis in 1794 door de Fransen werd veroverd. Staats-Vlaanderen werd in 1795 ingelijfd bij Frankrijk als \"arrondissement de Sas-de-Gand\" met de kantons Oostburg, Sluis, IJzendijke, Sas van Gent en Hulst.\nIn 1796 werd het Scheldedepartement ingesteld, waar Staats-Vlaanderen toe ging behoren.\nZeeuws-Vlaanderen.\nNa de aftocht der Fransen werd het gebied op 14 februari 1814 opnieuw door Nederland in bezit genomen. Op 29 maart 1814 werd het bij grondwet bij de nieuw gevormde provincie \"Braband\" van het Soeverein Vorstendom der Verenigde Nederlanden ingedeeld. Dit was niet praktisch en ook van korte duur, want op 19 september 1814 werd het voormalige Staats-Vlaanderen onderdeel van de provincie Zeeland en hernoemd tot \"Zeeuwsch-Vlaanderen\", de huidige naam, die tegenwoordig als Zeeuws-Vlaanderen wordt gespeld.\nIn 1830 en '31, werd tijdens de Belgische Opstand de beproefde tactiek van de 'sluiting' van de Schelde toegepast om de opstandige Belgen te isoleren. Hiertoe werden ook de napoleontische forten langs de Westerschelde, zoals Fort Frederik Hendrik, weer geactiveerd. Nadat de Belgische onafhankelijkheid in 1839 was erkend duurde het nog tot 1841 voordat het Kanaal Gent-Terneuzen weer bevaren mocht worden. De betrekkingen met Belgi\u00eb werden genormaliseerd en de Zeeuws-Vlaamse bevolking had zonder meer veel contacten met de Belgen, en niet alleen waar het smokkelen betrof.\nEen dieptepunt was de Eerste Wereldoorlog, toen Zeeuws-Vlaanderen van Belgi\u00eb was gescheiden door de Draad, die levensgevaarlijke grensversperring.\nBelgi\u00eb legde in 1919 en '20 aanspraak op Zeeuws-Vlaanderen (die ook gold ten aanzien van het Nederlandse Zuid-Limburg), omdat men vond dat er reden genoeg was om het door Nederland aan de Duitse keizer Wilhelm II verleende politiek asiel, inclusief de toegestane doorreismogelijkheid door Zuid-Limburg voor de terugtrekkende Duitse troepen, aan te grijpen om een territoriale eis in te dienen op de conferentie in Versailles waar de geallieerden de nadere vredesvoorwaarden die aan Duitsland opgelegd zouden worden, onderling bespraken. Die annexatiewens werd Belgi\u00eb overigens geweigerd. Er ontstonden demonstraties die gezien werden als een gebaar van aanhankelijkheid aan land en vorstenhuis, ook door de Britten. Deze trouw van de Zeeuws-Vlaamse bevolking aan Nederland werd onder meer beloond met de bouw van het Koningin Wilhelmina Lyceum in Oostburg, terwijl lange tijd de veerdiensten vrijwel gratis waren.\nModerne tijd.\nIn 1944 trachtten de Duitsers op dezelfde wijze Antwerpen voor de oprukkende geallieerden ongeschikt te maken als aanvoerhaven. Het bezit (of bezet houden) van Zeeuws-Vlaanderen gaf immers militaire macht over de Westerschelde. Dit was de reden waarom de bevrijding van West-Zeeuws-Vlaanderen gepaard ging met hevige bombardementen die vaak een onnodig hoge tol eisten: Breskens, Schoondijke, Oostburg en Sluis werden door de Canadese bevrijders gebombardeerd. Er vielen meer dan 600 doden en de materi\u00eble schade was erg groot.\nVerdere ontwikkelingen waren de afsluiting van de Braakman, de stormramp van 1953, de voortgaande industrialisering, met name bij Terneuzen inclusief de aanleg van de zeesluizen aldaar.\nHet Beneluxverdrag maakte de overschrijding van de Belgisch-Nederlandse grens wat soepeler dan andere Europese grenzen: Fietsers mochten, mits in bezit van een paspoort, de binnenweggetjes nemen. Auto's dienden de offici\u00eble grenspost te nemen met een slagboom aan beide zijden van de grens, waar vrachtrijders de nodige formaliteiten dienden te vervullen. De voortschrijdende Europese integratie maakte deze zaken geleidelijk overbodig.\nDe opening van de Westerscheldetunnel ging gepaard met het opheffen van belangrijke veerdiensten en aanzienlijke prijsverhogingen van wat overbleef. Voor grote delen van de Zeeuws-Vlaamse bevolking werd de rest van Zeeland, inclusief het voor hen belangrijke Vlissingen en Middelburg, nu wel erg moeilijk bereikbaar.\nTrivia.\nIn Vlaams-nationale middens wordt de term op sarcastische wijze gebruikt voor Zeeuws-Vlaanderen, omdat men het - net als Frans-Vlaanderen - als een verloren gebied beschouwt dat teruggegeven zou moeten worden aan een Vlaanderen dat tegelijk een zelfstandige natie zou moeten zijn."}
{"id": "8938", "revid": "231402", "url": "https://nl.wikipedia.org/wiki?curid=8938", "title": "138", "text": "Het jaar 138 is het 38e jaar in de 2e eeuw volgens de christelijke jaartelling."}
{"id": "8939", "revid": "135307", "url": "https://nl.wikipedia.org/wiki?curid=8939", "title": "North Carolina", "text": "North Carolina (Nederlands: \"Noord-Carolina\") is een van de zuidelijke staten van de Verenigde Staten. Het was een van de oorspronkelijke dertien staten die de Unie hebben opgericht en zich hebben vrijgevochten van het Britse koloniale gezag. De staat wordt begrensd door Virginia in het noorden, Tennessee in het westen aan de andere kant van de bergen en Georgia en South Carolina in het zuiden. North Carolina ligt in het oosten aan de kust van de Atlantische Oceaan. De beide Carolina's werden oorspronkelijk vernoemd naar koning Karel I van Engeland. De hoofdstad van North Carolina is Raleigh.\nGeschiedenis.\nDe Cherokee.\nDe oorspronkelijke bewoners van Amerika waren Amerikaanse Indianen, onder andere de Cherokee, die wel tot de \"Vijf Beschaafde Naties\" gerekend worden. Rond 1830 werden zij gedwongen te 'verhuizen' naar het Indian Territory in Oklahoma, en deze barre tocht kostte veel mensenlevens. Een deel van hen wist zich echter in de onherbergzame bergen aan de westkant van de staat staande te houden en een ander deel keerde later terug. Hun nazaten wonen nog steeds in de staat. In de 19e eeuw kochten de overgebleven leden van de stam een gebied van 570 km\u00b2, bekend als de \"Qualla Boundary\" om daar opnieuw hun soeverein stamverband op te vestigen. Dit is dus niet een reservaat in de zin dat het land door de Amerikaanse overheid aan hen is toegekend. Het erfgoed van de stam bestaat nog steeds en trekt veel bezoekers. Er is zelfs weer een educatief centrum, de \"New Kituwah Language Academy\" waar alleen in het Cherokee lesgegeven wordt.\nDe Britten.\nDe streek was het eerste gebied waar de Britten in de jaren vanaf 1580 een kolonie probeerden te stichten door toedoen van Sir Walter Raleigh, naar wie de hoofdstad van de staat vernoemd is. Van zijn nederzettingen op Roanoke Island - de eerste in het nieuwe land - werd echter later niets meer vernomen. Latere nederzettingen werden vooral bekend vanwege hun productie van terpentijn en houtteer uit de dennenbossen. Er is een \"Tar river\" (teerrivier) en de bewoners van de staat staan nog steeds als \"Tar heels\" (teerhielen) bekend. In de 18e eeuw werden er een aantal nederzettingen gesticht en in 1712 werd de kolonie gesplitst in noord en zuid. De twee delen hebben tot op de dag van vandaag een tamelijk verschillend karakter.\nNa de onafhankelijkheid.\nSouth Carolina was een slavenstaat bij uitstek en de eerste staat die zich afscheidde van de Unie en zo de Amerikaanse Burgeroorlog op gang bracht. North Carolina scheidde zich pas af toen al zijn buren dat ook gedaan hadden, en met tegenzin, in 1861. Ironisch genoeg vond de overgave van het zuiden juist in deze staat plaats en kreeg de staat flink te lijden van de Burgeroorlog.\nIn de buurt van het dorpje Kitty Hawk werd in 1903 de eerste bestuurde vlucht gemaakt met een gemotoriseerd vliegtuig door de gebroeders Wright.\nDe Reconstructie en de jaren van Jim Crow daarna met hernieuwde repressie van de zwarte bevolking volgden. De staat kreeg een achterstand op de rest van het land. Het was vooral een gebied van tabaksverbouwers en armoede. Daar kwam pas na 1960 verandering in. De veranderingen door de Burgerrechtenbeweging verliepen vrij soepel in vergelijking met andere staten in het zuiden waar de spanningen hoog opliepen. In 1960 vonden de Greensboro sit-ins plaats. Een technologische verandering die voor het hele zuiden en ook voor North Carolina van groot belang was, was de komst van de airconditioning. De zomermaanden zijn namelijk zonder deze apparatuur een tijd waarin hard werken een zware opgave is, het is daarvoor dan te warm en te vochtig.\nNa de jaren zestig deed de technologie haar intrede. Tussen de steden Raleigh, Durham, Chapel Hill en Cary ontstond het Research Triangle Park met zijn vele geavanceerde onderzoeksinstellingen, en de Triangle (de driehoekige 'randstad') van de staat werd een fikse metropool.\nGeografie.\nDe staat ligt ingeklemd tussen de Atlantische Oceaan in het oosten met een waddenkust die men de 'Outer Banks' noemt en de Smoky Mountains in het westen die wel wat op de Ardennen of Vogezen lijken, hoewel ze op sommige plaatsen aardig ontoegankelijk zijn. Ertussen ligt een heuvellandschap dat vrij sterk gemengd bebost is. Naar de kust gaat het landschap over in laagland met veengebieden die pocosin genoemd worden.\nHet klimaat is warm en vochtig in de zomer met temperaturen die rond de 35-37\u00b0C schommelen. 's Winters kan er sneeuw vallen of kan het ijzelen, maar echt koud wordt het niet. Er valt vrij veel neerslag, zo'n 1350 mm per jaar. De luchtvochtigheid is hoog en de staat wordt zo nu en dan geteisterd door orkanen en wervelwinden. Het klimaat kenmerkt zich ook door relatief grote temperatuurschommelingen van dag tot dag (van koud tot warm tot koud binnen een week bijvoorbeeld).\nBestuurlijke indeling.\nNorth Carolina is onderverdeeld in 100 county's.\nPolitiek.\nAan het hoofd van de uitvoerende macht van de staat staat een gouverneur, die direct gekozen wordt door de kiesgerechtigden in de staat. De huidige gouverneur van North Carolina is de Democraat Roy Cooper, die op 1 januari 2017 werd ge\u00efnaugureerd.\nDe wetgevende macht bestaat uit het Huis van Afgevaardigden van North Carolina (\"North Carolina House of Representatives\") met 120 leden en de Senaat van North Carolina (\"North Carolina Senate\") met 50 leden.\nMedia.\nDe televisieserie \"One Tree Hill\" speelt zich af in North Carolina, in de fictieve stad Tree Hill."}
{"id": "8944", "revid": "1290335", "url": "https://nl.wikipedia.org/wiki?curid=8944", "title": "Fugees", "text": "De Fugees waren een Amerikaanse groep waarvan het repertoire voornamelijk bestond uit hiphop, be\u00efnvloed door soul en reggae. De leden van de groep zijn rapper-producer Wyclef Jean, rapster-zangeres Lauryn Hill en rapper Pras. Jean is afkomstig uit Ha\u00efti. Pras, neef van Jean, komt uit New York (Brooklyn). Hill is Afro-Amerikaans en afkomstig uit South Orange, New Jersey.\nGeschiedenis.\nDe groep heeft twee albums opgenomen, waarvan \u00e9\u00e9n, \"The Score\", een groot succes was en verschillende Grammy's won. De leden gingen in 1997 hun eigen weg. Hill en Jean begonnen een succesvolle solocarri\u00e8re, terwijl Michel zich vooral richtte op het maken van soundtracks en acteren.\nIn 2005 gingen de drie gezamenlijk weer de studio's in om een nieuw album te produceren, dat begin 2006 op de markt zou verschijnen."}
{"id": "8945", "revid": "5548", "url": "https://nl.wikipedia.org/wiki?curid=8945", "title": "Deniece Williams", "text": "Deniece Williams, geboren als \"June Deniece Chandler\" (Gary, Indiana, 3 juni 1950) is een Amerikaanse soulzangeres die een wereldhit had met \"Too much, too little, too late\", een duet met zanglegende Johnny Mathis. Een ander nummer dat zij met Johnny Mathis opnam was 'Without Us', de titelsong van de serie Family Ties.\nZij groeide op in een pinkstergemeente waar alleen maar gospelmuziek was geoorloofd en waar zij in het koor van deze kerk zat.\nDeniece brak definitief door met het nummer \"Let's Hear It for the Boy\", dat van de soundtrack van de film Footloose afkomstig is. Andere hits zijn: \"Free\", \"That's What Friends Are For\", \"It's Gonna Take a Miracle\", \"Black Butterfly\" en \"It's Your Conscience\""}
{"id": "8946", "revid": "1374150", "url": "https://nl.wikipedia.org/wiki?curid=8946", "title": "Christina Aguilera", "text": "Christina Mar\u00eda Aguilera (Staten Island (New York), 18 december 1980) is een Amerikaanse popzangeres en producer. Ze brak definitief door met haar debuutalbum \"Christina Aguilera\" (1999).\nIn haar carri\u00e8re heeft Aguilera een groot aantal prijzen gewonnen, waaronder zeven Grammy Awards van de 33 nominaties. Ook heeft ze (sinds 2010) een ster op de beroemde Hollywood Walk of Fame, een ster op de Gay Walk Of Fame, en werd zij in 2019 gekroond tot Disney Legend.\nHaar film, \"Burlesque\", ontving drie Golden Globe-nominaties.\nBiografie.\nEerste levensjaren.\nAguilera's vader is sergeant in het Amerikaanse leger, afkomstig uit Ecuador. Haar moeder, docent Spaans, is van Ierse afkomst. Toen Aguilera zeven was, besloten haar ouders te scheiden. Volgens Aguilera en haar moeder leed de familie onder het huiselijk geweld van haar vader. Dit werd later een belangrijk thema in haar muziek, zoals in de songs \"I'm OK\" (van het album \"Stripped\") en \"Oh Mother\" (van het album \"Back to Basics\"). Samen met haar moeder en haar jongere zusje trok Aguilera na de scheiding bij haar oma in, in Rochester (Pennsylvania). Hier heeft ze haar jeugd grotendeels doorgebracht.\nAguilera had van jongs af aan ambitie zangeres te worden. Het was haar oma die haar zangtalent ontdekte. Tot haar muzikale invloeden behoren Etta James, Aretha Franklin, Madonna, Whitney Houston en Nina Simone. Ook heeft de musical \"The Sound of Music\" haar be\u00efnvloed. Als kind stond Aguilera overal bekend als \"het meisje met de grote stem\", iets wat haar in haar jeugd meer problemen heeft bezorgd dan geluk. Ze deed mee aan lokale talentenjachten en zangwedstrijden, maar vaak trokken de tegenstanders zich terug als ze hoorden dat ze tegen Aguilera moesten. Mensen werden jaloers op haar en op school werd ze genegeerd en gepest. Op een gegeven moment besloot ze zelfs haar zangtalent geheim te houden zodat ze niet gepest zou worden.\nOp 15 maart 1990 maakte Aguilera haar televisiedebuut als deelnemer aan \"Star Search\", ze won niet. In 1993 deed ze mee aan \"The New Mickey Mouse Club\", een televisieprogramma waarin zang, dans en acteren centraal stonden. Aguilera stond bij haar collega's van de show (onder andere Justin Timberlake, JC Chasez, Rhona Bennett, Ryan Gosling, Keri Russell en Britney Spears) bekend als \"de diva\". Toen het programma stopte in 1994, begon Aguilera met het opnemen van demo's in de hoop een platencontract te verdienen. Op veertienjarige leeftijd nam zij haar eerste liedje op, \"All I wanna do\", een duet met de Japanse popzanger Keizo Nakanishi. In 1997 deed ze mee aan het Golden Stag International Festival, waar ze het podium deelde met Sheryl Crow en Diana Ross.\nIn 1998 mocht ze de soundtrack inzingen voor \"Mulan\" toen ze bewezen had dat ze een hoge, krachtige stem had waarmee ze een hoge \"E\" een octaaf boven midden \"C\" kon zingen in het liedje \"Run to you\" van Whitney Houston, dat ze in haar badkamer had opgenomen. De videoclip die de film moest promoten toonde een jonge Aguilera met kort haar. \"Reflection\" werd genomineerd voor een Golden Globe voor \"Best Original Song for a Motion Picture\" in 1998.\nDebuut.\nHaar eerste album, \"Christina Aguilera\", kwam op 24 augustus 1999 uit en verkocht meer dan acht miljoen exemplaren in de VS. Haar cd versloeg P. Diddy's tweede album \"Forever\". De singles \"Genie in a Bottle\", \"What a Girl Wants\" en \"Come On Over Baby (All I Want Is You)\" kwamen allemaal in de top van de Billboard Hot 100 binnen in 1999 en 2000. Ook de single \"I Turn to You\" deed het goed met een derde plek. Maar Aguilera had niet alleen commercieel succes; ze werd in 2000 beloond met een Grammy voor \"Best New Artist\", waarmee ze Britney Spears versloeg. Ze was ook genomineerd voor \"Best Female Pop Vocal Performance\" voor \"Genie in a Bottle\". \"Obvious\", het laatste liedje op de cd, was een origineel liedje dat ze naar Ron Fair had ingezonden voor ze een contract sloot met RCA Records.\nIn 2000 benadrukte Aguilera haar Latino-afkomst door een Spaanstalig album, \"Mi Reflejo\", uit te brengen. Deze cd bevatte Spaanstalige versies van de liedjes op haar Engelstalige cd, maar ook nieuwe Spaanse liedjes. De cd leverde haar een \"Latin Grammy\" op voor \"Best Female Pop Vocal Album\". De single \"Falsas Esperanzas\" kwam in de Top 40 in Argentini\u00eb in 2001. Ricky Martin vroeg haar om het duet \"Nobody Wants to Be Lonely\" te zingen voor zijn cd \"Sound Loaded\". Het was zijn tweede single van die cd. De single haalde de top 5 in Groot-Brittanni\u00eb en Duitsland. Om zich een rauwer imago aan te meten veranderde Aguilera in de loop van 2001 haar uiterlijk. Eerst verscheen een nog redelijk beschaafd neusknopje maar niet veel later verscheen er ook een piercing in haar onderlip.\n\"Stripped\".\nAguilera's cd's werden goed verkocht, maar toch was ze niet tevreden. Ze was toen nog een \"bubblegumpop\"-artiest en voelde zich niet prettig bij de muziek en het imago dat haar team voor haar had gecre\u00eberd. Ze wilde dat haar volgende cd meer diepgang zou hebben, zowel in de muziek als de teksten. Ze veranderde van management omdat ze overboekt werd en omdat ze geen inspraak had in de muzikale beslissingen en nam Irving Azoff aan als haar nieuwe manager. De verandering in management zorgde eveneens voor een verandering in Aguilera's imago. Dit nieuwe imago gaf ze de bijnaam Xtina.\nNa vele vertragingen kwam op 29 oktober 2002 Aguilera's tweede Engelstalige cd uit: \"Stripped\". De cd kreeg niet zulke goede recensies als haar eerste cd. Stripped is ongeveer tachtig minuten lang en toont een verscheidenheid aan onderwerpen en muziekstijlen. \"Impossible\", geschreven door Alicia Keys, werd door jazz ge\u00efnspireerd. \"Soar\" werd dan weer door gospel ge\u00efnspireerd en gaat over iemand die op eigen benen leert staan. \"Make over\" is een pop-rockliedje over iemand die een individu wil worden en andere mensen die haar proberen te veranderen. Aguilera's grootste uitdaging was niet vocaal, maar emotioneel, zoals het liedje \"I'm OK\". Dit liedje gaat over het feit dat ze als klein meisje door haar vader mishandeld werd. Ze bedankt ook haar moeder voor de liefde die ze haar schonk tijdens deze periode in haar leven. Zo zingt ze: 'And every day afraid to come home/In fear of what I might see, next/Bruises fade, father/ But the pain remains the same/I still remember how you kept me so afraid...'\nHet ging bij deze cd niet zozeer om Aguilera's muziek, maar vooral om haar nieuwe, meer provocerende imago te lanceren. Toen de cd uitkwam nam ze deel aan een fotosessies voor tijdschriften zoals Maxim en Rolling Stone. In veel van die foto's was ze naakt of bijna naakt te zien. Ze ontkende dat ze dit deed voor publiciteit, maar ze zei dat de foto's beter bij haar nieuwe, echte imago pasten dan het imago van 1999. Haar pikante \"look\" had een negatief effect in de VS. Hoewel de video \"Dirrty\" een hit werd op MTV, bleef de single op 48 staan en viel deze vlug uit de hitlijsten. \"Dirrty\" was wereldwijd wel een hit, en behaalde de nummer 1-positie in vele landen. De clip van deze single was zeer controversieel. Met name door de pikante kleding en erotische sc\u00e8nes in deze clip was Aguilera's imago definitief veranderd. De tweede single, \"Beautiful\", werd vlug op het einde van 2002 in de VS uitgebracht en werd meteen een radiosucces. De volgende twee jaar werden \"Fighter\", \"Can't Hold Us Down\" en \"The Voice Within\" uitgebracht. Door het succes van deze singles bleef de cd in de hitlijsten staan tot ver in 2004. Er werden in de VS alleen ongeveer 4 miljoen exemplaren verkocht.\nAguilera stond niet alleen met door haar gezongen nummers in de hitlijsten. Zo schreef ze de leadsingle \"Miss Independent\" van Kelly Clarksons debuutalbum, 'Thankful'. Het nummer zou oorspronkelijk ook op de cd \"Stripped\" staan, maar haalde de cd net niet.\nAguilera werd genomineerd voor onder meer \"Number 1 Female Artist\" van 2003, maar die prijs werd door Beyonc\u00e9 gewonnen.\n\"Back to Basics\".\n\"Back to Basics\" is de derde volledig Engelstalige studio-opname van Aguilera en ook haar eerste dubbel-cd. De bevestigde verschijningsdatum van het album was 15 augustus 2006. Aguilera omschrijft haar volgende cd als een soulopname gecombineerd met elementen van blues en jazz uit de jaren 20, 30 en 40 met hedendaagse invloeden. Ze werkt samen met nieuwe gezichten uit de hiphopwereld zoals producers DJ Premier, Kwame en Mark Ronson. Ze werkt opnieuw samen met Linda Perry, die met Aguilera samenwerkte aan Stripped (2002).\nTijdens het opnemen van dit album viel Aguilera vooral op door haar ouderwetse kapsel om zich zo beter te kunnen inleven in de liederen en de tijdgeest; om de emotie en de energie weer te geven en vooral tijdens het zingen van de hoge noten. Ook lijkt deze uitstraling erg op die van Marilyn Monroe. Om zich op het album voor te bereiden omringde zij zich met oude foto\u2019s van Billie Holiday en Pearl Bailey. Ze wilde letterlijk in de kern van die muziek geraken. Acteurs noemen het 'method acting' volgens Aguilera is het 'method singing'. De visie van Aguilera voor het album ontsproot uit een gedicht dat zij tijdens haar laatste wereldtournee schreef waarin ze zich afvroeg: \"Waardoor wil ik echt zingen? Waardoor wil ik echt dansen? Waardoor geniet ik zo van muziek?\" Het antwoord bleek soul- en bluesmuziek te zijn.\nAguilera nam contact op met verschillende producers van wie ze dacht dat die genoeg verbeelding hadden om met haar mee te gaan in de oude blueswereld door middel van een brief waarin ze haar visie verklaarde. Ook werd er een compilatie van meer dan 30 liederen -vanaf de jaren 20 tot de jaren zestig- ingesloten die haar be\u00efnvloedden. Zij moedigde de producenten ook aan om de liederen op de compilatie-cd zodanig te verknippen en mee te experimenteren om zo iets nieuws te cre\u00ebren.\" In februari 2006, tijdens MTV\u2019s TRL Awards speelde ze drie onafgewerkte nummers van haar volgende album, \"Candyman\", \"Back to Basics\" en \"Ain't No Other Man\", de eerste single van het album. De wereldpremi\u00e8re van \"Ain't no other man\" vond plaats tijdens de MTV Movie Awards. Ook deed ze onder de naam Baby Jane (ze heeft Xtina afgezworen) een paar kleine jazzclubs aan om zo haar nieuwe nummers te promoten.\nNa \"Ain't No Other Man\" werd bekendgemaakt dat \"Hurt\" de tweede single werd van Back To Basics. Het nummer stond in de Nederlandse Top 40 weer op de tweede plaats. De clip van het nummer is de eerste clip die ze ook produceerde. Eind 2006 werd \"Tell Me\", de tweede single van Diddy's album \"Press Play\", uitgebracht, waar ook Aguilera in te horen is. In het voorjaar van 2007 werd \"Candyman\" als derde single van het album uitgebracht. Deze clip werd mede geproduceerd door haarzelf. \"Slow Down Baby\" is een promotiesingle die alleen te downloaden was en te horen is op de radio. Dit geldt alleen in Nieuw-Zeeland en Australi\u00eb.\n\"Back to basics\" werd in een speciale \"Tour edition\" uitgebracht voor fans en omvatte de normale cd's en clips van \"Ain't no other man\", \"Hurt\" en \"Candyman\". Ook \"The making of Candyman\" staat op deze dvd. Deze speciale editie werd eind juni 2007 uitgebracht.\nOp 25 juni 2007 kwam er een coveralbum uit van John Lennon. Aguilera heeft hierop het nummer \"Mother\" uit 1971 gecoverd.\nBack To Basics Tour.\nDe concerttournee van haar album \"Back To Basics\" was bedoeld als promotie van het gelijknamige derde studioalbum. Deze tournee ging de hele wereld over; het publiek en de fans werden hierbij terug in de tijd gevoerd met oude elementen: van een oud jazz-caf\u00e9 tot een groot oud circus. Ook bracht ze haar oudere nummers ten gehore. Ze toerde door Europa, waar ze ook Nederland en Belgi\u00eb aandeed, de Verenigde Staten, Azi\u00eb en Australi\u00eb en Nieuw-Zeeland. Een dvd van deze tournee werd in Sydney opgenomen op 24 en 25 juli 2007.\n\"Keeps Gettin' Better\".\nIn september 2008 maakte Aguilera een muzikale comeback tijdens MTV Video Music Awards in Hollywood. Ze trad op met een nieuw opgenomen versie van \"Genie In A Bottle\", gevolgd door \"Keeps Gettin' Better\", de eerste single van het aankomende greatest hits-album getiteld \"\". Naast oude hits bevat het album twee nieuwe tracks plus twee heropnames van eerdere singles. Aguilera vierde met dit album haar tienjarige carri\u00e8re in de muziekwereld. Het greatest hits-album was een voorproefje voor haar nieuwe album dat naar eigen zeggen meer poppy is dan haar vorige werk.\n\"Bionic\".\nAguilera's nieuwe album Bionic verscheen in juni 2010 en bevatte samenwerkingen met onder meer Sia, The Neptunes, Linda Perry, Goldfrapp, Le Tigre, Tricky Stewart, Nicki Minaj en M.I.A. Aguilera baseerde dit album vooral op de geboorte van haar eerste zoon, Max. Fans moesten een nieuwe, meer futuristische style verwachten. Hiervoor gaf ze haarzelf de nieuwe bijnaam Madame X (wat doet denken aan haar bijnaam Xtina van Stripped). De eerste single \"Not myself tonight\", met een controversi\u00eble clip verscheen in april en behaalde nr. 23 in de Amerikaanse Billboard Hot 100, een tegenvaller voor een comebacksingle. Ook in andere delen van de wereld had de single moeite om de top 10 te halen. De grootste kritiek op deze single had te maken met de clip. Deze zou volgens velen te veel lijken op de clips van Lady Gaga. Haar tekstschrijver weerlegde deze claim. Met 110.000 exemplaren verkocht in de eerste week, debuteerde het album \"Bionic\" op nr. 3 in de VS maar zakte daarna behoorlijk weg. \"Woohoo\", een single met Nicki Minaj, volgde als promotiesingle in mei, gevolgd door de tweede single \"You lost me\" in juli, een ballad met een meer vertrouwde sound van Aguilera. Ook deze single werd geen succes. \"I hate boys\" werd de volgende single en werd uitgebracht op 28 juli. Het album had - in tegenstelling tot de singles - minder moeite om de top 10 van de hitlijsten te halen. Het album daalde echter vrij snel in de lijsten. De hype rondom de zangeres bleek er dit keer niet te zijn. Het album werd een miljoen keer verkocht.\n\"Burlesque\".\nBurlesque is een film uit 2010 onder regie van Steven Antin. In deze film maakt Christina Aguilera haar debuut als het plattelandsmeisje Ali dat in Hollywood op zoek is naar succes. De nachtclubeigenaresse Tess (vertolkt door Cher) geeft haar een kans op het podium. Andere rollen worden gespeeld door Cam Gigandet en Kristen Bell. De film ontving drie Golden Globe-nominaties en won er een.\nThe Voice.\nIn 2011 kwam Aguilera op televisie als jurylid in de zangwedstrijd \"The Voice\". Ook in het tweede en derde seizoen was ze jurylid. Tijdens het vierde seizoen nam ze een pauze voor haar nieuwe album \"Lotus\" en werd ze vervangen door zangeres Shakira. In september 2013 keerde ze terug voor het vijfde seizoen. In het zesde seizoen was ze wederom afwezig, ditmaal vanwege zwangerschap. Ze werd net als in seizoen 4 vervangen door Shakira. In seizoen 7 werd ze vervangen door Gwen Stefani. In seizoen 8 keerde Aguilera terug als jurylid. In seizoen 9 nam ze een pauze en werd vervangen door Stefani. In seizoen 10 keerde ze weer terug en werd ze de eerste vrouwelijke coach in 10 seizoenen die het programma won met Alisan Porter. Vanaf seizoen 11 werd ze vervangen door Miley Cyrus. Volgens Forbes verdiende de zangeres zo'n $\u00a01.250.000 per aflevering van het programma, waar haar mede-coaches het moesten doen met $\u00a0375.000. Hiermee werd zij het best betaalde jurylid in televisietalentenshows ooit. Ze stapte uit het programma om zich te focussen op haar muziekcarri\u00e8re.\n\"Lotus\".\nIn maart 2012 bracht Christina de Spaanse single \"Casa de mi padre\" uit als titelsong voor de film \"Same Name\". Later die maand maakte Christina bekend dat ze aan het werken was aan een opvolger van \"Bionic\". Christina beschreef het album als een hergeboorte.\nOp 9 november 2012 kwam het vijfde studioalbum van Aguilera uit, met als titel \"Lotus\". De eerste single \"Your body\" is op 17 september verschenen en werd geproduceerd door Max Martin. \"Your Body\" stond op nummer 34 in de Billboard top 100. Hoewel het album hoog binnenkwam in de internationale hitlijsten, daalde het net als het vorige album \"Bionic\" snel en verdween in de meeste landen na twee weken uit de lijsten. De eerste single van het album, \"Your Body\", was in verschillende landen een bescheiden hit en bereikte niet het grote succes dat Christina eerder had met de eerste singles van haar albums \"Stripped\" en \"Back to Basics\" (\"Dirty\" en \"Ain't no Other Man\"). Er staan twee samenwerkingen op het album, beide met mede-coaches van het populaire programma The Voice, namelijk \"Just a Fool\" met Blake Shelton en \"Make the World Move\" met Cee lo Green. De tweede single van het album was \"Just A Fool\", het nummer stond op nummer 71 in de Billboard top 100.\nIn de tweede helft van 2012 was Christina ook te horen op de nummers \"Steppin' Out With My Baby\" met Tony Bennett en het nummer \"Baby, it's Cold Outside\" met \"Cee Lo Green\".\nIn januari 2013 had Aguilera wereldwijd een hit met het nummer \"Feel this Moment\", een samenwerking met Pitbull. Het nummer bereikte in onder andere de Verenigde Staten, Australi\u00eb en verschillende Europese landen de top 10. In oktober nam ze het nummer \"We Remain\" op voor de film . In het najaar van 2013 nam ze samen met A Great Big World de single \"Say Something\" op. Het nummer kwam in de Amerikaanse Billboard hot 100 als hoogste binnenkomer binnen op plaats 16 en piekte uiteindelijk op plaats 4.\n2014-heden.\nAguilera verloofde zich in februari 2014. In augustus kreeg zij een dochter.\nAguilera bracht naar aanleiding van de Schietpartij in Orlando in 2016 de single \"Change\" uit.\nIn het zesde en zevende seizoen van \"The Voice\" werd Christina vervangen door Shakira en Gwen Stefani, maar ze kwam terug voor het achtste seizoen. Hierna was ze weer voor twee seizoenen afwezig om daarna terug te keren voor seizoen tien, waar haar team won met deelneemster Alisan Porter.\nNa een muzikale stilte van zes jaar, kwam op 15 juni 2018 Aguilera's zesde studioalbum uit, genaamd \"Liberation\". Het album bevat meer r&amp;b-invloeden dan haar voorgaande albums. De eerste single kwam enkele weken eerder uit en heet \"Accelerate\". Haar tweede single volgde al snel, een samenwerking met Demi Lovato: \"Fall in Line\". Het nieuwe album kondigde Aguilera's eerste Europese tour in 13 jaar aan. Met \"The X tour\" maakt de popster haar opwachting in o.a. de Ziggo Dome in Amsterdam en het Sportpaleis in Antwerpen.\nOp 21 januari 2022 verscheen de extended play \"La fuerza\". Het is het eerste deel van de in totaal drie ep's die gezamenlijk Aguilera's tweede Spaanstalige album zullen vormen. Naar verwachting verschijnen ze allen in 2022.\nPersoonlijk.\nAguilera trouwde in 2005 met de vriend met wie ze sinds 2002 een relatie had. Op 12 januari 2008 kregen zij een zoon. In 2010 maakte Aguilera bekend dat zij ging scheiden. Ze kreeg in 2010 een nieuwe relatie waaruit in 2014 een dochter werd geboren.\nIn 2002 verscheen zij topless op de cover van het populaire mannenblad \"Maxim Magazine\". Hiermee werd het de best verkopende editie van het blad ooit. In 2018 verscheen de zangeres met een geheel nieuwe look ook op de cover van het populaire fashiontijdschrift \"Paper Magazine\". Wederom werd dit de best verkochte editie van het blad ooit.\nParfums.\nHaar parfumlijn Christina Aguilera Perfumes is de bestverkopende celebrityparfumlijn in Europa."}
{"id": "8947", "revid": "1290335", "url": "https://nl.wikipedia.org/wiki?curid=8947", "title": "Shakira", "text": "Shakira Isabel Mebarak Ripoll (Barranquilla, 2 februari 1977) is een Colombiaanse zangeres. Na de sterrenstatus in Latijns-Amerika te hebben bereikt, brak ze wereldwijd door in 2001 met het nummer \"Whenever, Wherever\".\nBiografie.\nShakira werd op 2 februari 1977 geboren in de kustplaats Barranquilla, een van de grootste steden van Colombia. Haar volledige naam is Shakira Isabel Mebarak Ripoll; Mebarak is de achternaam van haar Libanese vader, Ripoll die van haar Colombiaanse moeder. Shakira\u2019s voornaam is Arabisch en betekent 'dankbaar'. Deze mix van Latijns-Amerikaans en Ori\u00ebntaals is zowel terug te vinden in haar muziek als in haar blik op de wereld om haar heen. Zo riep Shakira in juli 2006 Isra\u00ebl op om vrede te sluiten met Libanon. Toen ze geboren werd had Shakira acht oudere halfbroers en -zussen. Een van haar broers overleed toen Shakira twee jaar oud was, doordat hij werd aangereden door een motor. Toen Shakira acht jaar was schreef ze haar eerste liedje: \"Tus gafas oscuras\" (jouw donkere bril). Ze werd hierbij ge\u00efnspireerd door haar vader, die sinds de dood van zijn zoon vaak donkere brillen droeg om zijn droefheid te verbergen.\nHaar vader is schrijver en juwelier. Toen zijn zaak in 1985 failliet ging, waren ze alles kwijt. Toch vond Shakira dat hun familie het erg goed had in vergelijking met andere Zuid-Amerikaanse families. Daardoor voelde zij zich geroepen om wat terug te doen en begon ze aan haar zangcarri\u00e8re.\nShakira speelde de hoofdrol in de populaire Colombiaanse soapserie \"El Oasis\". Ze won haar eerste nationale talentenjacht toen ze pas tien jaar oud was. Hierdoor kreeg ze de kans om een album op te nemen. Haar eerste contract tekende ze drie jaar later. Haar eerste album heette \"Magia\" ('magie'). De nummers die op dat album staan heeft ze allemaal zelf geschreven tussen haar achtste en dertiende. De meeste waren aan haar toenmalige vriendje Oscar geschreven. Het album werd uitgebracht door Sony Music Colombia.\nZe brak door in Brazili\u00eb en Spanje met het daarop volgende album \"Peligro\" ('gevaar'). Van dat album werden meer dan twee miljoen exemplaren verkocht.\nShakira over haar muziek:\nShakira was vier jaar oud toen ze met buikdansen begon. Ze vertelde in een interview: \"Buikdansen zit in mijn genen, zodra ik een trommel hoor, begin ik vanzelf te dansen.\" Buikdansen is haar handelsmerk geworden. Toch heeft Shakira soms spijt van het feit dat ze ooit met buikdansen begonnen is. Zo vertelde de zangeres dat ze gek wordt van de mensen die denken dat ze buikdanst om sexy te zijn. Daarbij vertelt ze dat buikdansen gewoon een manier is om zichzelf uit te drukken.\nDe bekroonde auteur Gabriel Garc\u00eda M\u00e1rquez zei over Shakira: \u201cDe muziek van Shakira heeft een sterk persoonlijke inslag, die niet lijkt op de muziek van iemand anders en niemand anders kan zo zingen of dansen zoals zij dat kan, ongeacht leeftijd, met zo een onschuldig aandoende sensualiteit\u201d.\nShakira heeft veel beroemde fans, zoals Eminem en Jennifer Lopez. In 1998 ontving ze van paus Johannes Paulus II de zegen.\nMuzikale carri\u00e8re.\nOp haar 13de kreeg ze haar eerste platencontract bij Sony Music. Haar eerste single was \"Magia\"; het lied ging over haar eerste vriendje Oscar. \nIn 1996 bracht Shakira het album \"Pies Descalzos\" ('blote voeten') uit. Het ging ruim vier miljoen keer over de toonbank en zorgde ervoor dat ze in geheel Latijns-Amerika doorbrak. In 1997 volgde een remix-cd en in 1998 brak ze ook door in de V.S., Centraal-Amerika en Mexico met het album \"\u00bfD\u00f3nde Est\u00e1n Los Ladrones?\" ('Waar zijn de dieven?'), geproduceerd door Shakira en Emilio Estefan - de echtgenoot en producer van Gloria Estefan. Dit album is ge\u00efnspireerd op gestolen teksten van Shakira. Toen ze voor dat album een Grammy Award en twee Latin Grammy Awards kreeg, was ze uitgegroeid tot een superster. Dit leidde onder meer tot een eigen aflevering van \"MTV Unplugged\". Deze verscheen op cd en video/dvd. Om echter in Amerika en de rest van de wereld \u00e9cht door te kunnen breken moest Shakira Engels leren spreken. Dit kreeg ze te horen van Gloria Estefan. Hierna ging ze voor een half jaar naar Engeland om Engels te leren.\nIn 2001 bracht ze haar eerste Engelstalige album \"Laundry Service\" uit. Met dit album brak Shakira wereldwijd door. Dit album verkocht meer dan 27,2 miljoen exemplaren wereldwijd. De nummers \"Whenever, Wherever\", \"Underneath Your Clothes\" en \"Objection (Tango)\" werden wereldhits. Het idee om een Engels album te maken ontstond toen Shakira samenwerkte met Gloria en Emilio Estefan. Gloria bracht het proces op gang toen ze het nummer \"Ojos As\u00ed\", afkomstig van \"\u00bfD\u00f3nde Est\u00e1n Los Ladrones?\" vertaalde. Voor het album \"Laundry Service\" vertaalde Gloria Shakira's \"Suerte\" in \"Whenever, Wherever\".\nIn juni 2005 bracht Shakira een geheel Spaanstalig album op de wereldmarkt, \"Fijaci\u00f3n Oral, Vol. 1\". Zij is een van de weinige Spaanstalige artiesten die hiermee succes hebben. De single \"La Tortura\", waarop ze samenwerkte met de Spaanse zanger Alejandro Sanz, werd een wereldhit. De single \"La Tortura\" stond 25 weken op nummer 1 in de Spaanse hitlijsten en heeft daarmee een record gebroken.\nOp dit Spaanstalig album volgde op 29 november 2005 het Engelstalige \"Oral Fixation, Vol. 2\", met daarop onder andere de hit \"Don't Bother\". Twee van de nummers van \"Fijaci\u00f3n Oral\" verschenen in een Engelse versie op \"Oral Fixation\".\nVoorafgaand aan de finale van het Wereldkampioenschap voetbal 2006 op 9 juli 2006, bracht Shakira \"Hips Don't Lie (Bamboo Version)\" ten gehore - een samenwerking met ex-Fugees-lid Wyclef Jean. In 2006 werd dit nummer een grote hit; er zijn meer dan 3,3 miljoen exemplaren van verkocht. Er verscheen een nieuwe versie van \"Oral Fixation\" waaraan \"Hips Don't Lie\" is toegevoegd. \"Hips Don't Lie\" draagt de titel van best verkopende single sinds het jaar 2000. \"Oral fixation\" won in dat jaar de Latin Grammy voor beste album, bovendien kreeg ze dat jaar die prijs ook voor beste nummer voor \"La tortura\", dat ze in samenwerking met Alejandro Sanz maakte.\nBegin 2007 kwam Shakira samen met Beyonc\u00e9 met een single: \"Beautiful Liar\". In april bereikte dit de nummer 1-positie in Nederland. Daarmee is het de eerste nummer 1-hit van Beyonc\u00e9, en de vierde van Shakira in Nederland.\nShakira heeft een stijl ontwikkeld die Latijns-Amerikaanse stijlen, zoals tango en salsa, combineert met rock, pop en andere stromingen, waaronder Arabische muziek. Buikdansen is een kenmerkend onderdeel voor Shakira's optreden. Op het album \"Fijaci\u00f3n Oral\" (2005) laat Shakira een jaren 80-geluid horen en is ook de invloed van reggaeton en dancehall merkbaar. Ook liet ze zich inspireren door bossanova en Frank Sinatra.\nIn juni 2009 komt de nieuwe single \"She Wolf\" uit, in het Spaans 'Loba' genoemd. Het gaat over iets dat zich schuilhoudt in Shakira dat zich wil laten zien zoals ze zich van binnen voelt. Hierop volgen nog de singles \"Did It Again\", dat tevens als remix met rapper Kid Cudi verscheen, en \"Lo Hecho Esta Hecho\", de Spaanstalige versie van \"Did It Again\". Shakira nam de videoclip voor \"Gypsy\" (Spaans: \"Gitana\") op samen met Spaanse toptennisser Rafael Nadal in Barcelona. Vele fans doet deze video denken aan \"Whenever, Wherever\", de single waarmee Shakira in 2002 wereldwijd doorbrak.\nHet album \"She Wolf\" kwam in Nederland op 9 oktober 2009 uit. In Amerika kwam het pas op 23 november datzelfde jaar uit, omdat het Amerikaanse album 16 nummers bevat in plaats van 13. Er zijn nog twee geremixte singles toegevoegd en een duet met Lil Wayne en Timbaland, \"Give It Up To Me\". Hiervan verschijnt eind 2009 een video. Er zal nog een Spaanstalig album uitkomen, dat geen vertaling zal zijn van het album \"She Wolf\", maar een compleet nieuw album. Hiervan zijn al twee demo\u2019s uitgelekt op YouTube. Het gaat om \"No Joke\" en een onbekende, rockachtig, Spaanse single.\nShakira begon in 2010 aan een wereldtour.\nEveneens in 2010 zong Shakira het nummer \"Waka Waka (This Time for Africa)\" voor het Wereldkampioenschap voetbal 2010 samen met de Afrikaanse band Freshly Ground. Het nummer werd het bestverkochte WK-lied ooit en was, op twee na, de meest bekeken videoclip op YouTube. De volgende single werd een samenwerking met Dizzee Rascal, genaamd \"Loca\". Vervolgens kwam \"Sale El Sol\" uit als single. In de clip is Shakira in een doolhof te zien, op zoek naar de zon terwijl het sneeuwt. Vervolgens kwam \"Rabiosa\" uit als single. Dit werd een samenwerking met de Amerikaanse rapper Pitbull. Tijdens deze clip droeg Shakira een korte, zwarte pruik en was ze aan het paaldansen.\nIn 2011 kreeg Shakira een ster op de Hollywood Walk of Fame.\nIn 2014 kwam haar album \"Shakira.\" uit. Op het album staat o.a. het nummer \"Dare (La La La)\", als tweede offici\u00eble nummer van het WK voetbal in Brazili\u00eb. \nIn 2016 bracht ze twee nummers uit: \"La bicicleta\" en \"Chantaje\", die op haar album \"El Dorado\" staan.\nIn 2018 begon ze een wereldtournee onder de naam El Dorado World Tour. Twee jaar later trad ze samen op met Jennifer Lopez tijdens de Super Bowl. Het optreden werd bekeken door 103 miljoen kijkers.\nMuzikale samenwerking.\nGabriel Estefan hielp Shakira om haar grote Spaanstalige hit \"Suerte\" te vertalen naar het Engels. Daar kwam \"Whenever, Wherever\" uit. Dit werd wereldwijd een monsterhit die in tientallen landen weken op de toppositie stond. \nOp 28 november 2002 kwam er een album uit dat Shakira samen met C\u00e9line Dion, Cher, Dixie Chicks, Anastacia en Stevie Nicks had opgenomen. In de Nederlandse Album Top 100 is dit album geen groot succes. De hoogste positie die dit album weet te bereiken is 93, daar blijft het 2 weken opstaan.\nIn 2005 komt het best verkochte Spaanstalige album ooit uit, \"Fijaci\u00f3n Oral vol 1\". Hiervoor werd samengewerkt met onder anderen Alejandro Sanz en met Gustavo Cerati.\nIn 2006 komt het album \"Oral Fixation vol 2\" uit, dat een vervolg is op \"Fijaci\u00f3n Oral Vol 1\". Hiervoor werd samengewerkt met onder anderen Carlos Santana (\"Illegal\"), Wyclef Jean (\"Hips Don't Lie\"), met Gustavo Cerati (\"The Day And The Time\") en met Alejandro Sanz (\"La Tortura\").\nBegin 2007 wordt Shakira door Beyonc\u00e9 gevraagd mee te werken aan Beyonc\u00e9s tweede cd \"B'Day\". Ze zingen samen op de single \"Beautiful Liar\". Dit nummer stond 3 weken lang op nummer 1 in de Nederlandse Top 40. Deze single verschijnt ook in het Spaans, \"bello embustero\".\nEind 2007 werkt ze met een onbekende artiest aan de single \"Sing\". Hierna werkt ze mee aan Wyclef Jeans album \"Carnival II\" in de song \"King And Queen\". Hiervan verschijnt geen video. Ten slotte werkt ze ook nog mee aan de single \"Te Lo Argradezco Pero No\". Hiervan verschijnt later dat jaar een video. Het wordt een grote hit in Zuid-Amerika, Spanje, Itali\u00eb en Portugal. In mei 2009 lekte een duet met Timbaland en Wyclef Jean uit. De single heet \"The Border\". Dit nummer was bedoeld voor Wyclef Jeans album Carnival II maar is vervangen door \"King And Queen\".\nIn 2008 werkt Shakira mee aan een single met Mercedes Sosa, \"La Maza\".\nIn 2009 werkt Wyclef Jean mee aan Shakira's nieuwe album. Ze nemen samen de single \"Spy\" op. In Amerika staan er drie duetten meer op de cd. Hierop doet Kid Cudi mee op Shakira\u2019s \"Did It Again\". Ook Lil Wayne en Timbaland werken mee aan een single, \"Give It Up To Me\". Calvin Harris werkt mee aan de remix van \"She Wolf\".\nIn 2010 maakte Shakira samen met de Zuid-Afrikaanse band Freshlyground het offici\u00eble WK-lied. Het nummer heet \"Waka Waka (This Time for Africa)\" (in het Spaans \"Waka, Waka (Esto Es Africa\"). Shakira is de enige artiest die twee keer achter elkaar heeft mogen optreden bij een WK.\nIn 2011 werkte ze samen met Pitbull voor het nummer \"Rabiosa\" en in 2012 volgde \"Get It Started\". \nShakira bracht in mei 2016 samen met landgenoot Carlos Vives het nummer \"La Bicicleta\" uit. Later dat jaar bracht ze samen met Maluma \"Chantaje\" uit.\nFilantropie.\nMet haar stichting \"Pies Descalzos\" komt Shakira op voor straatkinderen in Colombia. Tevens is Shakira goodwill-ambassadeur voor Unicef en activist voor ALAS (America Latina en Accion Solidaira). In diverse landen die drastisch getroffen werden door bijvoorbeeld natuurrampen tracht Shakira hulp te bieden, zoals met een schenking van vele miljoenen euro's voor de wederopbouw na natuurrampen in Peru en Nicaragua.\nShakira in Nederland.\nIn 2003 speelde Shakira voor een uitverkocht Ahoy'. Van dit concert kwam een cd/dvd uit, \"Life &amp; Off The Record\".\nOp 3 februari 2007 (een dag na haar 30e verjaardag) zou Shakira als onderdeel van haar Oral Fixation Tour het uitverkochte Arnhemse GelreDome aandoen. Slechts enkele uren voor het concert werd echter bekendgemaakt dat zij een keelontsteking en koorts had en dus niet kon optreden. Op 17 maart gaf Shakira alsnog haar concert en bood ze haar excuses aan voor het uitstel.\nOp 1 december 2010 gaf ze opnieuw een concert in Ahoy Rotterdam.\nOp 9 juni 2018 gaf ze een concert in de Ziggo Dome als onderdeel van de El Dorado World Tour.\nPriv\u00e9.\nIn 2000 ontmoette ze Antonio de la R\u00faa, de zoon van de toenmalige Argentijnse president Fernando de la R\u00faa. Deze omstreden verhouding werd breed uitgemeten in de Zuid-Amerikaanse media. \"Ik ben niet het soort vrouw dat elke dag de kleren van haar man wast. Ik hoop dat dit niet klinkt als een feministische voortrekster die dit soort dingen roept. Ik probeer alleen maar eerlijk te zijn over de dingen die ik schrijf.\" In augustus 2010 ging het koppel uiteen. \nShakira had van 2011 tot 2022 een relatie met de precies tien jaar jongere Spaanse voetballer Gerard Piqu\u00e9. Het stel kreeg in 2013 en in 2015\neen zoon.\nFilmografie.\nIn 2007 weigerde Shakira een rol in de romantische film \"Love in the Time of Cholera\" omdat ze naakt moest verschijnen, maar leverde wel drie nummers op de soundtrack: \"La Despedida\", \"Pienso en Ti\" en \"Hay Amores\". Shakira speelde ook een rol in het vierde seizoen van \"Ugly Betty\". In 2010 had ze een cameo in \"Wizards of Waverly Place\", waar ze \"Gypsy\" zong."}
{"id": "8949", "revid": "264532", "url": "https://nl.wikipedia.org/wiki?curid=8949", "title": "Bardo (boeddhisme)", "text": "Bardo (Tibetaans, in het Sanskriet: antarabh\u00e3va, sambbavesi, wat letterlijk 'tussen twee' betekent) is een term uit het Tibetaans boeddhisme.\nOm de betekenis te omschrijven worden in Nederlandse vertalingen verschillende begrippen gebruikt: overgangstoestand, overgangsstadium, tussenstaat of tussentoestand.\nIn het westen denkt men meestal dat met bardo alleen de drie overgangstoestanden bedoeld worden, waar iemand doorheen moet gaan tussen zijn sterven en zijn wedergeboorte en die gedetailleerd beschreven worden in het Tibetaans dodenboek (Tibetaans: \"Bardo Thod\u00f6l\").\nHet Tibetaans boeddhisme kent zes bardo's:\nEen ander literair genre zijn de verhalen over de delok, overledenen die in staat van bardo de onderwereld bezoeken."}
{"id": "8952", "revid": "18057", "url": "https://nl.wikipedia.org/wiki?curid=8952", "title": "Bard\u00f6", "text": ""}
{"id": "8953", "revid": "75723", "url": "https://nl.wikipedia.org/wiki?curid=8953", "title": "Nana (kunstwerk)", "text": "Een Nana is een bepaalde soort expressieve, in felle kleuren beschilderde, manshoge vrouwenbeelden, die werden gecre\u00eberd door de Franse kunstschilderes en beeldhouwster Niki de Saint Phalle. De eerste Nana maakte zij in 1965. Aanvankelijk werden de Nana's van papier-mach\u00e9 gemaakt, pas later werd polyester gebruikt.\nHaar Nana-figuren zijn wereldberoemd en hebben ophef gemaakt in de moderne kunstwereld. De Nana's staan symbool voor sterke en vrije vrouwen.\nEnkele Nana's zijn uitzonderlijk groot, een voorbeeld hiervan is de Nana \"Hon\", waar men kan binnenwandelen door de vagina.\nMen kan Nana-figuren niet enkel als beelden aantreffen, maar ook in de vorm van bijvoorbeeld opblaaspoppen, vazen, kettingen en schilderijen."}
{"id": "8958", "revid": "1212168", "url": "https://nl.wikipedia.org/wiki?curid=8958", "title": "Wide-bandgap halfgeleider", "text": "Wide-bandgap halfgeleiders zijn halfgeleidermaterialen die worden gebruikt om onderdelen zoals led's te maken die blauw licht kunnen uitzenden. De band gap-energie van een materiaal is de minimale energie die nodig is om een covalente binding te breken in een halfgeleider. Hoe groter deze band gap is, hoe hoger de energie er als fotonen vrijkomt bij het terugvallen van een aangeslagen elektron en hoe korter de golflengte zal zijn. Rode led's (met een kleine band-gap) zijn het makkelijkst te produceren, blauwe en ultraviolet het moeilijkst.\nMen doet nu onderzoek naar elektronische toepassingen: hoog vermogen, hogetemperatuurelektronica."}
{"id": "8963", "revid": "85", "url": "https://nl.wikipedia.org/wiki?curid=8963", "title": "Stralingswarmte", "text": ""}
{"id": "8966", "revid": "34450", "url": "https://nl.wikipedia.org/wiki?curid=8966", "title": "Houtverduurzamingsmiddel", "text": ""}
{"id": "8968", "revid": "780746", "url": "https://nl.wikipedia.org/wiki?curid=8968", "title": "Vloeistofchromatografie", "text": "Vloeistofchromatografie is een analytische methode waarbij er gebruik wordt gemaakt van het verschil in affiniteit van stoffen met zowel de mobiele als de stationaire fase. De mobiele fase is in vloeistofchromatografie altijd een vloeistof.\nVloeistofchromatografie is onderverdeeld in een aantal typen:\nApparatuur voor chromatografische scheidingen:\nDe term LPLC en HPLC worden respectievelijk ook Low Performance Liquid Chromatography en High Performance Liquid Chromatography genoemd\nVloeistofchromatografie wordt zeer veel toegepast in ziekenhuizen, universiteiten en diverse industrie\u00ebn, zowel voor analytische als voor productietoepassingen.\nEen voorbeeld van gebruik van vloeistofchromatografie is het aantonen van dopinggebruik in de sport. Om de aanwezigheid aan te tonen van het dopingmiddel tussen de verscheidenheid van stoffen die door het lichaam in de urine worden uitgescheiden moet het dopingmiddel, dat zijn eigen moleculaire kenmerken heeft, gescheiden worden van de andere stoffen. Dit gebeurt met behulp van chromatografische technieken. Doordat elke stof zijn eigen 'aanhechtingskracht' heeft tot de stationaire fase worden ze sneller of langzamer met de mobiele fase meegevoerd. Op die manier wordt het dopingmiddel van de andere stoffen gescheiden."}
{"id": "8971", "revid": "264532", "url": "https://nl.wikipedia.org/wiki?curid=8971", "title": "Tussenstaat van het stervensproces", "text": "In de teksten van het Tibetaans boeddhisme verstaat men onder de Tussenstaat van het Stervensproces (Tibetaans: Chikai-Bardo), het moment van sterven en het ontbinden van het grondstoffelijk lichaam. De tijd tussen het moment waarop het stervensproces inzet tot het moment dat de geest het lichaam verlaat en de scheiding van lichaam en geest een feit is. \nVolgens de hoogste tantra yoga lossen op het moment van de dood de vijf basiselementen, waaruit het lichamelijk bestaan, te weten, vlees, lichaamsvochten, lichaamswarmte, ademhaling en lichamelijk gestel, geleidelijk, de een na de ander, in elkaar op. Omdat de vijf innerlijke elementen, volgens boeddhisten, overeenkomen met de vijf uiterlijke elementen: aarde, water, vuur, wind en ether wordt dit in de teksten als volgt beschreven: Aarde lost op in water, water in vuur, vuur in lucht, lucht in ether en ether in bewustzijn. Dit oplossen wordt in het Tibetaans Thimrim genoemd. \nIn de geest van de stervende doen zich tijdens dit proces acht opeenvolgende verschijningen voor: eerst luchtspiegelingen, dan volgen flarden rook, dan 'vuurvliegjes', vervolgens een diffuus gloeiend licht, dan een wit schijnsel dat lijkt op een heldere avondhemel, dan rode glans, dan zwarte volledige duisternis en ten slotte het heldere licht van de dood zelf.\nHet laatste bezit volgens Tibetaanse boeddhisten een enorm potentieel. Indien men het bewust en zonder angst beleeft, kan een transformatie optreden, een diep inzicht in het wezen der dingen. Met andere woorden: men bereikt verlichting. \nHet Chikai-Bardo wordt gedetailleerd beschreven in het Tibetaans dodenboek."}
{"id": "8972", "revid": "1197040", "url": "https://nl.wikipedia.org/wiki?curid=8972", "title": "Oxidatietoestand", "text": "De oxidatietoestand (ook wel oxidatiegetal, oxidatiegraad, oxidatietrap of oxidatieniveau) is de mate waarin een atoom in een chemische verbinding geoxideerd is. Het is met name de hypothetische elektrische lading die het atoom in kwestie zou verkrijgen indien alle bindingen met de atomen van een andere elementsoort in die chemische verbinding 100% ionair zouden zijn.\nEen atoom kan elektronen delen met andere atomen, en kan elektronen gedeeld krijgen. Deze elektronen vormen dan samen een elektronenpaar. Het elektronenpaar bevindt zich gemiddeld altijd dichter bij een van de twee atomen, namelijk, bij het meest elektronegatieve. Dit geldt niet wanneer het twee exact dezelfde atomen betreft in een symmetrische molecuul (zoals dizuurstof): er treedt geen interne ladingsherverdeling op in het molecuul en dus bezitten de atomen oxidatietoestand 0. Deze voorkeur voor elektronegatieve waarden leidt onder andere tot de verdringingsreeks der metalen.\nBepaling van de oxidatietoestand.\nOm het oxidatiegetal te bepalen wordt aangenomen dat dit elektronenpaar zich geheel bij het atoom bevindt met de hoogste elektronegativiteit. Omdat het atoom nu een elektron meer heeft dan het zonder de binding zou hebben, is het atoom eenwaardig negatief geladen. Voor de berekening van het oxidatiegetal (het atoom waar de elektronen van het elektronenpaar het verst van verwijderd stonden krijgt logischerwijs een eenwaardige positieve lading toegekend). Vervolgens wordt dit voor iedere binding aan een atoom gedaan, en deze getallen worden bij elkaar opgeteld. Dit levert een getal op tussen de \u22127 en de 7. Deze worden vaak weergegeven in Romeinse cijfers, dit in tegenstelling tot de valentie. \nIndien elektronen opgenomen worden treedt het atoom op als een oxidator maar indien het elektronen afgeeft, treedt het atoom op als een reductor, dit zijn beide kanten van de zogenaamde redoxreactie. Edelgassen hebben oxidatietrap 0 (behoudens uitzonderlijke gevallen). Veel elementen kunnen meerdere oxidatietoestanden hebben. Bijvoorbeeld zwavel kan \u00e9\u00e9n of twee elektronen opnemen (reageert als oxidator): de oxidatietoestand van zwavel verandert dan van 0 naar \u2212I of \u2212II. Zwavel kan echter ook twee, vier of zes elektronen afstaan (reageert als reductor), waardoor de oxidatietoestand verandert van 0 naar +II, +IV of +VI. De oxidatietoestand kan dus positief of negatief zijn. \nBij overgangsmetalen kunnen verschillende oxidatietoestanden voorkomen. Vooral voor die elementen wordt het begrip valentie ook nog gebruikt (divalent ijzer voor Fe2+ en trivalent ijzer voor Fe3+) De oxidatietoestand is in de co\u00f6rdinatiechemie erg belangrijk. Deze wordt dan mede bepaald door de liganden. "}
{"id": "8973", "revid": "15168", "url": "https://nl.wikipedia.org/wiki?curid=8973", "title": "Recreatie", "text": "Onder recreatie verstaat men alle vormen van vrijetijdsbesteding, alle activiteiten die kunnen worden gedaan naast de dagelijkse verplichtingen als werken, huishouden en zorg voor anderen. Recre\u00ebren doet men voor ontspanning en vermaak. Het woord op zich, 're-creatie' duidt op vernieuwing, verfrissing; de bedoeling van recre\u00ebren is het opladen van de persoonlijke actieradius, het vernieuwen van de energie, het verzetten van de zinnen en het ontladen van opgelopen spanning.\nMen onderscheidt dagrecreatie en meerdaags toerisme."}
{"id": "8974", "revid": "226", "url": "https://nl.wikipedia.org/wiki?curid=8974", "title": "Oxidatietoestanden", "text": ""}
{"id": "8975", "revid": "1278265", "url": "https://nl.wikipedia.org/wiki?curid=8975", "title": "Tussenstaat van de droomtoestand", "text": "De Tussenstaat van de droomtoestand (Tibetaans: Milam- Bardo) is een begrip uit het Tibetaans boeddhisme. Er wordt een fase mee aangeduid van geestelijke activiteit, wanneer het fysieke lichaam slaapt.\nDe meeste Tibetanen beschouwen dromen als een vorm van communicatie met diepere werelden van henzelf, als een bron van spirituele kennis en als leidraad voor het dagelijks leven. Door middel van dromen kunnen wonden in de psyche en emotionele problemen worden geheeld. \nEr bestaan drie soorten dromen: samsarische dromen, helderheidsdromen en lichtdromen.\nErvaringen in dromen lijken op die in het bardo na de dood. De manier waarop iemand reageert op de verschijnselen in het bardo na de dood, zal gelijk zijn aan zijn reactie op droomverschijnselen. Beweerd wordt dat slapen in essentie een oefening is voor het stervensproces. De capaciteiten die men nodig heeft om in het bardo na de dood aanwezig te blijven, gewaar te zijn en zich niet te laten afleiden door de visioenen die dan opkomen, kunnen volgens Tibetaanse boeddhisten ontwikkeld worden door middel van droomyoga.\nWanneer men een geoefend niveau met droomyoga heeft bereikt en in staat is grenzen in de geest op te heffen, met andere woorden bij de vrijheid is gekomen die het wezen van de geest is, is droom het object van gewaarzijn. Dit noemt men helderheidsdromen.\nMen beseft dat men droomt. Wanneer men nog op een oppervlakkig niveau van oefening verkeert, raakt dat inzicht snel weer verloren en de logica van de droom, die voortkomt uit de geconditioneerdheid, de patronen van het dagelijks leven, neemt weer de overhand. Helder zijn in een droom betekent dat men zich niet inlaat met de verschijnselen die opkomen, maar de droom herkent, dat men gewaar is dat men droomt. Met dit gewaarzijn kan men de droom besturen in plaats dat men bestuurd wordt door de droom. Als men daarin slaagt bevatten dromen een enorme vrijheid. Heldere dromen kunnen nog echter lijken dan het leven in wakende toestand."}
{"id": "8983", "revid": "15168", "url": "https://nl.wikipedia.org/wiki?curid=8983", "title": "Cheops (farao)", "text": "Cheops is de tweede koning (farao) van de 4e dynastie van het oude Egypte. De farao is onder diverse namen bekend (Cheops, Choefoe, Khufu, Suphis), maar vooral bekend van zijn piramide te Gizeh die als een van de zeven wereldwonderen wordt beschouwd.\nFamilie.\nCheops was een zoon van farao Snofroe en koningin Hetepheres I. Hij was getrouwd met Meritites I en Henoetsen. Zijn broers en zusters zijn: Hetepheres A, Ankhhaf, Nefermaat I, Rahotep, Kanefer, Netjeraperef, Ranfer, Iynefer I, Nefertkau I, Nefertnesu, Meritites I en Henoetsen.\nHij had de volgende kinderen:\nRegering.\nKoningsnaam.\nDe farao is overgeleverd via Grieks-Romeinse bronnen als Cheops (via Herodotus en Diodorus) en Suphis I (via Manetho). De koning gebruikte twee versies van zijn koningsnaam: Chnoemchoef en Choefoe. De naam Choefoe wordt ook wel vertaald als Khufu in het Engels.\n&lt;-W9-E10-Aa1-G43-f-&gt;\nTranscriptie: \"\u1e96nmw \u1e2bwj=f w(j)\" \nTransliteratie: \"Chenemoe Choefoe\" \nVertaling: Chnoem beschermt mij.\n&lt;-Aa1-w-f-w-&gt;\nTranscriptie: \"\u1e2aw(j).f w(j)\"\nTransliteratie: \"Choe(i)foe(i)\"\nVertaling: Ik word beschermd of hij beschermt mij.\nOverige namen:\nBouwwerken.\nHij is vooral bekend omdat men aan hem de bouw van de grote piramide heeft toegeschreven. De piramide van Cheops is de grootste van de drie grote piramiden van Gizeh en was meer dan 3800 jaar het hoogste bouwwerk ter wereld (146 meter).\nAndere bouwwerken:\nHistorische bronnen.\nManetho.\nVolgens Manetho's \"Aigyptiaka\" heersten er acht farao's gedurende de 4e dynastie en wel 277 jaar (volgens de versie van Sextus Julius Africanus, 3e eeuw, overgeleverd door Syncellus, 9e eeuw) of 448 jaar (volgens de versie van Eusebius, 4e eeuw, overgeleverd door Hi\u00ebronymus van Stridon, 4e/5e eeuw). Als de jaren worden opgeteld, zoals die per farao door Africanus genoemd worden, is het resultaat 284 jaren. Souphis (Cheops) heerste als tweede farao, gedurende 63 jaar, n\u00e1 Soris, die 29 jaar regeerde. Op Souphis volgde een farao die eveneens Souphis heette (Souphis II, Chefren) en 66 jaar regeerde. Wat Africanus over Souphis I meldde, zei Eusebius over Souphis II: 'Souphis bouwde de Grote Piramide, waarvan Herodotus zegt dat die door Cheops werd gebouwd. Hij was arrogant tegenover de goden. Hij (had berouw) en schreef het \"Heilige Boek\", hogelijk gewaardeerd door de Egyptenaren.'\nHerodotus.\nVolgens Herodotus regeerde Cheops n\u00e1 Rhampsinitus. De gemene farao Cheops sloot de tempels en verbood de Egyptenaren offers te brengen. Ze moesten slechts hem dienen. Sommigen moesten steenblokken uit de Arabische heuvels aanvoeren, anderen de blokken van de schepen naar de Libische heuvels hijsen. Honderdduizend mannen werkten onophoudelijk, na drie maanden afgelost door een nieuwe ploeg. Het volk werd tien jaar onderdrukt om onder meer een dijkweg op te richten van 'vijf furlongs lang, tien vadem breed, en in hoogte, op z'n hoogste punt, acht vadem', waarover de stenen konden worden vervoerd. De dijkweg is van gepolijst steen en bedekt met reli\u00ebfs van dieren. Het werk aan de dijkweg, de heuvel waarop de piramide staat en de ondergrondse kamers, gebouwd op een soort eiland, omringd door water, dat via een kanaal van de Nijl werd aangevoerd, nam tien jaar in beslag. De bouw van de piramide zelf duurde nog eens twintig jaar. Het basisvlak meet 800 voet in het vierkant en de piramide is even hoog en geheel van gepolijste steenblokken, van niet minder dan 30 voet lang. Middels een of meerdere machines werden de blokken van 'tree' naar tree naar boven overgeheveld. \nOp de piramide is een inscriptie in Egyptisch schrift, die aangeeft hoeveel radijs, ui en knoflook de werkers tijdens de bouw hadden genuttigd. Herodotus' tolk zei, dat er 1600 talenten zilver aan waren besteed. Herodotus vroeg zich af wat de kosten nog aan ijzeren gereedschap en kleding moeten zijn geweest. Uit geldgebrek stuurde Cheops zijn dochter er op uit om geld te verzamelen. Ze eiste van elke man een steen, om zelf een monument na te kunnen laten, het middelste van de koninginpiramiden, 150 voet in het vierkant, voor de piramide van Cheops. \nCheops heerste 50 jaar en werd door zijn 'broer' Chefren opgevolgd, die ook een piramide bouwde, zij het 40 voet lager, zonder water eromheen en zonder ondergrondse kamers. Chefren regeerde 56 jaar. Na Chefren regeerde Mykerinos, de 'zoon' van Cheops."}
{"id": "8985", "revid": "264532", "url": "https://nl.wikipedia.org/wiki?curid=8985", "title": "Cheops", "text": ""}
{"id": "8989", "revid": "264532", "url": "https://nl.wikipedia.org/wiki?curid=8989", "title": "Gorilla's", "text": "De gorilla's (\"Gorilla\") zijn een geslacht van Afrikaanse mensapen die tot de orde primaten (Primates) behoren, met twee soorten. Het zijn de grootste nog levende primaten.\nGorilla is een bedreigd geslacht, voornamelijk doordat het al lange tijd het slachtoffer is van wildstroperij.\nEtymologie.\nHet woord 'gorilla' is afkomstig uit een beschrijving van Hanno de Zeevaarder, een Carthaagse ontdekkingsreiziger. In de 5e eeuw v.Chr. was hij de aanvoerder van een vloot schepen, die een ontdekkingstocht maakten langs de Atlantische kust van Afrika. Rond het gedeelte van de West-Afrikaanse kust dat tegenwoordig onderdeel is van Sierra Leone troffen zijn mannen het volgende aan:\nDe Amerikaanse dokter en missionaris Thomas Staughton Savage en natuurvorser Jeffries Wyman waren in 1847 de eersten die de westelijke gorilla wetenschappelijk beschreven, aan de hand van exemplaren uit Liberia. Ze noemden de soort \"Troglodytes gorilla\" (tegenwoordig \"Gorilla gorilla\"), naar het Oudgriekse woord \u0393\u03cc\u03c1\u03b9\u03bb\u03bb\u03b1\u03b9 (gorillai), afkomstig uit de beschrijving van Hanno. Het is niet bekend of de soort die Hanno en zijn Carthagers zagen echt gorilla's waren, of chimpansees.\nUiterlijk en levenswijze.\nDe gorilla is een herbivoor die leeft in de Centraal- en West-Afrikaanse regenwouden. Gorilla's leven voornamelijk op de bosbodem. Het mannetje heeft een hoogte van tussen de 1,65 en 1,90 meter, en weegt tussen de 140 en 210 kilogram. Vrouwelijke gorilla's wegen ongeveer de helft. In tegenstelling tot chimpansees maken gorilla's nauwelijks gebruik van gereedschap. Er zijn drie gevallen bekend waarin een gorilla een hulpmiddel gebruikte: een gebruikte een stok om de diepte van een modderige rivier te bepalen, een ander gebruikte een boomstam als brug en nog een ander gebruikte een bamboestok als ladder voor haar jong.\nSoorten en ondersoorten.\nTraditioneel werden er drie ondersoorten van de gorilla onderscheiden, maar genetisch onderzoek samengevat in \"Nature\" in 2012 heeft een nieuwe indeling opgeleverd met twee soorten en in totaal vier ondersoorten. Vroeger werden alle gorilla's als ondersoorten van \"G. gorilla\" gezien. De Cross Rivergorilla werd niet als aparte ondersoort gezien.\nGenoom.\nIn 2012 werd een analyse van het volledige genoom van een vrouwelijke westelijke laaglandgorilla gepubliceerd. In de studie werden onder meer vergelijkingen gemaakt tussen deze gorilla en twee andere westelijke laaglandgorilla en \u00e9\u00e9n oostelijke gorilla om een beeld te krijgen over het geslacht \"Gorilla\". Uit de gegevens blijkt dat de gorilla's en de lijn chimpansee-mens circa 10 miljoen jaar geleden uiteengingen. Chimpansees en mensen splitsten vier miljoen jaar later. De twee gorillasoorten, de oostelijke en westelijke, gingen ongeveer 0,5 miljoen jaar geleden uiteen, maar ook daarna vond er nog enige uitwisseling van genen tussen de twee soorten plaats. Hoewel mensen en chimpansees genetisch dichter bij elkaar staan, lijkt vijftien procent van de menselijke genen meer op die van gorilla's dan op die van chimpansees. Ook chimpansees hebben voor vijftien procent meer genetische gelijkenis met gorilla's dan met mensen. In beide gevallen gaat het dan vooral over het niet-coderende gedeelte, wat de genexpressie be\u00efnvloedt. Het genoom van mensen en gorilla's verschilt ongeveer 1,75 procent."}
{"id": "8991", "revid": "1056521", "url": "https://nl.wikipedia.org/wiki?curid=8991", "title": "Nijlpaard", "text": "Het nijlpaard (\"Hippopotamus amphibius\") is de grootste en algemeenste soort uit de familie van de nijlpaarden (Hippopotamidae). De andere soort is het dwergnijlpaard (\"Hexaprotodon liberiensis\"). Het is tevens een van de grootste landzoogdieren. Slechts de olifanten en sommige neushoornsoorten zijn groter. De wetenschappelijke naam van de soort werd in 1758 gepubliceerd door Carl Linnaeus in de tiende editie van \"Systema naturae\". Het nijlpaard is de enige recente soort van het geslacht \"Hippopotamus\", dat onder andere ook enkele uitgestorven soorten uit Madagaskar en de Pleistocene Europese soort \"Hippopotamus antiquus\" omvat. Ondanks de naam is het dier niet nauw verwant met het paard, maar eerder met walvissen.\nLeefgebied.\nNijlpaarden leven in en om het water, in rivieren, plassen, meren en moerassen in een groot deel van Afrika. Ze komen oorspronkelijk in ieder gebied voor waar voldoende water is om in te baden en gras om van te grazen. In bergen kunnen ze tot op 2000 meter hoogte worden gevonden.\nNijlpaarden zijn een belangrijk onderdeel van hun ecosysteem. Er zijn meren die zonder nijlpaarden zo goed als levenloos zouden zijn, bijvoorbeeld doordat ze uit vrijwel steriel bronwater voortspruiten, maar door de bemesting door dit dier een hele levensgemeenschap ondersteunen.\nBeschrijving.\nHet nijlpaard heeft een groot, rond lichaam, korte poten en een grote kop met een brede snuit. De staart is kort en dik. Ze hebben geen vacht, slechts enkele borstelharen op de staart en het gezicht. De zachte, glimmende huid is paars-grijs of blauwig zwart. De onderzijde, oren en bek zijn meer bruinachtig roze. In de huid zitten klieren die een viskeuze stof afscheiden die aan de oppervlakte een rode kleur krijgt door polymerisatie. Deze afscheiding dient onder andere als zonnebrandcr\u00e8me, ontsmettingsmiddel en parfum. De ogen, oren en neusgaten zijn hoog op de kop geplaatst, waardoor ze boven water blijven terwijl de rest van het lichaam onder water is. De snijtanden zijn zeer groot en dienen voornamelijk om te vechten. Bij mannetjes zijn de hoek- en snijtanden groter dan bij vrouwtjes. De tanden kunnen een lengte krijgen tot 50 cm. De tanden blijven scherp doordat de tanden van de onderkaak en bovenkaak tegen elkaar aan schuren.\nHet nijlpaard heeft een kop-romplengte van 280 tot 350 centimeter en een schofthoogte van 130 tot 165 centimeter. De staart is 35 tot 50 centimeter lang. Mannetjes zijn groter dan vrouwtjes. Vrouwtjes wegen over het algemeen 510 tot 2500 kilogram, mannetjes 650 tot 3200. De mannetjes blijven veelal hun hele leven groeien.\nNijlpaarden worden in gevangenschap circa 50 jaar oud en in het wild zo'n 40 jaar. De hoogste geregistreerde leeftijd van een nijlpaard in gevangenschap is 65 jaar.\nLeefwijze.\nOverdag verblijft het nijlpaard in het water, zodat het beschermd is tegen oververhitting, uitdroging en zonnebrand. 's Nachts verlaat het het water om te grazen. Het nijlpaard graast bij voorkeur solitair op korte grasvelden. Het heeft meestal vaste paden van het water naar de graasweide. Op een nacht kan een nijlpaard acht tot tien kilometer afleggen om bij de graasplekken te komen. In uitzonderlijke situaties is het tot 30 kilometer van het water te vinden. Het nijlpaard graast met de grote, stevige leerachtige lippen, niet met de tanden. Gras vormt het voornaamste voedsel: in een nacht kan het tot zestig kilogram aan gras eten. Tevens zijn er verschillende observaties bekend van nijlpaarden die zich tegoed doen aan rottende karkassen en sommigen hadden het zelfs gemunt op levende prooien. Enkele keren werd kannibalisme vastgesteld.\nHet nijlpaard leeft in losse kudden van twee tot vijftig dieren. In het droge seizoen, wanneer veel poelen droogvallen, kunnen deze kudden zich samenvoegen in permanente wateren tot grote kudden van meer dan tweehonderd dieren. Binnen de kudde heerst een strikte hi\u00ebrarchie. De oudste mannetjes, die meestal ook het grootst en sterkst zijn, zijn dominant. De dominante mannetjes hebben een territorium, dat zowel delen van het land als het water kan beslaan. Binnen hun territorium hebben ze het recht om te paren. Onderdanige mannetjes worden getolereerd in dit territorium. Mannetjes dagen elkaar uit tot een gevecht door te gapen. Tijdens het gevecht slaan de dieren met de onderkaken tegen elkaar aan.\nAls het nijlpaard onder water gaat sluit het de neusgaten en oren af. Zodra het weer boven komt blaast het eerst de resterende lucht met kracht uit zijn longen om zo te voorkomen dat het water in de neusgaten krijgt. Een volwassen nijlpaard kan makkelijk 5 minuten onder water blijven en er zijn metingen van bijna 15 minuten. Gemiddeld blijft het echter nog geen twee minuten onder water. Nijlpaarden slapen meestal ook onder water. Al slapend komen ze boven om adem te halen, iets wat net zo automatisch gebeurt als het ademhalen zelf. Nijlpaarden bewegen zich al lopend over de bodem van het meer of de rivier voort. \nEen volwassen nijlpaard kan niet zwemmen. Om onder water toch vooruit te komen zet het zich af tegen de grond. Een jong exemplaar kan met behulp van zijn achterpoten wel normaal zwemmen, maar meestal verkiest het, net als de volwassen nijlpaarden, om over de bodem te lopen.\nVoortplanting.\nDominante stieren gaan regelmatig op zoek naar de vrouwtjes in hun territorium die klaar zijn om te paren. Dit doet hij door aan het achterwerk van de koe te ruiken. Als hij een vrouwtje heeft gevonden dat klaar is voor paring probeert hij haar zo snel mogelijk het hof te maken. Het mannetje probeert het vrouwtje in het water te krijgen waarna het mannetje en het vrouwtje met hun kaken tegen elkaar slaan. Daarna forceert het mannetje het vrouwtje in de paringshouding. Deze paring vindt plaats onder water, waarbij het vrouwtje geheel onder water verdwijnt. Als het vrouwtje met haar kop boven water probeert te komen om adem te halen, kan het voorkomen dat het mannetje naar haar gezicht hapt. De totale paring duurt enkele minuten.\nTussen twee worpen zit een interval van twee jaar. Na een draagtijd van acht maanden wordt \u00e9\u00e9n, zeer zelden twee jongen geboren. De jongen worden gedurende het hele jaar door geboren, hoewel de meeste tijdens het regenseizoen ter wereld komen. Het jong wordt ge\u00efsoleerd van de kudde geboren. Moeder en jong blijven twee weken bij elkaar voordat ze terugkeren naar de kudde. Tijdens deze twee weken is de moeder zeer alert en agressief. Jongen worden zowel op het land als in het water gezoogd. De totale zoogtijd duurt zo'n acht maanden. Onder water klappen de oortjes en de neusgaten dicht, iets wat tijdens het zogen op het land in het begin ook nog gebeurt. Bij het zogen onder water komt het kalf regelmatig boven water om even adem te halen. De jongen, die bij de geboorte tussen de 25 en 55 kilogram wegen, zijn dan nog vrij speels. Na de eerste maand beginnen de jongen voorzichtig voor het eerst met grazen.\nDe band tussen moeder en jong is zeer hecht. De moeder likt het jong en krabt het voorzichtig met de grote snijtanden. De moeder is erg beschermend naar haar jong toe en andere nijlpaarden worden op afstand gehouden. Na enkele maanden komt het voor dat jonge kalfjes in een soort van cr\u00e8che worden achtergelaten, waarbij enkele nijlpaarden op de hele groep passen terwijl de moeders even weg zijn. De jonge nijlpaarden in de cr\u00e8che houden zich vaak bezig met oefengevechten en achtervolgingen.\nVrouwtjes zijn na vijf \u00e0 zes jaar volgroeid en na zeven tot vijftien jaar geslachtsrijp. Mannetjes zijn meestal eerder geslachtsrijp, maar zij zullen zich nog niet voortplanten. Zij zullen hun hele leven lang doorgroeien, zij het niet in hetzelfde tempo. Vrouwtjes blijven voor een groot deel van het leven bij hun moeder. In gevangenschap kunnen ze ruim vijftig jaar oud worden.\nRelatie met de mens.\nNijlpaarden zijn veel gevaarlijker dan ze eruitzien. Het is in Zuid-Afrika, na de malariamug en de nijlkrokodil, het dier dat de meeste menselijke slachtoffers eist. Het is heel onverstandig zich tussen een nijlpaard en het water te begeven. Het dier voelt zich dan afgesneden en valt aan. Ook is het gevaarlijk om met bootjes in de buurt van nijlpaarden te komen. Zij gooien soms de boot om en takelen mensen dan toe met hun tanden. Een volwassen mannetje kan een drie meter lange krokodil in twee\u00ebn bijten. De dieren lijken sloom, maar aan land kunnen ze een snelheid tot 30 kilometer per uur halen en zijn ze zeer wendbaar.\nNijlpaarden worden bejaagd voor het vlees en vanwege de schade die ze berokkenen aan landbouwgebieden. Ze zijn echter vrij makkelijk te sturen met hekken en sloten. Het verspreidingsgebied is minder uitgestrekt dan voorheen, maar er zijn initiatieven om de dieren op verschillende plaatsen waar ze van nature voorkwamen te herintroduceren.\nSinds mei 2006 staat het nijlpaard op de Rode Lijst van de IUCN als een kwetsbare soort. Habitatverlies en jacht (voor vlees en ivoor) hebben het aantal nijlpaarden doen afnemen. Vooral in politiek instabiele gebieden is het aantal nijlpaarden drastisch gedaald. In Congo-Kinshasa is bijvoorbeeld het aantal nijlpaarden in de periode 2000-2007 met circa 95% gedaald.\nLegende.\nNijlpaarden speelden een vrij grote rol in de Egyptische mythologie, zoals in de strijd tussen Horus en Seth.\nEr gaat een Afrikaanse legende over waarom het nijlpaard geen haar heeft: \"Lang geleden zou het dier prachtig haar hebben gehad. Het was hier zo trots op, dat het ging opscheppen tegen de haas, en vertelde de haas dat die maar lelijk haar had. De haas werd kwaad, en stak terwijl het nijlpaard lag te slapen zijn haar in brand. Sindsdien is het nijlpaard kaal, en het schaamt zich nu zo voor zijn lijf, dat het onder water is gaan leven.\""}
{"id": "8996", "revid": "893206", "url": "https://nl.wikipedia.org/wiki?curid=8996", "title": "Westerkwartier (landstreek)", "text": "Het Westerkwartier (Gronings: \"Westerkertaaier\"; in de streek zelf: \"Westerkertier\") is een landstreek in de Nederlandse provincie Groningen. Het was van 1594 tot 1798 een van de drie 'kwartieren' (districten) waaruit de Groningse Ommelanden bestuurlijk waren opgebouwd. \nV\u00f3\u00f3r 1594 viel het gebied uiteen in meerdere districten of landschappen, namelijk Vredewold, Langewold, Humsterland en Middag (dat echter tot Hunsingo werd gerekend). Na 1798 bleef de streeknaam Westerkwartier in zwang. \nSinds het midden van de 19e eeuw maakt men onderscheid tussen het Noordelijk Westerkwartier (Middag en Humsterland, met de voormalige gemeenten Aduard, Ezinge, Grijpskerk, Hoogkerk, Oldehove en Zuidhorn) en het Zuidelijk Westerkwartier (Langewold en Vredewold, met Grootegast, Leek, Marum en Oldekerk). \nHet Zuidelijk Westerkwartier werd - vanwege de overeenkomsten met de Friese Wouden - in de 19e eeuw wel als Groninger Wouden (Fries: \"Grinzer W\u00e2lden\") gekenschetst. \nSinds 2019 valt de streek Westerkwartier vrijwel samen met de gelijknamige gemeente. Het gebied wordt begrensd door de Lauwers (tevens de grens met Friesland), Drenthe, het Reitdiep en de stad Groningen.\nLandschap.\nNoordelijk Westerkwartier bestaat grotendeels uit een oud kwelderlandschap met gave wierdedorpen (Ezinge, Oldehove, Niehove), een relatief kleinschalige verkaveling en vooral in het oostelijke deel veel grasland. Dit gebied herbergt sinds 2005 het Nationale Landschap Middag-Humsterland. \nHet polderlandschap ten zuiden van de voormalige Lauwerszee - tegenwoordig ook wel Lauwersland genoemd - is grootschaliger. In het westelijke deel kwam vanouds veel akkerbouw voor. Dit gebied zet zich voort in de vroegere gemeente Kollumerland en het noorden van Achtkarspelen (Noardeast-Frysl\u00e2n). De landbouwstatistiek van 1912 rekende Middag tot de Centrale Weidestreek; het Humsterland daarentegen tot akkerbouwstreken. Sinds 1991 wordt het hele Noordelijk Westerkwartier tot het Centraal Weidegebied gerekend. De streek was vanouds welvarend. \nHet Zuidelijk Westerkwartier kenmerkt zich door een kleinschalig coulisselandschap met houtwallen en met streekdorpen als Marum en Grootegast die de oude dekzandruggen volgen. De meeste nederzettingen, die zijn ontstaan uit middeleeuwse veenontginningen. Het gebied vormt een landschappelijk gezien een voortzetting van de Friese Wouden en lijkt daar sterk op. De landbouwstatistiek rekende het Zuidelijk Westerkwartier in 1912 tot de zandstreken met een gemengde bedrijfsvoering, maar telt het sinds 1991 tot het Noordelijk Weidegebied.\nAan de zuidrand bevinden zich enkele dorpen met hoogveen, waar tot in de 20e eeuw turf werd gegraven (Leek, Zevenhuizen, De Wilp). Het Zuidelijk Westerkwartier werd lange tijd als een relatief arm gebied beschouwd, vanwege de kleinschalige boerenbedrijven. Na de Tweede Wereldoorlog werden vele plannen gemaakt de streek te ontwikkelen. Leek en Zuidhorn zijn forenzenplaatsen van Groningen.\nPolitieke geschiedenis.\nHet Westerkwartier dankt zijn naam aan zijn ligging als westelijkste van de drie Ommelanden. Het werd gevormd na de Reductie van 1594 uit de drie bestaande districten, die voortaan als onderdistricten van het Westerkwartier gingen fungeren:\nMiddag-Humsterland bestond op zijn beurt uit de samengevoegde districten Humsterland en Middag, dat eerder een onderdistrict van Hunsingo vormde\nTot het einde van de vijftiende eeuw waren deze districten min of meer onafhankelijk. De drie landschappen Vredewold, Langewold en Humsterland maakten na 1536 deel uit van de Ommelanden Statenvergadering, maar bleven daarbinnen hun zelfstandigheid houden, naast Hunsingo en Fivelingo. Het Ommelander zegel en de munten die men liet slaan, bevatten dan ook de wapens van alle vijf de landschappen. Ook op kerkelijk vlak vormden deze drie districten tot 1559 (de facto 1568) samen met Achtkarspelen een afzonderlijk decanaat binnen het bisdom M\u00fcnster. Na 1594 werd de gereformeerde classis Westerkwartier gevormd.\nOm een einde te maken aan de aanhoudende conflicten werd in 1659 op last van de Staten Generaal een nieuwe indeling ingevoerd, die in 1749 weer werd afgeschaft. De nogal willekeurige grenzen van deze districten staan afgebeeld op de van Theodorus Beckeringh uit 1781.\nSinds 2019 omvat het Westerkwartier het grondgebied van de gelijknamige gemeente Westerkwartier, met uitzondering van de voormalige gemeente Hoogkerk. Oorspronkelijk bestond bestond het Westerkwartier sinds 1807 uit tien gemeenten. Acht daarvan fuseerden in 1990 tot vier nieuwe, namelijk Zuidhorn, Leek, Grootegast en Marum. Ezinge werd in 1990 bij Winsum gevoegd, maar in 2019 alsnog bij Westerkwartier gevoegd. Hoogkerk is sinds 1969 onderdeel van de gemeente Groningen. \nDe vier gemeenten (Zuidhorn, Leek, Grootegast en Marum) telden in 2010 samen 60.450 inwoners (bron: CBS). Als Ezinge wordt meegerekend, komt het totaal op 62.100 inwoners. De grootste plaatsen in het Westerkwartier zijn Leek en Zuidhorn.\nNationaal Landschap Middag-Humsterland.\nDe voormalige oude eilanden Middag en Humsterland vormen sinds 2005 een Nationaal Landschap en zijn voorgedragen voor de Werelderfgoedlijst van de UNESCO.\nHet noordelijke deel van het Westerkwartier is een van de oudste cultuurlandschappen van West-Europa. Tot omstreeks 1100 n.Chr. had het zeewater vrij spel tot aan Marum. Rond 800 n.Chr. was de kuststreek een van de dichtstbevolkte gebieden van Nederland. Het land is over een lange periode van de zee gewonnen door onder meer wierdenbewoners, monniken van het klooster Aduard, vooraanstaande boerengeslachten als de familie Teenstra (Ruigezand) en tegenwoordig de waterschappen. \nPlaatsen.\nDe 10 grootste woonplaatsen in het Westerkwartier:\nTaal.\nHet Westerkwartier heeft binnen het Gronings een typisch dialect dat veel invloeden heeft van de vroegere Friese taal die er gesproken werd, het Oosterlauwers Fries. Dit dialect is het Westerkwartiers (in het gebied \"Westerketiers\" genoemd) en wordt ook gesproken in de grensstreek van het aangrenzende Friesland. In de Westerkwartierse dorpen Marum, Opende, De Wilp en Visvliet wordt, als enige plaatsen in Nederland buiten de provincie Friesland, door een deel van de bewoners ook Fries gesproken."}
{"id": "8997", "revid": "1254312", "url": "https://nl.wikipedia.org/wiki?curid=8997", "title": "Eurofighter Typhoon", "text": "De Eurofighter \"Typhoon\" (Eurofighter EFA 2000) is een gevechtsvliegtuig ontworpen en gebouwd door een Europees consortium bestaande uit de industrie\u00ebn:\nAfnemers.\nDe bedoeling is dat er totaal 630 Typhoons worden gebouwd met een eventuele optie op 90 stuks extra. De toestellen worden geleverd aan het Verenigd Koninkrijk (232 stuks), Duitsland (180), Itali\u00eb (121), Spanje (87), Oostenrijk (18) Saoedi-Arabi\u00eb (72), Oman (12) en Koeweit (28); een Griekse order voor 60 stuks ging niet door. Andere landen die interesse hebben getoond voor de Eurofighter Typhoon zijn Denemarken, India, Pakistan, Roemeni\u00eb, Turkije en Oman.\nOok Belgi\u00eb en Nederland overwogen in 2001 de aanschaf van de Typhoon als vervanger voor de General Dynamics F-16 maar nam toch deel aan de ontwikkeling van de Amerikaanse Joint Strike Fighter (JSF). De belangrijkste door voorstanders van de JSF genoemde argumenten tegen de Eurofighter zijn dat het concept verouderd zou zijn (het ontwerp stamt uit 1985 ten tijde van de Koude Oorlog met een potenti\u00eble dreiging van de USSR vlakbij) en dat het toestel te duur zou zijn in onderhoud vanwege de twee motoren in plaats van een. Bij een hernieuwde kandidatenvergelijking door de Nederlandse overheid in 2008 trokken zowel Eurofighter Typhoon als Dassault Rafale zich terug uit de competitie, omdat ze van mening waren dat de beslissing reeds genomen was.\nOok Noorwegen overwoog de Typhoon aan te schaffen, samen met de Saab Gripen en de JSF als opvolger voor hun F-16, maar koos uiteindelijk toch voor de JSF.\nIn mei 2007, 22 jaar na het eerste ontwerp, waren er 125 operationele Typhoons in vijf landen. In juli van dat jaar werd de eerste Oostenrijkse Typhoon, de AS001, op Hallbergmoos operationeel. Een jaar later kreeg Saudi-Arabi\u00eb het eerste toestel geleverd. In november 2011 werd een toestel geleverd aan de Spaanse luchtmacht en dit bracht het totaal aantal leveranties op 300. In december 2012 bestelde Oman 12 toestellen. In 2013 kwam het totaal aantal leveringen uit op 400. In april 2016 tekende Koeweit een contract voor 28 Typhoons.\nOp 18 september 2018 werd een order voor 24 Typhoons definitief voor de luchtmacht van Qatar. De opdracht heeft een waarde van 5 miljard pond. De eerste leveringen vinden plaats in 2022 en de productie zal tot ongeveer 2025 voortgaan. Qatar is hiermee de negende exportklant voor het vliegtuig. \nOp 30 september 2019 leverde BAE de laatste van de 160 bestelde Typhoons aan de Britse luchtmacht. De RAF gebruikt het vliegtuig voor Quick Reaction Alert (QRA) taken en in buitenlandse operaties. De RAF heeft de intentie de vliegtuigen tot 2040 te gebruiken.\nGeschiedenis.\nDe ontwikkeling van het oorspronkelijke Eurofighter 2000-project vond plaats met steun van de regeringen van Duitsland, het Verenigd Koninkrijk, Itali\u00eb, Frankrijk en Spanje, maar in 1985 trok Frankrijk zich uit het project terug vanwege een dispuut over productieverdeling en operationele eisen. De productie van de Eurofighter-toestellen is namelijk gespreid over verschillende landen, waardoor er tussen de landen economische belangen spelen. Bovendien verkoos Frankrijk in 1985 een vliegtuig voor aanvallen op gronddoelen die vanaf een vliegdekschip kon opereren, terwijl de Eurofighter een luchtoverwichtstoestel moest worden dat het kon opnemen tegen de enkele jaren voordien ge\u00efntroduceerde MiG-29 en SU-27 (Soechoj Soe-27) van de Russische luchtmacht. Frankrijk ontwikkelde daarop de inmiddels operationele Dassault Rafale, die omwille van slinkende militaire budgetten sinds het einde van de Koude Oorlog verder werd ontwikkeld om ook luchtgevechten aan te kunnen.\nDe eerste vlucht van het eerste prototype van de Eurofighter vond plaats op 27 maart 1994 boven het Duitse Beieren.\nIn mei 2007 maakte het vijfde testtoestel een eerste vlucht met de nieuwe Captor Active Electronically Scanning Array Radar (CAESAR)."}
{"id": "8999", "revid": "20437", "url": "https://nl.wikipedia.org/wiki?curid=8999", "title": "Rod Stewart", "text": "Sir Roderick David (Rod) Stewart (Highgate (Londen), 10 januari 1945) is een Britse rockzanger bekend om zijn kenmerkende rauwe stem. Hij wordt de \"song and dance man\" genoemd vanwege zijn podiumpersoonlijkheid. Er zijn ruim 250 miljoen platen van hem verkocht.\nRod Stewart is CBE, een onderscheiding die hij eind 2006 (New Year's Honours) kreeg uitgereikt vanwege zijn artistieke verdiensten. Hij is ook opgenomen in de Rock &amp; Roll Hall of Fame, als solist en (in 2012) als lid van zijn ex-band The Faces.\nBiografie.\nOp jonge leeftijd wilde Stewart voetballer worden en speelde hij enige tijd bij Brentford FC.\nHij werkte onder meer als grafdelver, afrasteringenbouwer en bezorger. Begin jaren zestig begon zijn carri\u00e8re in de muziek toen hij zich als straatmuzikant aansloot bij folkzanger Wizz Jones. Dit gezelschap reisde door Europa tot ze in Spanje gearresteerd werden wegens landloperij en omdat de paspoorten van de leden verlopen waren. De muzikanten werden Spanje uitgezet en teruggestuurd naar Engeland.\nOp het station van Twickenham werd hij ontdekt door Long John Baldry. Vanaf 1964 trad hij veel op met Shotgun Express, Steampacket, Long John Baldry, Julie Driscoll en Alexis Korner. Hij zou \u2013 volgens geruchten \u2013 in 1964 mondharmonica gespeeld hebben in het liedje \"My Boy Lollipop\" van de Jamaicaanse skazangeres Millie Small, maar in werkelijkheid was het Pete Hogman die hiervoor het harmonicaspel verzorgde. Hij bleef relatief onbekend totdat hij zich in 1967 aansloot bij de Jeff Beck Group met virtuoos gitaarspeler Jeff Beck, bassist Ron Wood en drummers Aynsley Dunbar en Micky Waller.\nThe Faces.\nIn 1969 verliet hij de Jeff Beck Group om samen met Ron Wood over te stappen naar The Faces. Hij bracht in datzelfde jaar nog een soloalbum uit, \"An Old Raincoat Won't Ever Let You Down\" en met The Faces het album \"First Step\". In 1970 verscheen zijn tweede soloalbum \"Gasoline Alley\" en met The Faces \"Long Player\".\n\"Every Picture Tells a Story\" uit 1971 betekende de doorbraak voor Rod Stewart en vanaf dat moment genoot hij internationale bekendheid. Toen \"Maggie May\" vaak op de radio werd gedraaid kreeg hij met het album en de single gelijktijdig een nummer 1 in de Verenigde Staten en in Groot-Brittanni\u00eb, iets wat in de geschiedenis van de populaire muziek nooit eerder was voorgekomen en sindsdien door niemand is ge\u00ebvenaard. Het album \"Every Picture Tells A Story\" is opgenomen in de befaamde Rock &amp; Roll Hall of Fame en bekleedt daar de zeventiende plaats in de top 500 van albums die de meeste invloed en verandering hebben teweeggebracht in de twintigste eeuw.\n\"A Nod's As Good As A Wink To A Blind Horse\", ook al uit 1971, bracht The Faces in deze tijd hun enige top 10-hit in de VS met het nummer \"Stay with me\". In 1972 verscheen \"Never A Dull Moment\", Stewarts vierde soloalbum. Samen met The Faces bracht hij ook nog eens \"Ooh La La\" uit waarop enkele nummers van de hand van Ronnie Lane. \"Sing It Again\", de verzamelaar uit 1973 had onvoldoende ruimte om alle hits van de vier eerste soloalbums te herbergen. The Faces brachten dat jaar ook een verzamelaar uit, \"Snakes And Ladders\", waarop hun laatste nummer 1-hit in het Verenigd Koninkrijk, \"Pool Hall Richard.\" Echter waren ze toch de populairste liveband in het Verenigd Koninkrijk, tot ze in 1974 uit elkaar gingen. \"Cindy Incidentally\" en \"Pool Hall Richard\" stonden er weken op de eerste plaats. In 1974 brachten The Faces ook nog \"Coast To Coast-Overture and Beginners\" uit, een livealbum.\nSuccesrijke soloperiode.\n1974 betekende voor Stewart ook zijn laatste soloalbum voor Mercury Records. Het uit \"Smiler\" gesponnen lied \"Farewell\" was niet toevallig, omdat Rod de grote stap over de Atlantische Oceaan reeds plande en de creatiefste periode uit zijn leven afsloot om te beginnen aan zijn \"lucratiefste\". Het grote geld ging van pas komen. In 1975 werd de verzamelaar van The Faces, \"Snakes and Ladders\" heruitgebracht in het zog van het succes van \"Atlantic Crossing\", het eerste soloalbum bij Warner Bros/Atlantic.\nDe albums \"An Old Raincoat\", \"Gasoline Alley\", \"Never A Dull Moment\", \"Smiler\", \"A Nod's As Good As A Wink To A Blind Horse\" en \"Ooh La La\" kunnen volgens Rolling Stone Magazine gezien worden als belangrijke rockalbums. Na de periode waarin Rod Stewart op zijn populairst was volgde, volgens de muziekpers wereldwijd, niet zijn creatiefste. Hij had intussen onderdak gevonden bij Warner Bros, Atlantic. Zijn contract hield in dat alle rechten op zijn songs totaal in eigen handen bleven. Warner streek enkel procenten op voor de verkoop van platen en niet voor auteursrechten, waardoor Warner zich dubbel zo hard inspande voor de promotie van zijn platen. \"Sailing\" uit \"Atlantic Crossing\" (1975), en \"Tonight's The Night\" uit \"A Night On The Town\", dat in 1976 zestien weken op nummer 1 stond in de Amerikaanse Billboard. Uit \"Footloose And Fancy Free\" (1977) stamt de rocker \"Hot Legs\".\nAan het eind van 1978 had hij uit het album \"Blonds Have More Fun\" nog een hit met het nummer \"Do Ya Think I'm Sexy?\", vermoedelijk het meest verguisde nummer uit zijn carri\u00e8re, dat een nummer 1-hit werd over de hele wereld. Het bracht Stewart echter financieel niets op, want alle rechten werden geschonken aan het kinderfonds van Unicef.\nJaren tachtig.\n1980 bracht nog het album \"Foolish Behaviour\", 1981 \"Tonight I'm Your's\" en in 1982 het dubbele livealbum \"Absolutely Live\" waar hij Tina Turner opnieuw aan het grote publiek voorstelde. Het optreden in de L.A.Forum bezorgde Tina Turner de start van haar comeback en bevestigde Rod Stewart als een van de grootste rockperformers aller tijden. Uit de jaren tachtig dateren nog de albums \"Body Wishes\", 1983, \"Camouflage\", 1985, en \"Every Beat Of My Heart\", 1986, \"Out Of Order\", 1988, waarin hij helemaal terug was met de hit \"Infatuation\". 1989 bracht de vierdelige verzamelaar \"Storyteller\".\nJaren negentig.\nDaarna nam zijn productiviteit wat af en stond hij meer bekend als rockster dan om zijn muzikale talent. Uit die periode kwamen twee rocksongs, \"Hot Legs\" en \"Foolish Behaviour\", en \"I Was Only Joking\", een zelfreflectie met de nodige humor en emotie.\nIn 1993 nam hij samen met Sting en Bryan Adams de hit \"All for Love\" op voor de film \"The Three Musketeers\". Dit werd door sommige fans als een groter dieptepunt dan \"Do Ya Think I'm Sexy\" in zijn carri\u00e8re gezien.\nRod Stewart gaf in 1994 een gratis concert op het strand van Copacabana, dat meer dan 3,5 miljoen bezoekers trok. Dit werd vermeld in het Guinness Book of Records als het grootste gratis concert ooit. Er moet bij worden vermeld dat het ook Oudejaarsavond was en alle mensen die op het strand aanwezig waren en feestvierden werden meegeteld.\n\"Unplugged And Seated\" bewees in 1995 nogmaals het livetalent van Rod Stewart, die een eerlijke traan niet schuwde als hij de cover van Van Morrison, \"Have I Told You Lately\" aan zijn toenmalige echtgenote Rachel Hunter opdroeg.\nJaren 2000.\nIn 2002 keerde Rod terug in de top van de albumlijsten met \"It Had To Be You\", een verzameling van oude klassiekers van Cole Porter tot Nat King Cole uit de jaren twintig en dertig. De verkoop staat op 4.200.000 exemplaren, wat een unicum is in de jaren van downloaden. Eind 2003 keerde hij terug met het album \"As Time Goes By\" waarmee hij de tweede plaats bezette in de Amerikaanse en de Canadese en de eerste in de Australische albumhitlijst in november 2003.\n2004 luidde voor Rod Stewart financieel het succesvolste jaar in zijn carri\u00e8re in. Hij ging op tournee in de Verenigde Staten en Canada met een volledig uitverkochte stadiontournee die liep van januari tot augustus, getiteld \"From Maggie May to the Great American Songbook\". De show bestond uit twee delen: een eerste deel van goed anderhalf uur rock en afsluitend een half uur Amerikaanse klassiekers. Rod kreeg voor iedere avond, gemiddeld 22 avonden per maand en dit voor acht maanden, een miljoen Amerikaanse dollar binnen.\nNa de tour ging Stewart samen met Ronnie Wood de studio in voor de afwerking van hun album \"You'll Strut, I'll Sing\".\n19 oktober 2004 verscheen de derde en laatste in de serie Great American Songbooks, genaamd \"Stardust\", die meteen doorstootte naar de nummer 1-positie in de Amerikaanse albumcharts. Gasten zijn onder andere Eric Clapton, Stevie Wonder en Dolly Parton. Ter aanvulling: er zijn nog twee Songbookalbums, een Greatest Rock Songs en een Soulbookalbum verschenen. In 2011 tekent Stewart bij UMG Universal Music Group om opnieuw een zelfgeschreven album uit te brengen in de loop van 2013. Dit zou hem terug op het goede spoor moeten gaan brengen en Stewart weer artistiek relevant maken. Wat ook gebeurt. Time met dertien zelfgeschreven nummer die in optimisme uitblinken stoomt van niets naar de hoogste positie in het Verenigd Koninkrijk, Canada, Australi\u00eb en Brazili\u00eb. Hij strandde op de tweede plaats in de USA maar bleef daar voor 7 weken staan. Eind 2015 komt zijn album Another Country uit, dat hij eveneens zelf heeft geschreven.\nIn 2013 en 2014 ging Stewart opnieuw op wereldtournee en in 2014 nam hij voor het eerst deel aan het internationaal songfestival van Vi\u00f1a del Mar in Chili, het meest prestigieuze songfestival van Latijns-Amerika.\nMedio 2016 ging een grote stadiontour van start in het Verenigd Koninkrijk (UK) die in een mum van tijd was uitverkocht.\nPriv\u00e9leven.\nRod Stewart trouwde driemaal en had verscheidene andere relaties. Vijf verschillende vrouwen kregen in totaal acht kinderen van hem.\nStewart is een fan van modeltreinen. In zijn huis in Los Angeles heeft hij een model van New York Central en van de spoorwegen in Pennsylvania tijdens de jaren 1940. In zijn huis in het Verenigd Koninkrijk heeft hij een kleiner model gebaseerd op de Britse East Coast Main Line.\nIn mei 2000 werd bij Stewart schildklierkanker vastgesteld, waarvoor hij in dezelfde maand een operatie onderging. Eerder was gemeld dat hij leed aan een goedaardige stembandknobbel. Behalve dat het een grote bedreiging voor zijn gezondheid was, bedreigde de resulterende operatie ook zijn stem en moest hij opnieuw leren zingen. Sindsdien is hij actief geweest in het inzamelen van fondsen voor de liefdadigheidsinstelling van de City of Hope Foundation om genezing te vinden voor alle vormen van kanker, vooral welke kinderen treffen. In september 2019 onthulde Stewart dat hij in 2017 de diagnose prostaatkanker had gekregen en dat hij na de behandeling was genezen.\nInvloed op anderen.\nRod Stewart solo en vooral ook Rod Stewart samen met de Faces wordt door vele artiesten als hun grote voorbeeld genoemd, zoals o.a. Alanis Morissette, The Black Crowes, Stereophonics, Pearl Jam (die zelfs enkele riffs van de Faces geleend hebben) tot zelfs Rage Against the Machine.\nPaul Cook en Steve Jones (gitarist) van de Sex Pistols hebben jaren na hun punkglorie toegegeven dat het nummer \"Pool Hall Richard\" (1973) van de hand van Rod Stewart en Ron Wood voor hen de eerste echte Britse punksong was, de tekst \"Bang go the Queen, she's so obscene, her hands are dirty but her image clean, Pool Hall Richard, kid you're wicked, whe now!\" zegt genoeg.\nRod Stewart zelf is een groot bewonderaar van zanger en acteur Elvis Presley. Hij zei eens: \"Elvis was en is nog steeds The King en zal dat altijd blijven, dat staat buiten kijf. Mensen als ikzelf, Mick Jagger en al die anderen volgden hem alleen in zijn voetsporen.\" Tot zijn grote voorbeelden behoren tevens Sam Cooke, Otis Redding en Aretha Franklin van wie hij Natural Woman bewerkte tot Natural Man voor zijn in 1974 verschenen album Smiler.\nDiscografie.\nAlbums.\n "}
{"id": "9002", "revid": "264532", "url": "https://nl.wikipedia.org/wiki?curid=9002", "title": "RTL4", "text": ""}
{"id": "9003", "revid": "86479", "url": "https://nl.wikipedia.org/wiki?curid=9003", "title": "Gymnasium", "text": "Het begrip gymnasium wordt in Nederland in twee verwante betekenissen gebruikt:\nGeschiedenis van het gymnasium.\nHet woord gymnasium betekent 'plaats om naakt te zijn' in het Oudgrieks (vergelijk het Nederlandse woord gymnastiek). Het is afkomstig van het Griekse woord \"gumn\u00f3s\" (\"\u03b3\u03c5\u03bc\u03bd\u03cc\u03c2\": naakt): in het oude Griekenland werd de sport naakt beoefend. Men hechtte veel waarde aan lichamelijke oefening vanwege de talrijke oorlogen. Toen het leger, oorspronkelijk gebaseerd op dienst van burgers, vanaf ongeveer 400 v.Chr. steeds meer werd vervangen door een beroepsleger, ging de geestelijke ontwikkeling een grotere plaats innemen op de sportscholen. Deze gingen steeds meer lijken op de scholen zoals wij ze kennen.\nIn West-Europa werden in de renaissance onder invloed van het humanisme van o.a. Erasmus weer scholen opgericht die de kennis van de oude talen bevorderden. Het Grieks was in die tijd weer bekend geraakt in het Westen en dat leidde tot intensieve studie van de oudheid, bijvoorbeeld van de oorspronkelijke teksten van de Bijbel. Vandaag de dag zijn er nog steeds gymnasia in diverse vormen in Nederland, Duitsland, Zwitserland, Oostenrijk, Itali\u00eb en Oost-Europa. In de Engelstalige landen wordt het woord echter in de betekenis van gymzaal gebruikt.\nHet gymnasium in Nederland.\nGeschiedenis.\nHet gymnasium tot 1917.\nVanaf de middeleeuwen werden in de Nederlandse steden Latijnse Scholen gesticht. In Zwolle werd door rector Johan Cele 1377-1415 de indeling in jaarklassen en overgangsexamens ingevoerd die later in het Europese onderwijs gemeengoed is geworden. Niet de klassieke oudheid maar vernieuwing van het gezapige onderwijs en persoonlijke, morele en godsdienstige vorming in de idealen van de Moderne Devotie stonden centraal en maakten dit schooltype populair tot ver buiten de landsgrenzen. In de Latijnse school van Deventer waar Erasmus les heeft gehad werd door rector Alexander Hegius (1439/40-1498) voor het eerst Grieks ingevoerd.\nAan het begin van de 19e eeuw ontstonden in deze scholen ook zogenaamde 'tweede afdelingen', waar andere vakken dan Grieks en Latijn werden onderwezen, bijvoorbeeld wiskunde, aardrijkskunde, Nederlands en moderne vreemde talen. Deze scholen werden al snel tot 'gymnasi\u00ebn' omgedoopt. Zo werd het latere Johan de Witt-gymnasium te Dordrecht opgericht in 1253 als \"Latijnse school\" en is daarmee het oudste gymnasium van Nederland, voor het Stedelijk Gymnasium Leiden, waarvan de eerste vermelding uit 1323 stamt, en het Erasmiaans Gymnasium in Rotterdam, waarvan de eerste vermelding uit 1328 stamt maar dat aantoonbaar al langer bestaat.\nIn 1830 werd het 'Genootschap van leraren aan Nederlandse Gymnasia\u2019 opgericht. In 1858 telde Nederland 31 gymnasia en 32 Latijnse scholen. De inrichting van het gymnasium werd pas centraal geregeld bij de Wet op het Hoger Onderwijs van 1876. Daarbij werd het gymnasium verdeeld in twee afdelingen: Op het gymnasium-\u03b2 werden behalve klassieke en moderne talen ook wiskunde, natuurkunde en scheikunde onderwezen, op het gymnasium-\u03b1 werd in plaats van de laatste drie vakken behalve geschiedenis vooral meer Grieks en Latijn gegeven. Het examen gymnasium was een vereiste voor het afleggen van universitaire examens: gymnasium-\u03b1 voor theologie, rechten en letteren, gymnasium-\u03b2 voor medicijnen en natuurwetenschappen. Behalve het schoolexamen bij de gymnasia kon men ook een staatsexamen afleggen. Hiervan maakten veel bezitters van een hbs-diploma gebruik, ook omdat het zonder gymnasiumdiploma wel toegestaan was colleges op de universiteit te volgen.\nHet gymnasium van 1917 tot 1968.\nNa 1917 werden ook de bezitters van een hbs-diploma toegelaten tot de medische en natuurwetenschappelijke faculteiten van de universiteiten. Bovendien werd het technisch, economisch en landbouwkundig hoger onderwijs nu als hoger onderwijs erkend. Het gymnasium-\u03b2 gaf vanaf 1920 ook toelating tot de studie in de rechten. Een andere ontwikkeling was de groei van het lyceum, waarin hbs en gymnasium gecombineerd werd. Aangezien er ook lycea werden opgericht in plaatsen waar voorheen geen gymnasium bestond, werd het in meer plaatsen mogelijk een gymnasiumopleiding te volgen. In het zuiden van het land gold dit speciaal voor meisjes, die niet op de bestaande gymnasiumopleidingen, de klein-seminaries, werden toegelaten.\nHet gymnasium van 1968 tot 1998.\nSinds de invoering van de Mammoetwet in 1968 is het gymnasium een vorm van vwo: de gymnasium-exameneisen zijn gelijk aan die van het atheneum, het vwo zonder klassieke talen. De keuze van examenvakken verschilt echter: Voor een gymnasiumdiploma is ten minste \u00e9\u00e9n klassieke taal in het eindexamen vereist. Wanneer men beide klassieke talen deed, heette de richting \"gymnasium \u03b1\", anders \"gymnasium \u03b2\". Op sommige scholen werd echter een \"ongedeeld\" vwo-diploma uitgereikt aan leerlingen met Latijn en/of Grieks in het examenpakket. In principe konden Latijn en Grieks met alle andere vakken gecombineerd worden zolang aan de minimumeisen voldaan was en het roostertechnisch mogelijk was.\nHet gymnasium sinds 1998.\nSinds de nieuwe inrichting van de tweede fase (de laatste drie leerjaren) doet iedere leerling eindexamen in een of twee van de vier profielen: Cultuur &amp; Maatschappij, Economie &amp; Maatschappij, Natuur &amp; Gezondheid en Natuur &amp; Techniek. Sinds september 2006 worden Latijn en Grieks als profielvakken gerekend, in plaats van opgenomen te worden in de zogeheten \"vrije ruimte\". Dit heeft soms gevolgen voor de overgangsregelingen. In Nederland waren er in 2015-2016 ruim 63.500 gymnasiasten (6,6% van alle leerlingen in het voortgezet onderwijs; 27% van de vwo-leerlingen). Veel Nederlandse scholengemeenschappen en lycea hebben een gymnasiumafdeling (in 2002 waren het er 287).\nVanuit de Algemene Onderwijsbond (AOb) zet sinds 1972 de Belangengroep Gymnasiale Vorming zich in voor het behoud en de kwaliteit van de gymnasiale opleiding, niet alleen op de nog bestaande categorale gymnasia, maar ook op scholengemeenschappen. In 2014 bood de BGV in samenwerking met VCN, SHZG en LOZG het rapport Een Gouden Standaard voor de Gymnasiumopleiding aan aan OC&amp;W.\nHet categoriaal gymnasium.\nNaast gymnasiumafdelingen bestaan er in Nederland 40 categoriale (ook, maar volgens Onze Taal minder frequent, \"categorale\") gymnasia. De geschiedenis van een aantal stedelijke gymnasia gaat terug tot de middeleeuwen: zij worden beschouwd als de opvolger van een toen bestaande Latijnse School. De meeste confessionele gymnasia zijn in de 19e eeuw opgericht. Er is veel vraag naar categoriale gymnasia; in Amsterdam zijn er in 2005 zelfs twee nieuwe gesticht (het 4e Gymnasium en het Cygnus Gymnasium). In 2009 liet het Ministerie van Onderwijs, Cultuur en Wetenschap een onderzoek instellen naar de toekomst van de klassieke talen in het Nederlandse onderwijs, speciaal hiervoor is de Verkenningscommissie Klassieke Talen in het leven geroepen.\nIn 2009 is de Stichting Het Zelfstandige Gymnasium (SHZG) opgericht, het product van de fusie van de Vereniging Rectoren Zelfstandige Gymnasia (VRZG) en de stichting Landelijk Steunpunt Zelfstandige Gymnasia (LSZG). De 38 gymnasia die samenwerken in de SHZG hebben in het schooljaar 2009-2010 bijna 28.000 leerlingen, wat, met een gemiddelde van minder dan 750 leerlingen per gymnasium, de kleinschaligheid van deze onderwijsvorm laat zien.\nNiet meer bestaande categoriale gymnasia.\nIn het verleden kende Nederland meer categorale gymnasia. Vele daarvan waren de voortzetting van een lokale Latijnse School, zoals het gymnasium te Meppel, dat overigens maar korte tijd heeft bestaan. Anderen zijn later gesticht, bijvoorbeeld het Gereformeerd Gymnasium te Amsterdam als uiting van de emancipatie van de gereformeerde 'kleine luiden' en na bijna een eeuw opgegaan in een scholengemeenschap, zoals veel categoriale gymnasia in de jaren zestig en zeventig van de vorige eeuw. Ze waren onder meer te vinden in:\n(Her)oprichting van categoriale gymnasia.\nTegenwoordig worden op diverse plaatsen pogingen ondernomen een categoriaal gymnasium op te richten, bijvoorbeeld in Enschede of te heroprichten, zoals in Maastricht, gericht op heel Zuid-Limburg. Ook in plaatsen die al of nog een gymnasium kennen, bijvoorbeeld in Haarlem, ontstaat de roep om nog een gymnasium op te richten omdat bestaande gymnasia een 'numerus fixus' (toelating door loting) hanteren.\nVergelijking met Vlaanderen.\nHet gymnasium komt overeen met het vroegere Vlaamse schooltype klassieke humaniora, met daarin de studierichtingen \"Latijn-Grieks\", \"Grieks-Wetenschappen\", \"Grieks-Moderne Talen\", \"Grieks-wiskunde\", \"Latijn-Wiskunde\", \"Latijn-Wetenschappen\" en \"Latijn-Moderne talen\".\nHet atheneum komt overeen met het vroegere Vlaamse schooltype moderne humaniora, met de richtingen \"Wetenschappen A\" (wiskundig), \"Wetenschappen B\" (wetenschappelijk), \"Economische\" en \"Menswetenschappen\" (later omgedoopt tot \"humane wetenschappen\").\nBeide typen humaniora worden tegenwoordig gerekend tot het algemeen secundair onderwijs (ASO)."}
{"id": "9004", "revid": "6224", "url": "https://nl.wikipedia.org/wiki?curid=9004", "title": "TMF Nederland", "text": "TMF (\"The Music Factory\"; in 1995 \"TMF6\" en van 1995 tot 2002 \"TMF9\" geheten) was een Nederlandstalige televisiezender die sinds 1995 voornamelijk videoclips van popmuziek, muziekprogramma's en programma's voor jongeren uitzond. Eerst vanuit een studio in Bussum en sinds 2007 vanuit Amsterdam. Vanaf april 2011 was de zender niet meer via de kabel te bekijken, maar alleen nog maar digitaal. Op 1 september 2011 kwam vervolgens ook daar een einde aan TMF, waarmee het doek definitief viel voor de zender.\nGeschiedenis.\nTMF werd op 1 mei 1995 gelanceerd door Lex Harding (toenmalig directeur van Radio 538), producer Herman Braakman, regisseur Ewart van der Horst en het multimediabedrijf Arcade. Nederland kende op dat moment geen eigen muziekstation. In de meeste gemeentes kon alleen het Engelstalige MTV Europe worden ontvangen. In het begin had TMF een beperkt bereik in Nederland, maar dit nam snel toe.\nDe eerste clip die werd uitgezonden op TMF was Too Much Love Will Kill You van Brian May.\nIn de eerste maanden van 1995 ging de zender als TMF6 door het leven. TMF deelde aanvankelijk op veel kabelnetten een kanaal met TV10 Gold. Beide bedrijven behoorden tot Wegener Arcade. TMF zond in het begin slechts acht uur per dag nieuwe programma's uit, van 16.00 uur tot 24.00 uur. Gedurende de overige uren werden de programma's herhaald. TMF6 begon op 1 mei 1995 met uitzenden. TMF6 zond uit in de middaguren tot 6 uur \u2019s avonds; na deze tijd werd de programmering verzorgd door TV10 Gold. Omdat TV10 Gold bedroevend lage kijkcijfers behaalde, ontwikkelde Wegener Arcade in het najaar van 1995 een plan om de zender om te vormen in TV10. Op die manier moest het \u2018herhaalkanaal\u2019 TV10 van haar \u2018oubollige\u2019 imago af zien te komen. Tegelijkertijd zou TMF6 mogen gaan uitzenden op een eigen, nieuw kanaal.\nIn het najaar van 1995 gingen zowel SBS6 als Veronica van start. Beide kanalen claimden kanaal 6. Er laaide een hevige strijd tussen de twee zenders op, die uiteindelijk (onofficieel) door SBS6 werd gewonnen. Veronica haalde daarom de 6 weg uit haar logo en in het najaar van 1995 draaide TMF het cijfer 6 om, zodat de zender TMF9 is gaan heten.\nNa de overname door MTV in 2002 is het cijfer 9 uit het logo verdwenen en heette het station officieel voortaan gewoon TMF. Op 2 augustus 2005 kwam de 9 weer terug in het TMF logo, maar bleef de zender officieel nog steeds TMF heten. De 9 is waarschijnlijk een tegenactie op Discovery Channel, die in Nederland een dag eerder actie was gestart om de zender op 9 zetten/krijgen. Ook TV Gelderland riep haar kijkers op de zender onder keuzetoets 9 te programmeren. Later werd de zender drastisch gewijzigd met een nieuwe stijl logo's, reclamefilmpjes en programma's. Hierbij verdween de 9 weer.\nIn het begin waren de kijkcijfers van TMF nog erg laag, maar binnen een paar jaar waren de cijfers hoger dan die van concurrent MTV. Uiteindelijk leidde het succes van TMF in Nederland ertoe dat ook in Belgi\u00eb, het Verenigd Koninkrijk en Australi\u00eb een TMF-zender werd gestart. Van deze zenders was de Belgische de enige TMF-zender die nog uitzond, deze is op 1 november 2015 ook opgedoekt en werd vervangen door Comedy Central.\nVanwege het grote succes dat TMF gekregen had nam in 2002 MTV Networks de aandelen van TMF over. TMF was vanaf dat moment een interactief muziekstation (sms-spelletjes tijdens videoclips) met minimale presentatie; vrijwel alle vj's en programma's van TMF zijn overgegaan naar de (nieuwe) Nederlandstalige MTV. In 2003 en 2004 werd een beleidswijziging ingesteld, waardoor een aantal programma's die in 2002 naar MTV waren overgegaan, weer terugkwamen op TMF, waaronder Mental Theo on the Road, gepresenteerd door Mental Theo, en de Top 40, gepresenteerd door Jeroen Nieuwenhuize. Beide programma's zijn echter weer van de buis gehaald omdat TMF een jonger en hipper karakter wilde krijgen.\nIn april 2007 werden er bij TMF nog meer veranderingen doorgevoerd. Zo kwamen er nieuwe programma\u2019s en werd er in maart 2007 een nieuwe website online gezet. Vanaf juni 2007 werd het aantal vj's verdubbeld en op 16 juli 2007 is er een (ver)nieuw(d)e site de lucht in gegaan. Ook waren alle sms-spelletjes verdwenen. Maar de zender zond nog wel gewoon clips uit onder dezelfde naam. Met al deze veranderingen heeft TMF uiteindelijk een nieuwe huisstijl weten te ontwikkelen. Speciaal voor deze gelegenheid kwamen op 7 maart 2008 Fabienne de Vries, Sylvana Simons, Jeroen Post en Renate Verbaan eenmalig terug bij TMF.\nNa 2008 nam het succes van TMF snel af. Het ging steeds verder bergafwaarts met TMF, waardoor van 1 januari tot en met 3 april 2011 de zender alleen nog maar te zien was van 6.00 tot 15.00 uur. Op de overige tijden was Comedy Central te zien (voorheen zond Comedy Central uit op het kanaal van Nickelodeon). Als gevolg daarvan verhuisden sommige vj's naar MTV. Op 4 april nam Kindernet de plaats in van TMF.\nVanaf 15.00 uur 's middags op 3 april 2011 tot 1 september later dat jaar was TMF alleen nog te zien op internet, maar wel weer 24 uur per dag. Op 1 september werd het kanaal (inclusief alle digitale kanalen en het internetkanaal) definitief opgeheven.\nVan 1996 tot 2011 organiseerde TMF ook TMF Awards. Het evenement bleef dus overeind rond 2002, het jaar waarin de meeste vj's naar MTV verhuisd waren. Met het in 2011 opheffen van TMF Nederland zijn de TMF Awards echter vervangen door de Dutch MTV Awards. Ook in Belgi\u00eb zijn er sinds 2010 geen TMF Awards meer.\nDe verdwijning van het kanaal werd zonder moeite afgedaan door het publiek , intussen zijn er al vele andere muziekkanalen met name in het digitale pakket.\nVj's door de jaren heen.\nPresentatoren of vj's van het eerste uur waren Sylvana Simons, Bridget Maasland, Isabelle Brinkman, Fabienne de Vries, Ruud de Wild, Michael Pilarczyk, Wessel van Diepen en Erik de Zwart. De vier genoemde dames hadden nog een bescheiden hitje in het voorjaar van 1997 als de groep The Magnificent Four. Later werden zij onder meer vervangen en aangevuld door Tooske Breugem, Daphne Bunskoek, Mental Theo, Jeroen Post, Sonja Silva en Ren\u00e9e Vervoorn. In 2002 verhuisden veel vj's met hun programma\u2019s naar MTV. Alleen de vj's Jeroen Post en Ren\u00e9e Vervoorn bleven bij TMF. Het aantal vj\u2019s moest minimaal blijven. Niet veel later vertrok Ren\u00e9e Vervoorn ook. Later werd het team weer versterkt door Mental Theo. Sylvie Meis kwam van MTV naar TMF en ook Jeroen Nieuwenhuize kwam terug naar TMF. Met een grote verkiezing \u201cVote the VJ\u201d tijdens de TMF Awards 2004 werd Renate Verbaan verkozen tot nieuwe vj. Sylvie Meis verliet het vj-team en niet veel later kwam Miljuschka Witzenhausen het team versterken. Tijdens de TMF Awards 2005 verlieten Jeroen Post en Mental Theo het vj-team. Valerio Zeno kwam het vj-team versterken. Tijdens de TMF Awards 2006 vertrok Renate Verbaan ook al bij TMF en werd vervangen door Nikkie Plessen. Vanaf juni 2007 was er geen sprake meer van een minimale presentatie. Op 30 oktober 2007 presenteerde Miljuschka haar laatste aflevering op TMF. Zij was sinds 1 januari 2008 vervangen door Sascha Visser. Op 18 maart 2010 maakte Saar Koningsberger in het TMF-programma \"Kijk dit nou!\", bekend dat ze TMF moest verlaten in verband met de flexwet. Op 24 april 2010 presenteerde ze haar laatste \"Kijk dit nou!\". Per 1 december 2010 verliet ook Sascha Visser TMF.\n(Voormalige) TMF-programma's.\nHet programma van TMF waar eind jaren 90 alle destijds bekende dj's uit de scene hun opwachting maakten.\nDagelijks middagmagazine met Fabienne de Vries als presentatrice. Naast het uitzenden van veel videoclips werden faxen van kijkers voorgelezen.\nOpvolger van \"Toute Fabienne\", met als presentatrice Tooske Ragas.\nOpvolger van \"Totally Tooske\", met Daphne Bunskoek als presentatrice.\nUitgezonden in de late avond, nachtelijke- en ochtend-uren was dit een programma waarbij kijkers door middel van een telefonisch soort stemsysteem de volgende videoclip konden bepalen. De videoclips kregen hiervoor codes om het stemmen te vergemakkelijken. Daardoor vonden meerdere mensen het op het regionale stemsysteem van muziekzender 'The Box' lijken, een muziekzender die al sinds 1995 van dat principe gebruik maakte.\nDit programma werd rond 1999 op maandag, vrijdag, zaterdag en zondag uitgezonden van 01.00 uur 's nachts tot 6 uur 's ochtends.\nOp dinsdag en woensdag begon het programma al om middernacht. Op donderdag begon Cyberchoice om half 1 's nachts.\nIn dit programma werd aandacht besteed aan 1 artiest of groep die vaak al de hele week speciaal in de belangstelling stond op de zender. De uitzendingen waren van 20.00 tot 22.00 uur op zondag, maar bij (bijvoorbeeld) lange concertregistraties liep dit programma uit.\nIn dit programma stond allerlei werk van Nederlandse bodem centraal.\nTop 10 programma met oude hits gepresenteerd door Bridget Maasland. Later ging dit programma verder zonder presentatrice en was het een uur lang oude hits.\nEen hardrock- en heavy-metalprogramma dat van 1995 tot 1998 gepresenteerd werd door Ruud de Wild. De Wild stopte na aanhoudende kritiek van kijkers op de beperkte variatie en aanbod in het programma. In zijn laatste uitzending bedankte hij die kijkers voor alle fijne, lieve brieven die hem steunden in zijn besluit. Na zijn vertrek ging het programma nog enige tijd door zonder presentator. Frank Helmink (Buma Cultuur) trad kort na het begin van het programma aan als eindredacteur van Wet &amp; Wild, omdat hij gefundeerde kritiek leverde op het programma, waarin hij beschreef hoe hij het programma voor zich zag.\nOpvolger van \"D-Day\", met Sonja Silva als presentatrice.\nDagelijkse Hitlijst samengesteld door kijkers van TMF. Het programma begon met een nieuwe videoclip genaamd de \"Hot or Not\". Tijdens het programma kon gebeld en gefaxt worden om voor of tegen de clip te stemmen, die afhankelijk van een meerderheid aan voorstemmers aan het eind van het programma herhaald werd. De rest van het programma werd gevuld met gesprekjes met kijkers die vervolgens hun favoriete clip mochten aankondigen. Het programma werd dagelijks door een andere vj gepresenteerd tussen 19.00 en 20.00. De Dag Top 5 is later terug op TMF geweest, maar dan in seizoen 2 van Reaction ge\u00efntegreerd. Gepresenteerd door vj Miljuschka. Tijdens TMF haar laatste tijd in het basis-tv-pakket kwam de Dag Top 5 nog eenmaal terug. Tussen 14:30 en 15:00 op maandag tot donderdag en vanaf 14:00 tot 15:00 uur op vrijdag, in deze nieuwe versie konden mensen stemmen via Twitter met #dt5. TMF Belgi\u00eb zendt dit programma nog steeds uit.\nTop 30 van meest aangevraagde videoclips. Oorspronkelijk gepresenteerd door Fabienne de Vries. Later overgenomen door Tooske Breugem.\nEen wekelijks programma waarin Hardcore house centraal stond. Er werden videoclips vertoond en er waren beelden van feesten. Dit werd door verschillende presentatoren gepresenteerd. De reden dat hierin wisselingen waren kwam omdat het grootste deel van de beelden rechtstreeks aangeleverd werd door de organisatoren van die houseparty's zoals ID&amp;T, Tomorrow Entertainment, XSV, ISP, Shadowlands, etc.\nEen wekelijks programma waarin nieuwe videoclips en clips uit buitenlandse hitlijsten werden uitgezonden. Naar aanleiding van dit programma werd de verzamel-cd reeks Hitzone opgezet.\nGepresenteerd door Erik de Zwart, later door Jeroen Nieuwenhuize.\nEen programma specifiek gericht op hiphop. Glaze presenteerde dit programma samen met Ren\u00e9 (bekend van 2 Brothers on the 4th Floor)tussen 1996 en 1998. Zowel bekende nationale als internationale rappers kwamen langs in dit programma (onder andere Warren G, Notorious B.I.G. en Postmen). Murth the Man-o-Script heeft dit programma ook nog gepresenteerd tussen 1999-2000.\nVan oorsprong live after-school programma gepresenteerd door Jeroen Post en Ren\u00e9e Vervoorn. Toen Ren\u00e9e Vervoorn vertrok flopte de show. Later ging het dankzij Renate Verbaan weer iets beter, maar nog niet zoals het moest zijn. Toen Jeroen Post vertrok werd de show omgegooid, het was niet meer live, en er waren 2 vrouwelijke vj's. Mensen misten echter het live-gevoel, en de show verdween van de buis.\nIn dit interactieve programma ging Sylvie Meis kriskras door Nederland en bezoekt zij diverse locaties waar jongeren te vinden zijn.\nIn 2005 was de eerste talentenjacht van TMF, F.R.S.H.\nIn 6 voorrondes werden 12 mensen geselecteerd, waarvan slechts 2 naar de finale konden. Daarvoor werd een internetstemronde ingesteld en een halve finale waar de laatste 5 naartoe gingen. In de finale nam Nederland het op tegen Belgi\u00eb, en won Judith uit Nederland met haar stand-up-act. Het werd gepresenteerd door Miljuschka.\nProgramma waarin vj Valerio Zeno elke dag, 2 maanden lang op zoek ging naar een andere slaapplek, en de kijker kon zijn eigen slaapplek aanbieden, en moest daarbij een tegenprestatie bedenken. (Seizoen 1: april 2006 tot en met juni 2006, seizoen 2: september 2006)\nLive after-school programma gepresenteerd door vj's Saar Koningsberger, Damien Hope, Nikkie Plessen en Sascha Visser. Onderwerpen uit het dagelijks leven komen aan bod, zoals drugs, roken, alcohol, etc. Daarbij wordt dan ook een stelling bedacht waar de kijker op kan stemmen.\nProgramma waarin alles op het gebied van games werd behandeld. De show werd op 20 mei 1998 ge\u00efntroduceerd en aan elkaar gepraat door een voice-over van Jeroen Nieuwenhuize of Tooske Breugem. Na de fusie van TMF en MTV in mei 2002 werd het ingekort tot een blokje \"Gamefacts\".\nGamesprogramma van TMF. Hierin worden de nieuwste games besproken en evenementen bezocht. Wordt gepresenteerd door Skate The Great en andere gamejournalisten.\nProgramma waarin vj Miljuschka door heel Nederland toert op weg naar concerten van verschillende festivals, zoals Pink- en Paaspop.\nProgramma waarin iedere week nieuwe jumpstyle 'moves' getoond worden, ook interactief, omdat de kijker zelf zijn of haar eigen jumpfilmpje kan insturen.\nEen liveshow vanuit verschillende disco's, waarin de kijker via sms en 0900 nummer bepaalt vanuit welke disco er uitgezonden wordt en welke muziek er gedraaid wordt.\nProgramma dat elke donderdag wordt uitgezonden met allemaal informatie over de nieuwste trends van de scooter. Het programma wordt gepresenteerd door het duo Valerio Zeno en Nikkie Plessen.\nEen liveshow laat in de avond met iedere dag een ander onderwerp en een andere vj. Lijkt veel op het vernieuwde , maar dan gaan de onderwerpen veel verder en zijn er andere vj's. Inmiddels van de buis gehaald.\nEen vervolg op \"Wakker Worden met Valerio\", maar dan niet bij mensen thuis. 2 vj's gaan allebei apart op een andere badplaats bij mensen slapen die daar op vakantie zijn. Verder is het concept precies hetzelfde en moeten ze dus ook een tegenprestatie doen. Die tegenprestatie wordt bedacht door TMF en de mensen bij wie de vj slaapt doen mee. Wakker Worden op Vakantie wordt in 2007 gepresenteerd door vj Saar (vanuit Chersonissos) en vj Damien (vanuit Lloret de Mar). In 2008 wordt het wederom gepresenteerd. Vj Saar (Chersonissos) moet het opnemen tegen rapper Willy van The Opposites die in Lloret de Mar verblijft.\nEen wekelijkse chartshow die vanaf maart wordt uitgezonden, en waarin niet alleen de verkochte singles en airplay maar ook (gratis) gedownloade nummers worden meegewogen.\nVanaf 7 maart duikt Valerio onder bij verschillende subculturen, zoals Marokkanen, kermisklanten, gothics, line-dancers en travestieten. Valerio past zijn kleding, uiterlijk en manier van doen compleet aan, aan de groep met wie hij die dag optrekt.\nShow gepresenteerd door vj Damien Hope. Hij brengt de nieuwste urbanpopvideo's\nProgramma waarin de nieuwste Rock video's voorbij komen.\nShow waarin de nieuwste video's van Nederlandse artiesten voorbij komen met Presentatie van vj Soumia.\nProgramma waarin vj Koningsbergen dancehits toont.\nWekelijkse videomixshow van dj/vj Stephanie Cassandra waarin de nieuwste videoclips en beelden geschoten tijdens de gelijknamige horeca-tour elkaar afwisselen. De tour van het programma volgde in 2009 TMF On Tour op.\nOpvolger van Dag Top 5. Programma waarin de kijker bepaalt welke video's er uitgezonden worden. De stemmen die zijn uitgebracht in de Your chart tellen mee in de Superchart op zaterdag. Dit programma is vergelijkbaar met de interactive chart.\nProgramma waarin met vj Sascha een date kan worden gewonnen.\nProgramma waarin je met vj Nikkie een avond stappen met je beste vriendinnen kan winnen. Je moet je beste dansmoves laten zien voor de webcam.\nProgramma waarmee je met vj Sascha op de raarste plekken wakker kan worden.\nProgramma waarin krantenbezorgers Cosmo, Pux en Laurens een opdracht krijgen om in hun 23 uur vrije tijd te vervullen.\nDagelijks live after-school programma gepresenteerd door verschillende vj's. Actuele onderwerpen en nieuwtjes komen aan bod, waarbij ook een stelling bedacht wordt waar de kijker op kan stemmen via de Kijk Dit Nou website. Op 17 december 2010 werd de laatste aflevering van \"Kijk dit nou!\" uitgezonden.\nIn dit programma ging vj Saar van Koningsbergen elke week een andere baan uitproberen, Toen Saar stopte met TMF, nam Sascha dit over.\nDit programma presenteerde Saar van Koningsbergen samen met Willem (Willy) de Bruin. In dit programma streden 10 dorpen om de titel \"Het leukste dorp van Nederland\".\nToekomst.\nOp 30 april 2020 maakt Erik de Zwart bekend te werken aan een terugkeer van TMF. Hij wil een online platform maken van de voormalig muziekzender."}
{"id": "9005", "revid": "780746", "url": "https://nl.wikipedia.org/wiki?curid=9005", "title": "MTV (televisiezender)", "text": "MTV (Music Television) is een televisienetwerk dat in 1981 begon met een revolutionair nieuw concept: het non-stop uitzenden van videoclips. De eerste clip die te zien was, was \"Video Killed the Radio Star\" van Buggles. Een andere clip die de zender populair heeft gemaakt is \"Money for Nothing\" van Dire Straits met de zinsnede \"I want my MTV\", gezongen door Sting.\nMTV heeft sinds die tijd een zeer belangrijke rol gespeeld voor de westerse cultuur. Zowel op muziek-, mode- als filmografisch gebied was MTV een factor van betekenis. MTV is in het bezit van en wordt beheerd door ViacomCBS Networks International, dat onderdeel is van het mediaconglomeraat ViacomCBS.\nInmiddels beheert MTV-eigenaar ViacomCBS vele muziekstations, waaronder MTV Europe, MTV Germany, MTV Nederland en MTV Vlaanderen. Ook neopets.com is eigendom van MTV.\nNaast muziekprogramma's ontstonden er na verloop van tijd aan muziek gerelateerde programma's, zoals \"Beavis and Butt-head\", en realityprogramma's als \"The Real World\", \"The Hills\", \"The Osbournes\", \"Jackass\" en \"Two-A-Days\"\". Ook de programma's \"Made\", \"Super Sweet 16\", \"MTV Cribs\", \"From G's to Gents\", \"Crash Canyon\" en \"Pimp My Ride\" zijn een greep uit de vele programma's. Inmiddels is MTV niet langer puur een muzieknetwerk, maar vooral een netwerk dat de huidige jongerencultuur vormt en in beeld brengt. MTV is ook bekend van grappige filmpjes en reclame. Enkele bekende MTV-filmpjes zijn Deutschland Liebt G\u00fcnther en de serie Das ist so Togo met als boegbeeld de Duitse Toni Zudenstein.\nMTV Staying Alive is een goededoelenorganisatie die door MTV werd opgezet."}
{"id": "9018", "revid": "226", "url": "https://nl.wikipedia.org/wiki?curid=9018", "title": "Oxidatiegetal", "text": ""}
{"id": "9019", "revid": "264532", "url": "https://nl.wikipedia.org/wiki?curid=9019", "title": "Hakuna matata (uitdrukking)", "text": "Hakuna matata is een uitdrukking uit het Swahili die zoiets betekent als \"geen zorgen\" dan wel \"wind je niet op\". Letterlijk vertaald luidt de uitdrukking: \"er is/zijn geen\" (\"hakuna\") \"problemen/moeilijkheden\" (\"matata\").\nVoor sprekers van het Swahili in het noorden en in het zuiden van Tanzania is de uitdrukking ongewoon. Zij geven over het algemeen de voorkeur aan respectievelijk \"hamna shida\" en \"hamna tabu\".\nDe uitdrukking is beroemd geworden door het gelijknamige liedje uit de tekenfilm \"The Lion King\" van Walt Disney Pictures."}
{"id": "9020", "revid": "264532", "url": "https://nl.wikipedia.org/wiki?curid=9020", "title": "Swahili (taal)", "text": "Het Swahili (Swahili: \"Kiswahili\") is een Afrikaanse taal die vooral in Oost-Afrika gesproken wordt door ongeveer 80 miljoen mensen. In Tanzania en Kenia is het Swahili, naast het Engels, een offici\u00eble voertaal. Ook in Oeganda, Burundi, Rwanda, het oosten van Congo-Kinshasa en het noorden van Malawi en Mozambique wordt Swahili gesproken.\nSwahili is oorspronkelijk de taal van het gelijknamige volk Swahili ('Waswahili'), levend langs de oostkust van Afrika tussen zuidelijk Somali\u00eb en noordelijk Mozambique. Er zijn ongeveer 5 miljoen moedertaalsprekers. In het verleden won de taal aan invloed; het werd een lingua franca voor grote delen van Oost-Afrika. De taal wordt door ongeveer 50 miljoen mensen als tweede taal gesproken.\nVoor het schrijven van Swahili werd oorspronkelijk het Arabische alfabet gebruikt. Later hebben Duitse en Britse missionarissen een transcriptie gemaakt naar het Latijns alfabet.\nClassificatie en kenmerken.\nSwahili behoort tot de familie van de Bantoetalen, een grote groep talen die worden gesproken in een groot deel van Afrika bezuiden de Sahara, en sluit ook qua structuur hierbij aan. Meer specifiek behoort het Swahili tot de Sabaki-tak van de Bantoetalen.\nMeer dan duizend jaar contact met allerlei verschillende talen en culturen hebben de woordenschat van Swahili behoorlijk be\u00efnvloed, zodat het Swahili nu ook Perzische, Arabische, Portugese, Duitse, en Engelse leenwoorden kent (bijvoorbeeld \"kitabu\" 'boek' &lt; Arabisch kitab; \"mvinyo\" 'wijn' &lt; Portugees vinho; \"shule\" 'school' &lt; Duits Schule; en \"baisikeli\" 'fiets' &lt; Engels bicycle). De aard van de leenwoorden weerspiegelt het karakter van de invloed die het Swahili ondervond van de respectievelijke culturen. Van het Arabisch zijn veel woorden geleend die te maken hebben met religie en handel. De Portugese invloed wijst vooral op typische cultuurverschillen; niet alleen het woord voor wijn, maar ook de woorden die gebruikt worden bij kaartspelen zijn bijvoorbeeld van Portugese oorsprong (\"karata\" 'kaartspel'), Portugees jogos de cartas. Het Engels heeft vooral woorden bijgedragen, die karakteristiek zijn voor de westerse cultuur sinds de industri\u00eble revolutie. Een \"keep lefti\" bijvoorbeeld is een rotonde (men rijdt links); deze wordt overigens ook wel \"pita kushoto\" (de letterlijke vertaling van 'keep left' in het Swahili) genoemd.\nOndanks deze onmiskenbare invloed zijn de basisstructuren en basiswoordenschat van Swahili nog altijd echt Bantoe. Deze situatie wordt weleens vergeleken met de positie van het Engels, dat uitgebreid geleend heeft van de Romaanse talen (met name het Frans en Latijn), maar desondanks niet beschouwd wordt als een mengtaal.\nDialecten van het Swahili en talen nauw verwant met het Swahili.\nDeze lijst is gebaseerd op Nurse, Derek, and Hinnebusch, Thomas J. \"Swahili and Sabaki: a linguistic history\".\nDialecten van het Swahili.\nHet moderne Standaardswahili is gebaseerd op \"Kiunguja, het dialect gesproken in Zanzibar.\nEr zijn talloze dialecten van het Swahili, waarvan sommige onderling niet verstaanbaar zijn. Hieronder volgen er enkele.\nKlim tot regionaal prominente taal.\nWetenschappers beschikken niet over voldoende historisch of archeologisch bewijsmateriaal om precies te kunnen vaststellen waar en wanneer de Swahili-taal en de Swahili-cultuur zich vermengden. Niettemin neemt men aan dat de Swahili-moedertaalsprekers hun huidige gebied, dat de Indische Oceaan omarmt, sinds ruim voor 1000 v.Chr. bewonen. Arabische handelaars staan erom bekend verregaand contact te hebben gehad met de kustvolkeren sinds voor de zesde eeuw, en de islam begon zich reeds vanaf de negende eeuw te verspreiden langs de Oost-Afrikaanse kust.\nMensen van Oman en de Perzische Golf hebben de Zanzibar-archipel bezet, waarmee ze bijdroegen aan de verspreiding van de islam en van de Swahili-taal en -cultuur, met voorname culturele centra, zoals in het zuiden Sofala (Mozambique) en Kilwa (Tanzania), in het noorden Mombasa en Lamu in Kenia, Barawa, Merca, Kismayo en Mogadishu (Somali\u00eb), en in de Indische Oceaan de Comoren en noordelijk Madagaskar.\nSinds circa 1800 organiseerden de heersers van Zanzibar handelsexpedities naar het binnenste van het vasteland, tot bij de verscheidene meren in de Oost-Afrikaanse rift. Gauw vestigden ze permanente handelsroutes, en Swahili-sprekende kooplui vestigden zich in stopplaatsen op de nieuwe handelsroutes. Voor het grootste deel leidde dit proces niet tot echte kolonisatie. Maar er was wel sprake van kolonisatie ten westen van het Malawimeer, waar nu de provincie Katanga ligt van Congo-Kinshasa, hetgeen een zeer uiteenlopend dialect teweegbracht.\nNadat Duitsland de regio, bekend als Tanganyika (tegenwoordig het vasteland van Tanzania en het later afgesplitste Rwanda en Burundi), bezette voor een kolonie in 1886, namen de Duitsers notie van de wijde (maar niet diepgaande) verspreiding van het Swahili, en ze beslisten gauw het te benoemen tot een offici\u00eble administratieve taal, verspreid over de kolonie. De Britten deden dit niet in buurland Kenia, ook al maakten ze wel aanstalten in die richting. Zowel de Britten als de Duitsers waren erop uit om de uitoefening van hun heerschappij te vereenvoudigen, over kolonies waar de bevolkingsgroepen talrijke uiteenlopende talen spraken \u2013 om deze reden verkozen en verhieven ze \u00e9\u00e9n enkele lokale taal, in de hoop dat de inheemse bevolking deze taal zou accepteren. In deze twee kolonies was het Swahili de enige goede kandidaat.\nTijdens de nasleep van Duitslands vernedering in Wereldoorlog I werd het onteigend van al zijn overzeese gebieden. Tanganyika viel in Britse handen. De Britse overheid werd vastberadener in haar beslissing het Swahili te vestigen als algemene taal voor basisonderwijs, bestuur op laag niveau en voor hun Oost-Afrikaanse kolonies (Oeganda, Tanganyika, Zanzibar en Kenia), in samenwerking met de Britse christelijke missionarisinstellingen die actief waren in deze kolonies. Men besliste dat het Swahili ondergeschikt was aan het Engels: universitair onderwijs, een groot deel van het secundair onderwijs en het bestuur op het hoogste niveau zouden in het Engels gevoerd worden.\nE\u00e9n stap die van essentieel belang was voor het verspreiden van de Swahili-taal was de schepping van een geschreven standaardtaal. In juni 1928 vond een interterritoriale vergadering plaats in Mombasa, alwaar het dialect van Zanzibar, Kiunguja, werd verkozen als de basis voor het standaardiseren van het Swahili. Het Standaardswahili van vandaag (2024) (ook wel het \"Kiswahili Sanifu\"), de versie die als tweede taal geleerd wordt, is voor praktische doeleinden het Zanzibar-Swahili, hoewel er kleine afwijkingen zijn tussen de geschreven standaardtaal en de gesproken taal in Zanzibar.\nHuidige situatie.\nCentrum van de Swahili-regio.\nVandaag (2001) spreekt zo'n 90 procent van de ongeveer 39 miljoen Tanzanianen Swahili bovenop hun eerste taal. De populatie van Kenia is vergelijkbaar, waar een nog groter gedeelte van de bevolking het Swahili machtig is. Het gros van de onderwezen Kenianen is in staat vlot in het Swahili te communiceren, daar de leer van de taal een verplicht onderdeel vormt van het onderwijspakket van het eerste secundair, en een afzonderlijke academische discipline in veel van de private en openbare universiteiten.\nDe vijf oostelijke provincies van Congo-Kinshasa zijn Swahili-talig. Naar verluidt spreekt bijna de helft van de 66 miljoen Congolezen het, en het begint er zelfs de strijd aan te gaan met het Lingala als de belangrijkste landstaal.\nIn Oeganda spreken de Baganda gewoonlijk geen Swahili, maar de taal is in gemeenschappelijk gebruik onder de 25 miljoen andere bewoners van het land, en wordt momenteel uitgevoerd in verschillende scholen doorheen het land, in voorbereiding voor de Oost-Afrikaanse Gemeenschap.\nHet gebruik van het Swahili in andere landen wordt maar al te vaak overdreven. Het is enkel wijdverspreid in marktsteden, onder terugkerende vluchtelingen, of dicht bij de grenzen van Kenia en Tanzania. Desondanks kan het aantal Swahili-sprekers oplopen tot zo'n 120 tot 150 miljoen mensen. Vele instituten over de wereld hebben het groeiende belang van het Swahili beantwoord. Het is een van de talen die aangewend worden in wereldradiostations zoals de BBC World Service, Voice of America, Deutsche Welle, Voice of Russia, China Radio International, Radio France Internationale, Radio Soedan en Radio South Africa.\nAndere regio's.\nIn Somali\u00eb, waar de Afro-Aziatische Somalische taal overheerst, wordt een variant van het Swahili, vaak aangeduid met de term Chimwiini (ook bekend als Chimbalizi), gesproken langs de Benadir-kust bij het Bravanese-volk. Een ander dialect van het Swahili, bekend als Kibajuni, dient ook als de moedertaal van een etnische minderheidsgroep onder de Bajuni, die zowel de kleine Bajuni-eilanden als de zuidelijke Kismayo-regio bevolkt.\nIn Oman spreken naar schatting 22 000 mensen Swahili. De meesten van hen zijn afstammelingen van de gerepatrieerden na de val van het Sultanaat van Zanzibar.\nHet Swahili is een van de offici\u00eble talen van de Afrikaanse Unie. Sinds 2018 wordt het als tweede offici\u00eble taal onderwezen in Zuid-Afrika.\nGezegdes in het Swahili.\nTwee gezegdes met dezelfde strekking van \"Waar olifanten strijden, wordt het gras vertrapt:\"\n \"Vechtende olifanten beschadigen het gras.\"\nen\n\"Waar twee olifanten ruzie maken, wordt het grasland beschadigd.\""}
{"id": "9021", "revid": "67661866", "url": "https://nl.wikipedia.org/wiki?curid=9021", "title": "Waag", "text": "Een waag is een gebouw waar goederen werden gewogen. Het werd geschreven als waeghe of waech. Naast het stadhuis en de gebouwen voor religie doeleinden is de waag in een stad vaak een bijzonder groot en monumentaal gebouw. In het pre-industri\u00eble tijdperk bevonden zich hier de openbare weegschalen. De structurele wijze van huisvesting en het uiterlijk verschilden fundamenteel, afhankelijk van de politieke en economische omstandigheden in de verschillende regio's van Europa.\nGeschiedenis.\nDe openbare waag is een voorziening voor het wegen van handelsgoederen. Hij werd zowel gebruikt om het gewicht te bepalen als om belastingen te innen. De eerstgenoemde functie was vooral belangrijk in het pre-industri\u00eble tijdperk, zowel gezien de regionaal verschillende maten en gewichten als de lage beschikbaarheid van grote weeginstrumenten en de garantie van betrouwbare gewichtsbepaling. De tweede genoemde functie ging over een goed gecontroleerde toegang tot de handelsactiviteiten. Niet altijd was het zo dat na het wegen, het product ook verkocht werd. Het centrale belang van de openbare weegschalen viel weg met de standaardisatie van maten en gewichten en de vervanging van directe door indirecte belastingen in de 19e eeuw.\nOpenbare weegschalen bestonden waarschijnlijk al in het oude Egypte. In Europa in de Middeleeuwen was het recht om als bron van inkomsten te wegen een van de rechten van de soeverein, die hij vervolgens aan de steden kon uitlenen of permanent kon verkopen. Het recht om te wegen was in de regel gekoppeld aan het recht om goederen op de markt te brengen en te stapelen. Dit laatste verplichtte de passerende kooplieden om hun waren voor een bepaalde tijd te koop aan te bieden en te laten wegen. Omgekeerd was het voor de dorpsnederzettingen in de buurt van steden over het algemeen verboden om openbare weegschalen te hebben. In de Middeleeuwen waren de openbare weegschalen meestal ondergebracht in een multifunctionele handelshal, waar de aanduiding volgens een enkele functie min of meer toevallig is. De weegschaal kon in het stadhuis worden ondergebracht of omgekeerd kon in de waag een raadszaal worden ingericht. De publieke weegschaal zou ook geplaatst kunnen worden in een lakenhal, vleeshal of een stapelhuis. Als het bijbehorende gebouw de naam 'Waag' krijgt, mag worden aangenomen dat er binnen ook andere functies zijn gehuisvest. Daarnaast waren er vaak verschillende Wagen voor verschillende groepen goederen waarbij het mogelijk was deze samen in \u00e9\u00e9n gebouw te plaatsen of over meerdere te verdelen (bijvoorbeeld zoutwaag, vetwaag, ijzerwaag, hooiwaag, enz.). Als een waag zich alleen op de begane grond bevond, dan waren de bovengelegen verdiepingen in gebruik als bijvoorbeeld raadhuis of gildekamer.\nAl naargelang de politieke realiteit met betrekking tot de materi\u00eble welvaart van steden, verschillen de multifunctionele handelshallen met de daarin ge\u00efnstalleerde openbare weegschalen in de diverse regio's van Europa. In Vlaanderen bijvoorbeeld kreeg de Lakenhal (Ieper, Brugge, Gent) in de Middeleeuwen door het relatief zwakke centrale gezag indrukwekkende monumentale proporties. In Frankrijk daarentegen hadden de steden vanwege de sterke monarchie vaak alleen eenvoudige open houten constructies aan de zijkant van handelshallen, zoals b.v. B. in Monpazier. In Duitsland zijn de handels- en vergaderfuncties van gemeentehuizen vaak verspreid over meerdere gebouwen. De gebouwen met een openbare waag staan in ieder geval op of nabij grotere pleinen.\nIn Nederland is sinds de 17e eeuw, vanwege de bijzondere politieke en economische omstandigheden van de Republiek, een apart type waag ontwikkeld. Deze verschilt van de rest van het feodale absolutistische Europa in het feit dat de begane grond uitsluitend wordt gebruikt voor de functie van wegen. De belangrijkste aanleiding voor deze ontwikkeling waren de afschaffing van de stapelplicht in verband met het ontstaan van een vrij binnenlands goederenverkeer en de concentratie van de Nederlandse landbouw in de productie van zuivelproducten zoals boter en kaas. Deze moesten worden gewogen om hun gewicht te bepalen. Daarentegen werd de graanmassa meestal bepaald met behulp van capaciteitsmetingen.\nDe spreiding van het monofunctionele bouwtype is beperkt tot de steden gelegen aan de kust van Noord- en Zuid-Holland en aan de grote rivieren en in de provincie Friesland. Deze waaggebouwen hadden vaak een zeer functioneel interieur, waarbij de balans over loopbalken onder een luifel kon worden geschoven om overdag te wegen en \u2019s nachts, na ingetrokken te zijn, veilig in het gebouw te kunnen worden opgeborgen. De Nederlandse waaggebouwen zijn op grond van hun constructieve kenmerken in te delen in vier subtypes, Het passagetype in Friesland is steeds vrijstaand. De goederen kunnen worden binnengereden en er na weging aan de andere kant weer uit. (Leeuwarden, Workum, Franeker). Het torentype staat altijd op een hoek van een blok en heeft twee spiegelbeeldige gevels, elk met een deuropening op de begane grond. Achter elk is een weegschaal. (Haarlem, Makkum). Het type loggia heeft vijf deuropeningen naast elkaar, waar telkens een weegschaal onder een luifel naar buiten kan worden geschoven (Hoorn, Monnickendam, Rotterdam). En het synthese-type combineert de vrije plaatsing van het doorgangstype, de duidelijke hoogte-ontwikkeling van het torentype en de onder een luifel verplaatsbare balansen van het loggiatype. (Amsterdam, Leiden, Gouda). Daarnaast zijn er een aantal gebouwen waarbij de weegschaal bij een verbouwing secundair in een ander gebouwtype is geplaatst (bijv. Alkmaar, Delft, Medemblik).\nIn Nederland kwam in de aanloop naar de Napoleontische hervormingen aan het einde van de 18e eeuw een einde aan de ontwikkeling van het bouwtype waag. In de rest van Europa is het de binnenlandse belastingvrije regeling die werd ingevoerd met de opkomst van natiestaten en de inning van belastingen op basis van de waarde van goederen die leiden tot een beslissende verandering in handelsregelingen. De functie van de openbare waag wordt dan teruggebracht tot het bepalen van het gewicht. Waaggebouwen zijn hedendaags vaak in gebruik als restaurant of museum. \nBeroepen.\nAan de wagen waren verschillende beroepen verbonden:"}
{"id": "9022", "revid": "1280881", "url": "https://nl.wikipedia.org/wiki?curid=9022", "title": "Tiwanaku", "text": "Tiwanaku (oude schrijfwijze: Tiahuanaco) was een stad in het huidige Bolivia op een tiental kilometers van het Titicacameer. De stad is, net als het meer, gelegen op zo'n 4000 m hoogte op het Hoogland van Bolivia, de hoogvlakte van de Andes.\nGeschiedenis.\nTiwanaku ontstond waarschijnlijk al voor het jaar 200 en was de hoofdstad van een rijk dat in zijn bloeitijd (tot ca. 1000) ruwweg de zuidelijke helft van het latere Incarijk beheerste, dat wil zeggen Zuid-Peru, Noord-Chili, een flink stuk van Bolivia en een deel van Noord-Argentini\u00eb. De noordelijke helft van het latere Incarijk werd beheerst door het in het huidige Peru gelegen rijk van de Wari, Tiwanaku's grote rivaal. Het Tiwanakurijk telde waarschijnlijk zo'n miljoen onderdanen en de Inca's beschouwden zich later als afstammelingen van deze beschaving.\nEr is wel gedacht dat de hoofdstad Tiwanaku aan de oever van het Titicacameer lag, maar onderzoek naar sedimenten in het meer bevestigt dit niet. Toch moet de stad goede water- en voedselvoorzieningen gehad hebben in een gebied waar de huidige Aymara, die de directe nazaten zijn, maar een karig bestaan hebben. In de regentijd is er voldoende water maar er zijn ook droge tijden die de bewoners door moeten zien te komen. Honger is geen zeldzaamheid. Bovendien kan in dit hooggelegen gebied het plotseling optreden van vorst vernietigend werken op de oogst.\nBouwwerken.\nDe stad bevatte onder andere een tempel, de \"Verzonken Tempel\", die er met zijn gouden versierselen en zijn gebeeldhouwde versieringen, indrukwekkend moet hebben uitgezien. Er was een ceremonieel plein van 135 m bij 130 m, \"Kalasasaya\" geheten. Dit plein had verschillende monolithische steles onder meer in de vorm van menselijke figuren. Bijzonder fraai is ook de monolithische \"Zonnepoort\", die versierd is met figuren en tekens die waarschijnlijk een kalenderfunctie hadden. Totdat de poort in de 20e eeuw verplaatst werd, scheen de zon er bij de zonnewende doorheen.\nEr was ook een tweetal piramides, de Akapana en de Puma Punku, die een gezamenlijke ceremoni\u00eble functie gehad moeten hebben.\nWater als zonnecollector.\nEr zijn bijzonder kundig gebouwde kanalen die als leidingen de piramide invoeren en volgens wetenschappers werd het element water samen met de zon als goddelijk vereerd. Naast astronomie en geneeskunst moet de waterbouwkunde op een hoog peil gestaan hebben. Buiten de stad is er de Pampa Koani, een gebied doorsneden met (nu droogliggende) sloten met smalle stroken opgehoogd land ertussen. Het leek waarschijnlijk dat irrigatie een van de redenen was voor dit ingewikkelde systeem, maar toen een deel ervan weer in ere hersteld werd bleek dat er een andere functie van het vele water was: het functioneerde als zonnecollector. Bij een flinke nachtvorst die de andere boeren tot wanhoop bracht, bleef dit gedeelte onaangetast. Sindsdien is gebleken dat deze velden een tot zeven maal hogere opbrengst kunnen hebben dan de traditionele velden van de Aymara. De verering van zon en water was dus ook gestoeld op heel praktische overwegingen: de beschaving hing van de wisselwerking van de twee af en met name het bijzondere vermogen van water om veel warmte op te slaan (water heeft een hoge soortelijke warmte).\nOndergang.\nWaarschijnlijk is er rond het jaar 1000 een lokale klimaatverandering geweest die een droogteperiode van circa 80 jaar inluidde. Zonder water werkte het systeem niet, hetgeen bijgedragen kan hebben aan de ondergang van de beschaving. Er zijn echter ook aanwijzingen van geweld en mensenoffers uit de eindfase van de Tiwanakubeschaving. Van alle hoogontwikkelde beschavingen is dit wellicht degene waar het minst van bekend is. Het onderzoek ernaar is niet alleen van academisch belang maar is al begonnen veranderingen aan te brengen in de lokale economie.\nHeden.\nDe huidige archeologische locatie, gelegen in de gemeente Tiahuanacu, staat op de UNESCO Lijst van Werelderfgoed.\nVanwege de historische betekenis van Tiwanaku heeft de op 18 december 2005 gekozen nieuwe president van Bolivia Evo Morales, aan de vooravond van zijn inauguratie op 21 januari 2006, een religieuze ceremonie bijgewoond in Tiwanaku. Evo Morales is de eerste indiaanse president van Bolivia en een afstammeling van de Aymara, de nazaten van het volk van Tiwanaku."}
{"id": "9026", "revid": "628344", "url": "https://nl.wikipedia.org/wiki?curid=9026", "title": "Lutjegast", "text": "Lutjegast is een dorp in het Westerkwartier in de Nederlandse provincie Groningen. Het dorp behoort tot de gemeente Westerkwartier.\nDe etymologische betekenis van 'lutje' is 'klein'. Een gast is een zanderige verhoging in een overigens moerasachtig drasland.\nGeografie.\nLutjegast ligt in het westen van de provincie Groningen, dicht bij de grens met de provincie Friesland. Ongeveer \u00e9\u00e9n kilometer ten zuiden van het dorp ligt Grootegast, dat tot 2019 de hoofdplaats was van de gelijknamige gemeente waar ook Lutjegast onder viel. Ten noorden van het dorp ligt het Van Starkenborghkanaal, waar een hoge brug de verbinding vormt met het gehucht Eibersburen. Andere omliggende buurtschappen zijn onder meer De Wieren, De Bombay, De Eest, Dorp, Buikstede en Westerzand. Ten westen van Lutjegast ligt het landschap van de Doezumertocht.\nAbel Tasman.\nLutjegast is de geboorteplaats van de beroemde zeevaarder Abel Tasman, wiens geboortehuis echter niet meer bestaat. Wel herinneren een monument en een gedenksteen aan Lutjegasts beroemdste zoon, evenals een straatnaam in het dorp, namelijk de straat waar Abel Tasman zelf aan gewoond heeft.\nIn een zijvleugel van het gebouw Kompas is een museum ingericht, gewijd aan de scheepsreis van Tasman, aan zijn ontdekkingen en aan zijn ontmoeting met de Maori's. Behalve scheepsmodellen en persoonlijke bezittingen toont het museum ook kunstvoorwerpen, gemaakt door Maori woonachtig bij de Golden Bay, waar Tasman in december 1642 aan land ging.\nKerken.\nLutjegast telt momenteel drie kerkgebouwen. De hervormde kerk dateert uit 1877 en werd in 1922 gerestaureerd. De kerk heeft een of meerdere voorgangers gehad, waarvan de laatste rond 1870 werd afgebroken. Veel meer is er niet bekend doordat de kerkelijke archieven verloren gegaan zijn, mogelijk bij een brand tijdens de beeldenstorm. Van de vorige kerk, de fundamenten waarvan de huidige kerk is gebouwd, resteert alleen een 19e-eeuwse tekening die vroeger op de Rikkerdaborg hing. In 1842 werd in het vorige gebouw een orgel van G.P. Dik geplaatst, dat naar het nieuwe gebouw werd overgeplaatst alvorens in 1911 het huidige orgel van Van Oeckelen werd geplaatst. Deels onder de kerk en deels buiten de kerk bevindt zich de grafkelder van de familie Prott. Boven op de grafzerk daarvan staat de 17e-eeuwse kansel met het wapen van de Protts. Tot de overige elementen die overgebracht werden uit de vroegere kerk behoren een doopvont en een zilveren avondmaalsbeker uit 1643. In 1953 werd een gedenksteen aan Abel Tasman in de buitenmuur geplaatst, die door de Tasmaanse premier Robert Cosgrove werd onthuld.\nDe expressionistische gereformeerde kruiskerk werd volgens een gevelsteen gebouwd in 1921 naar een ontwerp van J. de Haan en heeft ook een voorganger gehad uit 1866, die in 1922 werd afgebroken. In 1929 werd een christelijk-gereformeerde kerk gebouwd, waar na de vrijmaking vanaf 1945 ook een aantal jaren vrijgemaakten samenkwamen. Pas in 1947 werd er een christelijk gereformeerde gemeente gesticht, die uiteindelijk begin 2010 is opgeheven.\nKunstwerk De Baak.\nIn 2006 werd \"De Baak\" geplaatst, een enorm kunstwerk van Rob Schreefel, gemaakt uit zwerfstenen. Lutjegast ligt geologisch op het noordelijkste puntje van het Drents Plateau. Het heeft een afwisselend, deels voormalig agrarisch landschap, dat door Staatsbosbeheer is heringericht. Natuurwandelingen beginnen bij het Abel Tasmanpad, ter hoogte van \"De Baak\".\nWindhoos.\nOp zondagavond 3 augustus 2008 werd het buitengebied van Doezum - Lutjegast - Sebaldeburen getroffen door een zware windhoos. Ongeveer vijftien gebouwen werden zeer ernstig beschadigd, waardoor een miljoenenschade ontstond. Er vielen geen slachtoffers.\nBekende mensen uit Lutjegast.\nGeboren\nGetogen"}
{"id": "9028", "revid": "1328482", "url": "https://nl.wikipedia.org/wiki?curid=9028", "title": "Lijst van talen van de wereld", "text": "Een alfabetische opsomming van de talen van de wereld, zoals die hieronder volgt, is niet vrij van problemen. Er is namelijk geen eenduidig criterium aan de hand waarvan met zekerheid kan worden vastgesteld dat de ene vari\u00ebteit een taal is en de andere een dialect; het onderscheid tussen deze twee is kunstmatig, want politieke, culturele en taalkundige criteria lopen hier door elkaar. Wat een taalkundige als \u00e9\u00e9n taal zal opvatten (bijvoorbeeld Roemeens en Moldavisch), kunnen politici als twee talen zien en andersom. Dode talen worden aangeduid met een kruis.\nDeze lijst is (nog) niet volledig. De Ethnologue is een lijst van ongeveer 6800 levende hoofdtalen en 41.000 alternatieve taalnamen en dialecten en met Linguasphere is een vergelijkbaar omvattend project gestart dat echter op een andere indelingssystematiek is gebaseerd.\nZie ook: Taalfamilie en ISO 639; zie voorts: Lijst van Wikipedia's (met taalcode).\nA.\nAbadi - \nAbaga - \nAbau - \nAbchazisch - \nAbinomn - \nAbom - \nAbu - \nAchumawi - \nAchwach -\nAdygees - \nAdzera - \nAekyom - \nAequisch\u2020 - \nAfar - \nAfrikaans - \nAheu -\nAgarabi - \nAghul -\nAgi - \nAgob - \nAgoelisch -\nAigon - \nAino - \nAkana - \nAkkadisch\u2020 - \nAkoli - \nAlbanees - \nAlemannisch - \nAmbai - \nAmbonees - \nAmdo - \nAmerikaans-Engels - \nAmerikaanse Gebarentaal (ASL) - \nAmhaars - \nAmis - \nAnakalangu - \n/Anda -\nAndi\nAngaur - \nAngelsaksisch\u2020 - \nAntankarana-Malagasi - \nAnus - \nAnu -\nAquitaans\u2020 - \nArabisch - \nAragonees - \nAramees - \nAranees - \nArmeens - \nAroemeens - \nArpitaans -\nArrernte -\nAsh\u00e1ninka - \nAssamees - \nAsturisch - \nAtayal - \nAtjehs - \nAtsugewi - \naUI - \nAvaars - \nAvestisch\u2020 - \nAwadhi - \nAwtuw - \nAwun - \nAyi - \nAymara - \nAzerbeidzjaans\nB.\nBaagandji -\nBabuza - \nBagavalal -\nBai - \nBalangao -\nBalinees - \nBalkaars -\nBalti - \nBanyumasan - \nBara-Malagasi - \nBasay - \nBasjkiers - \nBaskisch - \nBats -\nBelav\u2020 - \nBeloetsji - \nBemba - \nBengaals - \nBerbers - \nBetawi - \nBezjta -\nBhojpuri - \nBiaks - \nBihari - \nBimanees - \nBirmaans - \nBislama - \nBlackfoot - \nBoedoech -\nBoerjatisch - \nBosnisch - \nBotlich -\nBourgondisch\u2020 - \nBretons - \nBugis -\nBulgaars - \nBunun - \nBurushaski - \nBushi\nC.\nCahita - \nCahuilla - \nCatalaans - \nCavas - \nCayuga - \nCebuano -\nCentraal Pomo - \nCentraal Yup'ik -\nChakma - \nChamorro - \nChavacano de Zamboanga - \nCherokee - \nChichewa - \nChickasaw -\nChimariko\u2020 - \nChoctaw - \nChvarsji -\nCia-Cia - \nCochim\u00ed\u2020 - \nCocapah - \nComanche - \nCora - \nCornisch\u2020 - \nCorsicaans - \nCree - \nCumbrisch - \nCupe\u00f1o\nD.\nDacisch\u2020 - \nDagbani\u2020 - \nDalmatisch\u2020 - \nDamara - \nDeens - \nDeti -\nDhao - \nDinka - \nDivehi - \nDiyari -\nDjabugay -\nDuits - \nDura\u2020 - \nDusun Deyah - \nDusun Malang - \nDusun Witu - \nDyirbal - \nDzongkha\nE.\nEbla\u00eftisch\u2020 - \nEdolo - \nEgyptisch\u2020 - \nEitiep - \nElamitisch\u2020 - \nElepi - \nElkei - \nElu - \nEndenees - \nEnga - \nEngels - \nErave - \nEre - \nEse - \nEsperanto - \nEsselen - \nEstisch - \nEteocypriotisch\u2020 - \nEtruskisch\u2020 - \nEwage-Notu - \nEwe - \nEyak\u2020\nF.\nFaer\u00f6ers - \nFaliskisch\u2020 - \nFataluku - \nFang - \nFenicisch\u2020 - \nFijisch-Hindoestani - \nFilipijns - \nFins - \nFon - \nFrancoproven\u00e7aals - \nFrans - \nFries - \nFriulisch - \nFrygisch\u2020 - \nFula (Fulfulde) - \nFyem\nG.\nGa\u00ec -\nGajo - \nGalatisch\u2020 - \nGalicisch - \nGalicisch-Portugees of Oudportugees\u2020 - \nGallisch\u2020 - \nGana -\nGan\u00e1di\nGarawa\u2020 -\nGe'ez\u2020 - \nGeorgisch - \nGinoech -\nGodoberi -\nGoenzib -\nGotisch\u2020 - \nGriko - \nGrieks - \nGroenlands - Guanche\u2020 -\nGuaran\u00ed - \nGuarij\u00edo - \nGuizhou - \nGujarati - \nGumbaynggir -\nGutam\u00e5l\nH.\nHadza -\nHai//om - \nHa\u00eftiaans-Creools - \nHakka - \nHalkomelem - \nHattisch\u2020 - \nHausa - \nHawa\u00efaans - \nHebreeuws (Ivriet) - \nHerero - \nHettitisch\u2020 - \nHietshware -\nHindi - \nHindoestani of Hindi-Urdu - \nHiri Motu - \nHixkaryana - \nHmong - \nHoanya\u2020 - \nHongaars - \nHopi - \nHua -\nHuichol - \nHuron -\nHurriaans\u2020\nI.\nIbanag -\nIberisch\u2020 - \nIdo - \nIers - \nIgbo - \nIJslands - \nIllyrisch\u2020 - \nIlokano -\nInari-Samisch - \nIndonesisch - \nInga - \nIngrisch - \nInterlingua - \nInterlingue - \nInuktitut - \nI\u00f1upiaq - \nIpai - \nIsaan - \nIstriotisch -\nIstro-Roemeens - \nItaliaans - \nIu Mien -\nItsekiri\nJ.\nJapans - \nJavaans - \nJavindo - \nJiddisch - \nJilim - \nJoeratsisch\u2020 - \nJu/'hoan - \nJuwal\nJoehan\nK.\nKabardijns - \nKabylisch - \nKala Lagaw Ya -\nKaixana -\nKalenjin - \nKalmuks - \nKamberaas - \nKamilaroi -\nKanakanabu - \nKannada - \nKantonees - \nKanuri - \nKapampangan -\nKaratsjaj-Balkaars - \nKarata -\nKarelisch - \nKaruk - Kasem -\nKashaya - \nKasjmiri - \nKasjoebisch - \nKavalaans - \nKawaiisu - \nKaw\u00e9sqar - \nKayardild -\nKazachs - \nKeltiberisch\u2020 - \nKe'o - \nKepo' - \nKerewe - \nKet - \nKetangalaans\u2020 - \nKham - \nKhmer - \nKichwa -\nKikongo - \nKikuyu - \nKiliwa - \nKinyarwanda - \nKirgizisch - \nKiribatisch - \nKirundi - \nKitanemuk - \nKlassiek Maya\u2020 - \nKoasati - \nKodisch - \nKoerdisch - \nKomi - \nKonkani - \nKorana - \nKoreaans - \nKorjaaks - \nKot\u2020 - \nKoyukon -\nKrim-Gotisch\u2020 -\nKroatisch - \nKryts -\nKuanua -\nKuanyama - \nKulon-Pazeh - \nKumeyaay - \nKung-ekoka -\nKuuk Thaayorre -\nKveens - \nKwadi -\nKwakiutl - \nKwambi - \nKwangali - \nKwanyama - \n=/Kx'au//'ein -\nKxoe\nL.\nLadino - \nLadinisch - \nLakota - \nLambojaas - \nLaotiaans - \nLaps - \nLardil -\nLatijn\u2020 - \nLaura - \nLazisch - \nLemnisch\u2020 - \nLepcha - \nLepontisch\u2020 - \nLetgaals -\nLets - \nLezgisch - \nLijfs(\u2020)? - \nLimbu -\nLimburgs - \nLingala - \nLingua Franca Nova - \nLionees - \nLiq'wala - \nLitouws - \nLojban - \nLombardisch -\nLongobardisch\u2020 -\nLozi - \nLuganda - \nLuise\u00f1o - \nLuwisch\u2020 - \nLuxemburgs - \nLycisch\u2020\nM.\nMaa - \nMa'anjan - \nMacedonisch - \nMadoerees - \nMaithili - \nMakasan\nMalay\nMalayalam - \nMaleis - \nMaleisisch -\nMaligo -\nMaltees - \nMamboru - \nMandan - \nMandar -\nMandarijn - \nManggarai - \nMantsjoe - \nManx-Gaelisch\u2020 - \nMaori - \nMapudungun - \nMarathi - \nMari - \nMaricopa - \nMarri Ngarr -\nMarrithiyel -\nMarshallees - \nMartuthunira -\nMasikoro-Malagasi - \nMa'ya - \nMayo - \nMbabaram -\nMbukushu - \nMedisch\u2020 -\nMeitei of Manipuri - \nMessapisch - \nMyceens -\nMiddelduits - \nMiddelengels\u2020 - \nMiddelfrans\u2020 - \nMiddelhoogduits\u2020 -\nMiddelnederlands\u2020 - \nMinangkabaus - \nMingreels - \nMinnanyu - \nMixe - \nMoeromisch\u2020 - \nMohave - \nMokilees - \nMoksha - \nMoldavisch - \nMongools - \nMono - \nMor (Mor-eilanden) - \nMordwiens - \nMozarabisch\u2020 - \nMru\nN.\nNage - \nNahuatl - \nNama - \nNandi (Congo) - \nNaro - \nNataoraans Amis - \nNauruaans - \nNavajo - \nNaxi - \nNdonga - \nNederduits - \nNederlands - \nNederengels -\nNederlandse Gebarentaal (NGT) - \nNedersaksisch -\nNegerhollands\u2020 -\nNenets - \nNepalees - \nNeutral Nation - \nNewaars - \nNewspeak - \nNgadha - \nNgumba - \nNgangikurrunggurr -\nNgiyambaa -\nNoordelijk Betsimisaraka-Malagasi - \nNoordelijk Payute - \nNoordelijk Tepehuaans - \nNoordelijk Yuma - \nNoord-Ndebele - \nNoordoostelijk Pomo\u2020 - \nNoord-Piceens\u2020 - \nNoord-Sotho - \nNoors (Bokm\u00e5l) - \nNoors (Nynorsk) - \nNorn\u2020 - \nNottoway - \nN/u -\nNupe - \nNux\u00e1lk - \nNyanja\nO.\nOccitaans - \nOdia - \nOebychs\u2020 - \nOedmoerts - \nOeigoers - \nOekra\u00efens - \nOezbeeks - \nOneida - \nOnondaga - \nO'odham - \nOostelijk Pomo\u2020 - \nOost-Ngadha - \n\u00d3pata\u2020 - \nOshiwambo - \nOskisch\u2020 - \nOsmaans\u2020 - \nOssetisch - \nOstrogotisch\u2020 - \nOudegyptisch\u2020 - \nOudengels\u2020 - \nOudfrankisch\u2020 -\nOudfrans\u2020 - \nOudgrieks\u2020 - \nOudiers\u2020 - \nOudkerkslavisch\u2020 - \nOudmacedonisch\u2020 - \nOudnederlands / oudnederfrankisch\u2020 - \nOudnoors\u2020 - \nOudpruisisch\u2020 - \nOudrussisch\u2020 - \nOudspaans\u2020 -\n!O!ung\nP.\nPaipai - \nPaiwaans - \nPaku - \nPalaus - \nPaluees - \nPanamint - \nPapiaments - \nPapora-Hoanya\u2020 - \nPasjtoe - \nPatwin - \nPekal - \nPerzisch - \nPetjo - \nPicardisch - \nPictisch\u2020 - \nPima Bajo - \nPingelapees - \nPipil - \nPlateaumalagasi - \nPlautdietsch -\nPochuteeks\u2020 - \nPolabisch\u2020 - \nPools - \nPopuluca - \nPortugees - \nPrakrit\u2020 - \nProto-Dravidisch\u2020 -\nProto-Indo-Europees\u2020 - \nProto-Oeraals\u2020 - \nProto-Polynesisch\u2020 - \nProto-Sina\u00eftisch\u2020 - \nPular -\nPunisch\u2020 - \nPunjabi - \nPwo - \nPyu\u2020 - \nPyuma\nQ.\nQuechua - \nQuenya\nR.\nRakhain - \nRapa Nui - \nRarotongaans - \nReto-Romaans - \nRhaetisch\u2020 - \nRiffijns - \nRipuarisch - \nRoemeens - \nRoetoelisch -\nRomeyka -\nRukai - \nRussisch, Roetheens\nS.\nSaaroa - \nSaisiyat - \nSalinan - \nSamisch - \nSandawe -\nSanskriet of Oudindisch\u2020 - \nSanta Teresa Cora - \nSara - \nSaramaccaans - \nSardijns - \nSarnami - \nSasak - \nSavoenees - \nSavoyaards - \nSchots - \nSchots-Gaelisch - \nSchrieks -\nSelknam - \nSeneca - \nSeri - \nSerroa -\nSerrano - \nServisch - \nServo-Kroatisch - \nSgaw - \nShasta\u2020 - \nShe-taal - \nShona - \nShoshone - \nShua -\nSilbo - \nSindhi - \nSingalees - \nSiraya - \nSkepi\u2020 -\nSkolt-Samisch - \nSloveens - \nSlowaaks - \nSoembawarees - \nSoemerisch\u2020 - \nSoendanees - \nSomalisch - \nSona - \nSonsorolees - \nSora - \nSorbisch - \nSpaans - \nSpasell - \nSubiya - \nSranantongo - \nSusquehannock - \nSwahili - \nSwazi - \nSyrisch - Svearlich\nT.\nTadzjieks - \nTagalog - \nTamang - \nTamil - \nTaokas\u2020 - \nTapachulteeks - \nTarahumara - \nTarifi(e)t - \nTaroko - \nTashelhiyt - \nTassousit - \nTataars - \nTaushiro -\nTehuelche - \nTelugu - \nTepecano - \nTetun - \nThai - \nThao - \nThracisch\u2020 - \nTibetaans - \nTidore -\nTigrinya - \nTindi -\nTipai - \nTlingit -\nTobiaans - \nTochaars\u2020 - \nToevaans - \nTohono O'odham - \nTok Pisin - \nTokelaus -\nToki Pona - \nTongaans - \nTongva - \nTonkawa - \nTsachoerisch -\nTsezisch -\nTsjamalal -\nTsjechisch - \nTsjerkessisch - \nTsjetsjeens - \nTsjoektsjisch - \nTsjoevasjisch - \nTsou - \nTswana - \nTubar\u2020 - \nTubatulabal - \nTulu - \nTurkmeens - \nTurks - \nTuscarora - \nTuvaluaans - \nTwi - \nTz'utujil\nU.\nUdi -\nUmbrisch\u2020 - \nUngali - \nUrak Lawoi' - \nUrdu - \nUsprenta - \nUte of Zuidelijk Paiute\nV.\nVandaals\u2020 - \nVasekela Bushman -\nVedisch Sanskriet\u2020 -\nVenda - \nVenetisch\u2020 - \nVestiniaans\u2020 - \nVietnamees - \nVisigotisch\u2020 - \nVlaamse Gebarentaal (VGT) - \nVolap\u00fck\nW.\nWaals - \nWadjewaas - \nWalmajarri -\nWandamen - \nWanukaka - \nWappo\u2020 - \nWaramnungu -\nWarlmanpapa -\nWarlpiri -\nWaropen - \nWelsh/Kymrisch - \nWepsisch - \nWest-Fries - \nWest-Vlaams -\nWiradhuri\u2020 -\nWit-Russisch - \nWogoels - \nWolof - \nWotisch - \nWu - \nWunjo -\nWyandot -\nWymysoojs\nX.\nXam -\nXegwi -\nXhosa - \nXiri -\n!X\u00f3\u00f5\nY.\nYaeyama -\nYagan of Yamana - \nYana - \nYanesha - \nYangbye - \nYanyuwa\nYapees - \nYaqui - \nYidinj -\nYoruba - \nYucateeks Maya - \nYuki - \nYukulta -\nYuma - \nYurumangu\u00ed\nZ.\nZemba - \nZhuang - \nZoeloe - \nZoque - \nZuidelijk Pomo - \nZuidelijk Tepehuaans - \nZuid-Ndebele - \nZuidoostelijk Pomo - \nZuid-Piceens\u2020 - \nZuid-Sotho - \nZurjeens - \nZweeds"}
{"id": "9036", "revid": "16168", "url": "https://nl.wikipedia.org/wiki?curid=9036", "title": "Kromme Rijn", "text": "De Kromme Rijn is een rivier in de provincie Utrecht, lopende vanaf de Nederrijn bij Wijk bij Duurstede tot de Stadsbuitengracht in Utrecht. Aan het begin van de jaartelling vormde de Kromme Rijn op huidig Nederlands grondgebied een deel van de natuurlijke grens van het Romeinse Rijk.\nLoop.\nDe 28 kilometer lange rivier meandert in noordwestelijke richting via Cothen, Werkhoven, Odijk en Bunnik naar Utrecht.\nVerbinding met Nederrijn.\nDe verbinding tussen de Nederrijn en de Kromme Rijn bestaat uit een kanaal van 350 meter lengte, dat uitkomt bij een sluizencomplex. Dit complex is sinds 1885 in gebruik en bestaat uit een waterinlaat en een sluis. Belangrijkste reden voor de bouw van deze waterinlaat was de aanleg van een tweede ring van forten van de Nieuwe Hollandse Waterlinie. Maar een andere belangrijke reden was om verdroging van het achterland tegen te gaan.\nNa de afdamming van de Kromme Rijn in 1122 stroomde er geen water meer in de rivier. Pas toen Wijk bij Duurstede stadsrechten kreeg en een stadsmuur met grachten aanlegde, ontstond er voor de grachten behoefte aan een waterinlaat. Dat water zou dan ook automatisch de Kromme Rijn vullen, voor de scheepvaart. Deze duiker was vanaf 1478 aan de oostzijde van de stad operationeel. Vanaf 1675 is een betere duiker, die minder lekte, aan de westzijde bij de vermoedelijke dam, in gebruik genomen. Deze heeft gefunctioneerd tot 1988.\nWijkse Rijn.\nNa de inundatiesluis stroomt de Kromme Rijn langs de bebouwde kom van Wijk bij Duurstede. De rivier wordt hier ook wel \"Wijkse Rijn\" genoemd. Nog voordat de Kromme Rijn de bebouwde kom van Wijk bij Duurstede verlaat, wordt voor de eerste keer water aangevoerd dat niet afkomstig is vanuit de Nederrijn. Hiervoor zorgt de Amerongerwetering. Opvallend genoeg stroomt het heldere water van de Kromme Rijn hier behoorlijk snel.\nTussen Wijk bij Duurstede en Cothen stroomt de Kromme Rijn door een open landschap. Vlak voor Cothen stroomt de rivier langs kasteel Rhijnestein. Binnen de bebouwde kom van Cothen bevindt zich een van de oudste bruggen over de Kromme Rijn. Deze ligt op de plek van een middeleeuwse weg die vanuit Wijk bij Duurstede naar Doorn liep. Ook komt op deze plek de Cothergrift aan bij de Kromme Rijn. Dit smalle kanaaltje is in 1635 gegraven voor de scheepvaart en vormt een verbinding met de Langbroekerwetering.\nNog binnen de bebouwde kom van Cothen bevindt zich een sluis- en stuwcomplex. Het complex dateert uit 1865 en was onderdeel van de Nieuwe Hollandse Waterlinie. De sluis wordt niet meer gebruikt - scheepvaart is hier immers niet mogelijk. De stuw erachter regelt het waterpeil in dit deel van de Kromme Rijn. Hier bevindt zich ook een vispassage. Vanaf dit punt wordt de rivier ook wel \"Enge Rijn\" genoemd.\nEnge Rijn.\nBij het verlaten van Cothen stroomt de Enge Rijn langs Riederweerd, Bloemenweerd, Hoge Weerd, Heiligenweerd en Ossenwaard. Deze weerden waren gebieden die regelmatig onder water liepen als de rivier buiten haar oevers trad. Ook nu is aan de rivier te zien dat er niet altijd een steile rechte kant is.\nVoorbij de Ossenwaard komt er een scherpe meander in de rivier. Deze is in 1870 afgesneden door een kanaal, in het kader van de Nieuwe Hollandse Waterlinie. Bij deze Oude Kromme Rijn begint de Caspargouwsewetering, die een deel van het water bij hoge afvoeren van de Kromme Rijn afvoert naar het Amsterdam-Rijnkanaal.\nDe Enge Rijn stroomt vervolgens onder de N229 door en vervolgt haar weg richting Werkhoven. Vlak voor Werkhoven bevindt zich een overloopgebied dat ontstaan is door vroegere kleiwinning. Hier bevindt zich ook de tweede afgesneden meander: het Kattenveldsche Meer of Achterrijn. Hier bij Werkhoven bevond zich tot 1920 een loswal voor trekschuiten. Bij het punt waarop de Kromme Rijn en de Achterrijn samenkomen bevindt zich het tweede sluis- en stuwcomplex. Ook deze zijn in 1870 gebouwd in het kader van de Nieuwe Hollandse Waterlinie. Vanaf dit complex is de Kromme Rijn bevaarbaar tot aan Utrecht.\nTen noorden van Werkhoven passeert de Kromme Rijn het kasteel Beverweerd. Dit wordt omringd door grachten die gevoed worden door de Kromme Rijn. Vanaf Beverweerd is de Kromme Rijn goed te volgen door een pad direct langs de rivier. Stroomopwaarts is dat niet altijd het geval. De rivier stroomt ongestoord richting Odijk.\nVlak voor Odijk bevindt zich de derde afgesneden meander. Deze bocht die in 1870 is afgesneden, eveneens in het kader van de Nieuwe Hollandse Waterlinie, stroomt door de nieuwbouw van Odijk en keert daarna terug richting de Kromme Rijn. Odijk is bijna geheel omgeven door de rivier en vormt een prachtige wandelomgeving.\nVervolgens mondt de Langbroekerwetering uit in de Kromme Rijn. Deze wetering heeft een behoorlijke waterafvoer en de Kromme Rijn wordt vanaf hier ook breder, tot zo'n 15 meter. De Langbroekerwetering is tussen 1635 en de 19de eeuw bevaarbaar geweest en vormde voor schippers een sneller alternatief dan de kronkelige Kromme Rijn. Vanaf dit punt wordt de Kromme Rijn ook wel \"Wilde Rijn genoemd\": de rivier is hier nauwelijks gekanaliseerd.\nWilde Rijn.\nTussen Odijk en Bunnik stroomt de Wilde Rijn een tijdje parallel met de snelweg A12. De rivier is hier kaarsrecht. Vervolgens stroomt de rivier onder de A12 door en passeert achtereenvolgens het industriegebied De Rumpst en de Spoorlijn Utrecht - Arnhem, om vervolgens langs de bebouwde kom van Bunnik richting Utrecht te stromen.\nTen noorden van Bunnik liggen in de Kromme Rijn over een afstand van ruim \u00e9\u00e9n kilometer enkele lange riviereilanden. Hier bevindt zich een prachtig stukje natuur. In deze omgeving bevindt zich ook het haventje van Ni\u00ebnhof, dat de thuisbasis vormt van een open rondvaartboot. Bijna aan het eind van de riviereilanden komt de Hakswatering uit op de Kromme Rijn. De rivier wordt hier opnieuw breder.\nUtrecht komt nu steeds dichterbij en de gebouwen van de Uithof worden zichtbaar. De Kromme Rijn maakt hier een slinger naar het westen en passeert Fort bij Rijnauwen: het eerste Waterliniefort dat de rivier tegenkomt. De omgeving wordt weer bosrijk en het landhuis Rhijnauwen met koetshuis worden zichtbaar. Iets verder naar het zuiden, ter hoogte van de A12, bevonden zich 2000 jaar geleden de grote havens van Fectio, een belangrijke Romeinse basis aan de toenmalige splitsing tussen Rijn en Vecht.\nDe rivier passeert vervolgens kasteel Oud-Amelisweerd, buigt naar het noordwesten, stroomt een tijdlang parallel aan de snelweg A27 en maakt vervolgens een scherpe bocht naar het westen, onder de A27 door. De rivier heeft nu de bebouwde kom van Utrecht bereikt.\nTer hoogte van Maarschalkerweerd takt de Minstroom af (oorspronkelijk onderdeel van de Vecht), die via de Rembrandtkade en de Abstederdijk uitkomt bij de binnenstad. De Kromme Rijn gaat naar het zuidwesten, en passeert Zwembad De Krommerijn. Vervolgens passeert de rivier de Galgenwaard, waar zich tegenwoordig het stadion van FC Utrecht bevindt. Opnieuw stroomt de rivier onder een weg door en wordt het waterliniefort Lunetten I gepasseerd.\nVanaf de Waterlinieweg stroomt de Kromme Rijn kaarsrecht door een park. Hier is de rivier in het verleden een aantal keren flink vergraven. Enkele honderden meters later stroomt de rivier bij de Krommerijnbrug in de Stadsbuitengracht (gegraven in 1318): de Kromme Rijn heeft nu zijn eindpunt bereikt. Het water van de Kromme Rijn wordt nu langs en door het centrum van Utrecht naar de Weerdsluis naar de Vecht geleid:\nUit de Stadsbuitengracht ontsprong oorspronkelijk de Leidse Rijn (richting Harmelen, overgaand in de Oude Rijn), en nu de Catharijnesingel in 2022 heropend is kan die verbinding in de toekomst hersteld. De Vaartse Rijn (aangelegd meteen na het afdammen van de Kromme Rijn bij Wijk bij Duurstede in 1122) is ook toegankelijk vanuit dezelfde Stadsbuitengracht.\nGeschiedenis.\nDe Kromme Rijn is vermoedelijk rond het jaar 1000 v.Chr. ontstaan en was ooit de belangrijkste aftakking van de Rijn naar de Noordzee. Sinds de jaartelling begon de Lek echter een steeds belangrijkere rol te spelen. Het afdammen van de Kromme Rijn bij Wijk bij Duurstede in 1122 (in opdracht van de Utrechtse bisschop Godebald) betekende het einde van deze rivier als afvoer van Rijnwater. Ten tijde van de afdamming was de Kromme Rijn ongeveer 100 meter breed. De oudste vermelding van de naam \"Kromme Rijn\" dateert uit de 16de eeuw.\nDe ontstaansgeschiedenis van dit gebied hangt nauw samen met zich steeds verleggende, vrij meanderende Rijnlopen. Door veelvuldige overstromingen ontstond een patroon van zandige oeverwallen en komgronden van zware klei. De oeverwallen zijn al sinds de bronstijd bewoond. De ontginningen van de oeverwallen zijn blokvormig. De laaggelegen komgronden konden pas na afdamming van de Kromme Rijn worden ontgonnen, deze zijn langwerpig. De natte komgronden waren voornamelijk in beheer als hooiland, hakhout en griend, de vruchtbare hogergelegen oeverwallen als akker.\nDe Kromme Rijn was onderdeel van de Romeinse Limes. In de 7de eeuw ontstond op de westoever van de Kromme Rijn de belangrijke handelsplaats Dorestad (bij het huidige Wijk bij Duurstede). (Onder meer) Vikingen, verzanding en/of kerkpolitieke (de bisschop van Utrecht) redenen waren waarschijnlijk verantwoordelijk voor de teloorgang van deze plaats. Ook in Houten zijn belangrijke Romeinse grensnederzettingen teruggevonden.\nRecente ontwikkelingen.\nEen groot deel van de Kromme Rijn is de afgelopen jaren opnieuw ingericht om te functioneren als \"stapstenen\" binnen een ecologische verbindingszone. Zo zijn er natuurvriendelijke oevers aangelegd en is bij verschillende percelen de voedselrijke toplaag van de grond verwijderd. Deze pas ingerichte percelen moeten nog tot ontwikkeling komen. De waterkwaliteit van de Kromme Rijn is verbeterd, waarvan meerdere zeldzame libellen en vissen geprofiteerd hebben, waaronder recent de beekrombout. Verspreid door het gebied komen kwelindicerende planten voor. Verder is de Kromme Rijn rijk aan amfibie\u00ebn en hun predator de ringslang.\nWaterhuishouding.\nNa de afdamming van de Kromme Rijn in 1122 is deze rivier tweemaal verruimd. Eenmaal in de 19de eeuw ten behoeve van militaire inundaties, als onderdeel van de Nieuwe Hollandse Waterlinie, en eenmaal in de jaren zeventig van de vorige eeuw. In de jaren zeventig werd het profiel zelfs verruimd voor een afvoer van 25 m\u00b3/s. In de 19de eeuw is de Kromme Rijn gedeeltelijk gekanaliseerd. Bij Odijk en tussen Werkhoven en Cothen (Oude Kromme Rijn) zijn toen bochten afgesneden. De eerste meanderbocht was omstreeks 1437 al afgesneden (de Achterrijn of Kattenveldsche Meer). Variatie in stroomsnelheid is daardoor gering.\nDe gemiddelde breedte van de rivier is 15 meter met een diepte van 1,3 meter. Het verval tussen Wijk bij Duurstede en Utrecht bedraagt 2 meter. De Kromme Rijn is, sinds de gedeeltelijke kanalisatie, door stuwtjes verdeeld in drie panden, elk met een eigen (streef)peil. Het debiet ligt normaal rond de 6 m\u00b3/s, maar is vraaggestuurd en kan vari\u00ebren tussen de 3 en 10 m\u00b3/s. Water uit de Nederrijn wordt sinds de 19de eeuw via een inundatiesluis bij Wijk bij Duurstede ingelaten. In de jaren zestig zijn houten oeverbeschoeiingen geplaatst waardoor de overgang tussen water en land abrupt werd. Halverwege de jaren negentig is begonnen met het aanleggen van natuurvriendelijke oevers.\nDe Kromme Rijn wordt van oudsher gevoed door twee verschillende soorten water. Kalkrijk, hard en voedselrijk rivierwater (de Nederrijn) ingelaten bij Wijk bij Duurstede en het zwakzure tot matig kalkrijke, voedselarme grondwater afkomstig van de hogere zandgronden en de komgronden. Honderd jaar geleden bedroeg de hoeveelheid ingelaten Rijnwater circa 1 m\u00b3/s en de hoeveelheid gebiedseigen water 2 tot 3 m\u00b3/s. Het aandeel van gebiedseigen water is teruggelopen door effici\u00ebnte (snelle) ontwatering van landbouwgronden en de drainerende werking van het Amsterdam-Rijnkanaal. Daarnaast voert de in 1971 gegraven Caspargouwse Wetering bij veel neerslag het water vanuit het oostelijke weteringgebied rechtstreeks naar het Amsterdam-Rijnkanaal.\nTegenwoordig wordt de Kromme Rijn voor een belangrijk deel gevoed met inlaatwater vanuit de Nederrijn. De maximale inlaatcapaciteit is 10 m\u00b3/s. Bij lage standen van de Nederrijn kan via de Caspargouwse Wetering extra water uit het Amsterdam-Rijnkanaal worden ingelaten (tot 3 m\u00b3/s). Door het verhang vindt stroming plaats richting Utrecht en de Vecht, mits de waterinlaat gehandhaafd wordt. In het voorjaar is er bij nachtvorst een zeer hoge watervraag. Fruittelers gebruiken het water om de vruchten te beschermen tegen nachtvorstschade. Ook in de zomer is de vraag naar water uit de landbouwgebieden groot.\nOorspronkelijk trad er in de (kom)gronden tussen de Kromme Rijn en de Utrechtse Heuvelrug veel kwel uit. Door verdroging en effici\u00ebnte afvoer is de kweldruk in de percelen sterk afgenomen. Toch treedt in de laagste delen nog kwel uit, ge\u00efndiceerd door planten als beekpunge.\nLandschap.\nHet Kromme Rijngebied is landschappelijk zeer aantrekkelijk. Langs de rivier bevinden zich verschillende kastelen en landgoederen, zoals Amelisweerd, ridderhofstad Rhijnauwen, Rhijnestein en Beverweerd. De rijke cultuurhistorie en natuur van het gebied zijn goed beleefbaar voor recreanten. Het Kromme Rijnpad geeft volop de ruimte om te genieten van de natuur rondom de Kromme Rijn.\nIn Frankrijk.\nDe Kromme Rijn bestaat onder dezelfde naam in de Franse stad Straatsburg, waar deze meander 'Rhin Tortu' wordt genoemd. De Rijn wordt door haar met de rivier de Ill verbonden, over een afstand van 21 kilometer. Haar naam in het Elzassisch Krimmeri, is een letterlijke vertaling van Kromme Rijn. Nabij het stadion van RC Strasbourg, op lijn E van de tramlijn van Straatsburg, is er een halte met de naam \"Krimmeri - Stade de la Meinau\"."}
{"id": "9042", "revid": "29770", "url": "https://nl.wikipedia.org/wiki?curid=9042", "title": "Leo\u0161 Jan\u00e1\u010dek", "text": "Leo\u0161 (Eugen) Jan\u00e1\u010dek (Hukvaldy, 3 juli 1854 \u2013 Ostrava, 12 augustus 1928) was een Tsjechische componist en muziekpedagoog.\nAls derde grote Tsjechische componist, na Anton\u00edn Dvo\u0159\u00e1k en Bed\u0159ich Smetana, liet ook hij zich door de volksmuziek van zijn land inspireren, maar hij deed dat op geheel eigen wijze, waarbij hij ook de stromingen van zijn eigen tijd in zich opnam. De meeste van de werken die bekend zijn gebleven (vooral de opera\u2019s, het orkestwerk \"Sinfonietta\" en de \"Glagolitische mis\"), schreef hij pas op latere leeftijd.\nLevensloop.\nJan\u00e1\u010dek werd geboren in een klein dorp in het oosten van Moravi\u00eb als zoon van een dorpsschoolmeester en ging studeren in Praag, Wenen en Leipzig. Hij trouwde in 1881 met een zestienjarige pianoleerlinge, Zde\u0148ka Schultzov\u00e1 (1865-1938), en keerde met haar terug naar zijn geboortestreek om zich in Brno te vestigen. Daar stichtte hij een orgelschool die in 1919, toen Brno in het onafhankelijke Tsjecho-Slowakije lag, als conservatorium werd voortgezet. Aan die opleiding doceerde hij compositie. Het huwelijk was ongelukkig. Zowel de dochter Olga als de zoon Vladimir stierven jong. Leo\u0161 en Zde\u0148ka vervreemdden van elkaar, maar waren door hun huwelijk toch tot elkaar veroordeeld. De depressieve toon van veel van Jan\u00e1\u010deks muziek uit de eerste jaren van de 20ste eeuw wordt wel aan het slechte huwelijk en de dood van Olga (in 1903) geweten.\nIn 1916 leerde de componist een jonge, getrouwde vrouw kennen, Kamila St\u00f6sslov\u00e1, die de 62-jarige met een nieuw elan bezielde. In de laatste twaalf jaar van zijn leven schreef Jan\u00e1\u010dek een groot aantal werken, die gekenmerkt worden door frisheid, inventiviteit en energie, en sterke invloeden van de Slavische volksmuziek vertonen. Leo\u0161 Jan\u00e1\u010dek overleed in Ostrava op 74-jarige leeftijd.\nOpera's.\nZijn eerste opera, \"\u0160\u00e1rka\", ontstond in 1881. Beroemd werden zijn latere opera\u2019s \"Jen\u016ffa\" (1904), \"Katja Kabanov\u00e1\" (1921), \"Het sluwe vosje\" (1924), en in mindere mate ook \"De zaak Makropoulos\" (1926) en \"Uit het dodenhuis\" (1928). Karakteristiek is de wijze waarop hij zijn melodie\u00ebn synchroon laat lopen met het ritme en de intonatie van het Tsjechisch zoals dat gesproken wordt: de 'spraakmelodie'. Zijn opera's werden pas buiten Tsjecho-Slowakije uitgevoerd nadat Jana\u010dek zijn werken in samenwerking met de Praagse schrijver Max Brod naar het Duits had omgezet, waarbij behalve het libretto ook de compositie aan de 'spraakmelodie' van het Duits moest worden aangepast.\nOrkestwerk.\nVan zijn orkestwerken is \"Sinfonietta\" (1926) het bekendste: het is een door Slavische volksmuziek ge\u00efnspireerd stuk dat begint en eindigt met een opmerkelijke fanfare. Het optimistische stuk is ook een weerslag van de transformatie van zijn woonplaats Brno tot een moderne stad. Daarnaast zijn er de \"Lachische Dansen\" (1889/90), genoemd naar Jan\u00e1\u010deks geboortestreek, en de rapsodie \"Taras Bulba\", naar het gelijknamige verhaal van Gogol over een kozakkenhoofdman. De originele versie uit 1915 mocht destijds niet worden uitgevoerd, omdat Oostenrijk-Hongarije in oorlog was met Rusland. Zeer Slavisch (Leo\u0161 Jan\u00e1\u010dek was panslavist) is ook zijn \"Glagolitische Mis\" (1927) op Oudkerkslavische tekst.\nKamermuziek.\nVan zijn kamermuziek verdienen zijn cyclus \"Op een overgroeid pad\" (1901/02) voor piano, de liederencyclus \"Dagboek van een verdwenene\" (1918) en zijn beide strijkkwartetten, \"Kreuzersonate\" (1923, naar het verhaal van Tolstoi) en \"Intieme Brieven\" (1928), vermelding. Het laatste werk is opgedragen aan Kamila St\u00f6sslov\u00e1, de jonge vrouw die gedurende zijn laatste twaalf, zeer productieve levensjaren Jan\u00e1\u010deks muze was. Andere opvallende kamermuziekwerken uit de laatste periode zijn het energieke sextet voor blazers \"Mlad\u00ed\" (Jeugd, 1924), het capricieuze \"Capriccio\" voor piano met alleen de linkerhand en kamerensemble, (1926), en het \"Concertino\" voor piano en twee violen, klarinet, fagot en hoorn, dat qua intensiteit wel met het \"Quatuor pour la fin du temps\" van Olivier Messiaen vergeleken is.\nMusea.\nTwee musea herinneren aan het leven van Jan\u00e1\u010dek. In Brno bevindt zich het Leo\u0161 Jan\u00e1\u010dek Museum naast het voormalige Orgelmuseum. Hier woonde hij van 1910 tot kort voor zijn dood in 1928. Op het laatst woonde hij nog korte tijd in zijn geboortedorp Hukvaldy, voordat hij in Ostrava overleed. In zijn laatste woonhuis in Hukvaldy is nu een ander Leo\u0161 Jan\u00e1\u010dek Museum gevestigd."}
{"id": "9043", "revid": "231402", "url": "https://nl.wikipedia.org/wiki?curid=9043", "title": "De Denker", "text": "De Denker (Le Penseur) is een bronzen beeldhouwwerk van de Franse beeldhouwer Auguste Rodin. Het vertegenwoordigt de creatieve geest aan het werk. Het beeld wordt vaak geassocieerd met filosofie vanwege de houding van de man, die in diepe gedachten verzonken is.\nRodin maakte deze befaamde creatie in 1881. Het was in dat jaar dat Rodin zijn eerste offici\u00eble Parijse bestelling kreeg: een monumentale bronzen poort voor een toekomstig museum voor Decoratieve Kunsten. Deze \"Porte de l'Enfer\" (Poort van de Hel) was geconcipieerd naar \"Divina Commedia\" van Dante. Het bronzen beeld was bestemd voor het centrale fronton, terwijl de geaccentueerde musculatuur en de geconcentreerde expressie van het beeld de graffiguren evoceerden van Michelangelo in de Florentijnse Sint-Laurensbasiliek. Het beeld wordt ook wel \"Le Po\u00e8te\" genoemd, omdat het eigenlijk de mediterende Dante moest voorstellen. \"De Denker\" was het eerste werk van Rodin dat op een publieke plaats werd tentoongesteld. Op 21 april 1906 werd het opgesteld voor het Pantheon tijdens een hevige politieke en sociale crisis, waardoor het beeld een socialistisch symbool werd. In 1922 werd het beeld met zijn voetstuk overgebracht naar de tuin van H\u00f4tel Biron, het huidige Rodinmuseum. Een ander exemplaar bevindt zich in de Ny Carlsberg Glyptotek in Kopenhagen. Andere exemplaren staan bij de tombe van Rodin in Meudon en voor de hoofdingang van het Detroit Institute of Arts.\nAfgietsels.\nEr zijn verschillende afgietsels gemaakt van dit werk. Interessant is dat een van de vroegste bronzen afgietsels van het werk, door de Parijse bronsgieter Alexis Rudier, in Brussel staat, als grafmonument voor kunstverzamelaar Jef Dillen op het kerkhof van Laken. In Buenos Aires staat een afgietsel voor het parlementsgebouw. Ook in Laren stond een exemplaar in de tuin van het Singer Museum. Dit werd op 17 januari 2007 ontvreemd, maar werd twee dagen later zwaar beschadigd teruggevonden. Op 18 november 2010 keerde het beeld na een uitvoerige restauratie terug in het Singer Museum. Ruim twee jaar hadden deskundigen van het Mus\u00e9e Rodin in Parijs, de Universiteit van Amsterdam en het Rijksmuseum met succes aan het herstel gewerkt. Eind januari 2011 werd het beeld weer tentoongesteld. In het museum zijn in de zalen meerdere beelden van Rodin te vinden. In totaal zijn er door Anna en William Singer dertien beelden aangekocht."}
{"id": "9046", "revid": "231402", "url": "https://nl.wikipedia.org/wiki?curid=9046", "title": "Leos Janacek", "text": ""}
{"id": "9047", "revid": "696006", "url": "https://nl.wikipedia.org/wiki?curid=9047", "title": "Dagblad van het Noorden", "text": "Dagblad van het Noorden is een dagblad dat verschijnt in de provincies Groningen en Drenthe en op het Friese Schiermonnikoog. \nDe hoofdredactie van de krant zetelt in de stad Groningen, de uitgever is Mediahuis Noord, die tevens de \"Leeuwarder Courant\" en sinds 2013 het \"Friesch Dagblad\" uitgeeft.\nSamenvoeging.\nOp 9 maart 2001 maakte uitgeverij Hazewinkel Pers bekend dat het \"Nieuwsblad van het Noorden\", het \"Groninger Dagblad\" en de \"Drentse Courant\" zouden worden samengevoegd tot \u00e9\u00e9n ochtendblad. De reorganisatie zou ruim 80 arbeidsplaatsen kosten, waarvan 60 op de redacties. De samenvoeging was mede een gevolg van de snel dalende oplage van \"Nieuwsblad van het Noorden\". In vier jaar tijd was deze met tien procent teruggelopen. Na veel discussie werd \"Dagblad van het Noorden\" de nieuwe naam voor de samenvoeging van de drie kranten.\nOp 2 april 2002 verscheen de nieuwe krant voor het eerst in de vorm van een ochtendkrant, dit was voor de lezers van het voormalige \"Nieuwsblad van het Noorden\" een noviteit.\nDrukkerij.\nOp 23 januari 2010 werd de laatste \"Dagblad van het Noorden\" gedrukt in Groningen. Sinds 25 januari 2010 wordt de krant gedrukt op de nieuwe pers in Leeuwarden.\nTabloid.\nSinds 1 april 2010 wordt de krant op werkdagen op tabloidformaat gedrukt. Daarnaast is ook het lettertype veranderd van Swift (schreef) naar speciaal voor \"Dagblad van het Noorden\" door Jelmar Geertsma ontwikkelde Chaton (schreef) voor tekst en van Argo (schreefloos) naar Avenir (schreefloos) voor koppen. Sinds april 2013 verschijnt ook de zaterdagkrant op tabloidformaat.\nRegionale edities.\nHet \"Dagblad van het Noorden\" verschijnt op werkdagen in twee of drie edities, in de weekenden vier. Het dagelijkse regiokatern en het maandagse sportkatern verschillen hierbij van de overige pagina's van de krant:\nOplage.\nDe oplage van de krant is net als bij de meeste kranten gedaald in de afgelopen decennia. Tussen 2002 en 2015 verloor de krant 47% van zijn abonnees, oftewel bijna 3,5% per jaar. Ten opzichte van het peiljaar 1996, toen er nog drie kranten waren, daalde de oplage zelfs met 60%.\nSamenwerking met Leeuwarder Courant.\nHet \"Dagblad van het Noorden\" en de \"Leeuwarder Courant\" werken al sinds 2007 samen. De twee redacties voor de hoofdkaternen zijn samengevoegd, de artikelen over binnenland, buitenland, media en economie zijn in beide kranten te vinden. De regionale artikelen zijn in beide kranten wel van een eigen redactie afkomstig."}
{"id": "9048", "revid": "25392", "url": "https://nl.wikipedia.org/wiki?curid=9048", "title": "Eerstedagbrieven", "text": ""}
{"id": "9050", "revid": "6", "url": "https://nl.wikipedia.org/wiki?curid=9050", "title": "Pop", "text": "Personen:"}
{"id": "9054", "revid": "1376104", "url": "https://nl.wikipedia.org/wiki?curid=9054", "title": "Lijst van Nederlandse gemeenten", "text": "Deze pagina bevat een lijst van de 342 Nederlandse gemeenten, overeenkomstig de stand van zaken op 1 januari 2023. Daarnaast zijn drie openbare lichamen opgenomen die grotendeels op dezelfde manier worden bestuurd en als bijzondere gemeenten worden aangeduid.\nHerindelingen.\nHet aantal gemeenten in Nederland verandert bijna jaarlijks door herindelingen, in het algemeen is er sprake van een afname. In 1900 waren er 1.120\u00a0gemeenten, in 1950 waren er nog 1.015\u00a0gemeenten en in 2000 was het aantal gemeenten in Nederland afgenomen tot\u00a0537.\nIn 2023 was het aantal gemeenten nog verder afgenomen tot\u00a0342."}
{"id": "9055", "revid": "25392", "url": "https://nl.wikipedia.org/wiki?curid=9055", "title": "Eerstedags enveloppe", "text": ""}
{"id": "9058", "revid": "1285972", "url": "https://nl.wikipedia.org/wiki?curid=9058", "title": "Fleur de coin", "text": "Fleur de coin of stempelglans (Frans voor 'bloem van de stempel'), afgekort tot FDC, is enerzijds een term uit de numismatiek waarmee de nieuwstaat van een munt wordt aangegeven en anderzijds een \"muntslagkwaliteit\" voor munthuizen. In het Engels is FDC ook gekend onder de term Uncirculated (UNC).\nBrede opvatting.\nUNC en FDC hebben drie dezelfde interpretaties:\nStaat van Bewaring.\nIn numismatiek verwijst FDC naar de kwaliteitsaanduiding om de hoogst mogelijke staat van bewaring toe te kennen aan munten en bankbiljetten. Deze kwaliteitstrap wordt ook in meer of mindere mate gegeven aan herdenkingsmunten, medailles, tokens, noodgeld en verzamelaarsmunten. \nMunten verliezen door slijtage het snelst hun stempelglans en na een tijdje ook hun scherpe details, tenzij nooit in omloop gebracht of onder goede omstandigheden bewaard. Verzamelaars zijn bereid om meer te betalen voor dergelijke munten omdat ze zeldzamer zijn. Een geslagen muntstuk met een minuscule imperfectie veroorzaakt door de muntstempel, wordt gering toegestaan. Enkele voorbeelden:\nDe overige muntkwaliteitstrappen zijn:\nMuntslagkwaliteit.\nVoor Europese munthuizen staat FDC in het teken van een muntslagkwaliteit. Dit beschrijft de uitvoeringskwaliteit van een geslagen munt. Een munt geslagen met een aparte muntpers is herkenbaar aan de zachte mattering in het reli\u00ebf. Een recente BU/FDC-muntset is hier een voorbeeld van.\nEr zijn nog vier andere uitvoeringskwaliteiten mogelijk. De volledige lijst van laag naar hoog:\nIn de numismatiek hebben UNC &amp; FDC altijd dezelfde functie; namelijk de perfectie. Een voorbeeld hiervan is de \"Standaard Wereldcatalogus\" die UNC gebruikt voor de hoogst mogelijke kwaliteit voor circulatiemunten. Maar bij Europese munthuizen geldt dat niet. De term UNC geeft aan dat de uiterlijke kwaliteit van een circulatiemunt gelijk is aan de toestand direct na de muntproductie, dit omdat de term FDC al een andere doeleinde heeft. De term UNC staat ook in het teken van uitgiftes van circulatiemunten die opgevangen worden tijdens het muntproces. Het kan evenwel een beschadiging oplopen tijdens het muntproces. Het krijgt de benaming UNC-muntset en UNC-coincard.\nHet is niet zo dat een UNC beschadiging mag hebben. Het is gewoon ontglipt aan de controle alvorens in de set te stoppen. Als een numismaat de \u00b4staat van bewaring` van een dergelijke munt controleert en het blijkt geringe beschadiging te hebben opgelopen, door in de container te vallen, dan wordt het in de numismatiek gemarkeerd als FDC- of UNC-."}
{"id": "9059", "revid": "264532", "url": "https://nl.wikipedia.org/wiki?curid=9059", "title": "Gaschromatografie", "text": " Gaschromatografie is een vorm van chromatografie waarbij stoffen in gas- of dampfase worden gescheiden op hun selectieve verdeling tussen de stationaire en de mobiele fase, met behulp van een draaggas. Dit is een vorm van adsorptie.\nPrincipe.\nHet principe van gaschromatografie berust op een selectieve verdeling van componenten tussen de stationaire en de mobiele fase. De mobiele fase is een draaggas dat langs de stationaire fase stroomt. De te scheiden stoffen die door het draaggas worden meegenomen gaan een interactie aan met de stationaire fase. Deze interactie bestaat uit een 'tijdelijke' binding van het molecuul aan de stationaire fase waardoor deze vertraagd wordt. Omdat ieder molecuul vaak specifiek zijn eigen bindingssterkte heeft oftewel affiniteit voor de stationaire fase, vinden er verschillende vertragingen plaats voor stoffen met verschillende affiniteiten. Daardoor kan men stoffen van elkaar scheiden. De stoffen die vertraagd zijn zullen dus later worden gedetecteerd door de detector. Dit resulteert in gescheiden pieken in het chromatogram.\nEen gaschromatograaf is hoofdzakelijk opgebouwd uit:\nInjectie.\nHet injecteren gebeurt met een speciale injectienaald met een zeer klein volume (delen van microliters).\nEen veel gebruikte injector is de split/splitless-injector. Dit is een injector waarmee twee injectiemethoden mogelijk zijn: split en splitless. De laatste methode wordt weinig gebruikt. Bij een splitinjectie wordt een deel van het monster afgesplitst: met de injectienaald wordt het monster via een septum ge\u00efnjecteerd in de mobiele fase, waarbij het door verhitting in de injectiepoort snel verdampt en een deel als monsterwolkje met de mobiele fase mee stroomt en het grootste deel wordt afgevoerd. Het monsterwolkje dient als een dunne band mee te worden gevoerd in de mobiele fase. Daarom is het van belang dat het monster zo snel mogelijk verdampt. De temperatuur van de injector moet hiervoor in regel iets hoger zijn dan het kookpunt van de hoogst kokende component in het mengsel. Een te hoge temperatuur kan echter tot thermische afbraak van de componenten leiden. Een te groot injectievolume kan leiden tot een explosieve verdamping waardoor er terugslag ontstaat. Dit is een van de oorzaken van \"tailing\" van de pieken.\nAndere injectietechnieken en injectoren zijn onder meer de COC-injectie (van \"cold on column\"), de PTV-injector (van \"programmed temperature vaporization\") en SPME (van \"solid-phase microextraction\").\nKolom.\nNa de injectiepoort stroomt het draaggas met het ge\u00efnjecteerde monsterwolkje door naar een in een oven geplaatste kolom. Dit kan een gepakte kolom of een capillaire kolom zijn.\nEen gepakte kolom is gevuld met een drager. Dit kan materiaal zijn zoals diatomee\u00ebnaarde; op deze drager is dan vaak de stationaire fase aangebracht. Deze kan zeer polair tot sterk apolair zijn en alles daartussenin. Soms bestaat de stationaire fase uit \u00e9\u00e9n materiaal, zoals aluminiumoxide of een poreus polymeer. Bij capillaire kolommen zit de stationaire fase uitsluitend op de wand van de kolom.\nWanneer een monsterwolkje door de kolom stroomt, zullen de componenten in het monster zich gaan verdelen tussen de stationaire fase en mobiele fase. Als men een apolaire kolom neemt zullen apolaire componenten meer in de stationaire fase gaan zitten dan in de mobiele fase waardoor ze moeilijker met de mobiele fase mee stromen. Polaire componenten lossen veel moeilijker op in de apolaire stationaire fase en stromen makkelijk verder met het draaggas.\nMen kan de kolom op constante temperatuur houden. Maar meestal komen de componenten dan met grote tijdsverschillen van de kolom, en past men temperatuurprogrammering toe. Hierbij is de kolom geplaatst in een oven die een temperatuurprogramma kan doorlopen om bijvoorbeeld eerst de componenten met een laag kookpunt van de kolom af te halen bij een lage temperatuur. Wanneer de temperatuur stijgt komen de componenten met een hoger kookpunt van de kolom. Hierdoor daalt de benodigde analysetijd enorm.\nDetector.\nDe ideale detector\nIn werkelijkheid zal geen enkele detector kunnen voldoen aan deze voorwaarden, waardoor verschillende typen detectoren zijn ontwikkeld. Enkele van deze detectoren zijn:\nAutosampler.\nEen monsterwisselaar of autosampler is een robot die de monsters injecteert in de gaschromatograaf. Injecties door een autosampler zijn nauwkeuriger en reproduceerbaarder dan handmatige injecties en daarnaast is het met een autosampler mogelijk om meerdere monsters achter elkaar te meten zonder dat menselijke interventie noodzakelijk is.\nKwantificering.\nHoe hoger de concentratie van de ge\u00efnjecteerd verbinding, hoe groter het signaal dat door de detector wordt afgegeven. Het signaal heeft de vorm van een piek in een chromatogram en men gebruikt het gemeten piekoppervlak om concentraties mee te kwantificeren. Hiervoor zijn verschillende methoden ontwikkeld\nDoor verschillende concentraties van een standaard te injecteren kan een kalibratielijn geconstrueerd worden. In een kalibratielijn worden dus de piekoppervlakten uitgezet tegen de bekende bijbehorende concentraties. Als van dezelfde verbinding met een onbekende concentratie het piekoppervlak wordt bepaald, wordt die waarde ge\u00efnterpoleerd in de kalibratielijn en wordt aldus de concentratie bepaald. De gevonden concentraties kunnen vervolgens omgerekend worden naar volume- of gewichtseenheden.\nNaast kwantificering kan er ook nog moleculeherkenning plaatsvinden. Elk verschillend product komt op een verschillend moment bij de detector aan. Afhankelijk van de eigenschappen van het molecuul zal de retentietijd (tr) groter of kleiner zijn. Elk molecuul heeft een eigen retentietijd onder de omstandigheden die worden gebruikt.\nVoorbeelden waar gaschromatografie wordt ingezet.\nGaschromatografie wordt onder andere gebruikt bij:"}
{"id": "9061", "revid": "1179522", "url": "https://nl.wikipedia.org/wiki?curid=9061", "title": "Oudewater", "text": "Oudewater () is een stad en gemeente in de Nederlandse provincie Utrecht. De plaats verkreeg stadsrechten in 1265 en kan daarmee worden beschouwd als de oudste stad in het Groene Hart. Oudewater ligt aan de monding van het riviertje de Lange Linschoten in de Hollandse IJssel. Oudewater heeft ruim 300 historische panden, 97 gemeentelijke monumenten en 127 rijksmonumenten en daarmee de hoogste monumenten-dichtheid van Nederland. De stad is bekend vanwege de 'Heksenwaag' uit 1545, werd rijk door de touwindustrie - wat de inwoners ook de bijnaam 'Geelbuiken' heeft opgeleverd - en was een van de twaalf steden die in 1572 de Eerste Vrije Statenvergadering bijwoonden. Met de slagzin \"Natuurlijk, Historisch, Kleurrijk - Dat is de Magie van Oudewater\" - wil het gemeentebestuur anno 2022 het groene buitengebied, de geschiedenis en de binnenstad van Oudewater onder de aandacht brengen.\nGeschiedenis.\nOudewater ontstond omstreeks 1100 in een meanderbocht waar de Lange Linschoten samenkomt met de Hollandse IJssel. De oorsprong van de naam Oudewater is niet bekend. Het meest waarschijnlijk is dat het een verbastering is van 'oude (uiter)waarden'.\nOudewater was strategisch gelegen in het grensgebied van het Graafschap Holland en het Sticht Utrecht. De stad verkreeg van de 38e bisschop van Utrecht - Hendrik van Vianden - rond 1265 stadsrechten. Dit maakte de stad een belangrijke grensvesting. Oudewater behoorde aanvankelijk tot het Sticht Utrecht. In 1280 verloor het Sticht de stad aan het graafschap Holland. Oudewater werd in 1401 belegerd tijdens de Arkelse Oorlogen. Pas bij de herziening van de provinciegrenzen in 1970 werd Oudewater na bijna 700 jaar weer onderdeel van Utrecht.\nOudewater nam op 19 juli 1572 met elf andere steden deel aan de Eerste Vrije Statenvergadering in Dordrecht. In deze vergadering werd de basis gelegd voor een Nederlandse republiek onder 'leiding' van het Huis van Oranje. De bevolking van de stad werd als gevolg hiervan na een korte belegering op 7 augustus 1575 door een Spaans leger uitgemoord. Het beleg en de inname van Oudewater staat bekend als de \"Oudewaterse moord\". Deze catastrofe wordt nog jaarlijks herdacht. Tijdens de inname van de stad ontstond een brand die een groot deel van de middeleeuwse bebouwing in de as legde.\nOudewater was in de 16e en 17e eeuw een belangrijke producent van touw en was daarmee een welvarende stad. Dit touw werd onder meer gebruikt voor de schepen van de Vereenigde Oostindische Compagnie. Een groot aantal panden in de historische binnenstad dateert nog van deze periode van welvarende wederopbouw na de Oudewaterse Moord.\nVoor de productie van het touw werd hennep als grondstof gebruikt. Dit werd in de wijde omgeving van Oudewater verbouwd. Tijdens het bewerkingsproces van deze hennep kwam het gele plantensap op de schorten van de touwslagers. De inwoners van het stadje heten daarom tot op vandaag \"geelbuiken\". Tot ver in de 19e eeuw waren er volop touwslagers in Oudewater. Tegenwoordig heeft Oudewater nog een onderneming in de touwindustrie: touwfabriek G. van der Lee. Deze touwfabriek, opgericht in 1545, was tot 2013 het oudste nog bestaande familiebedrijf van Nederland.\nNa het Twaalfjarig bestand raakte Oudewater minder betrokken bij de Opstand. De vestingwerken werden in de daaropvolgende jaren verwaarloosd, wat ertoe leidde dat de stad zich op 25 juni van het rampjaar 1672 genoodzaakt zag zich - zonder strijd - over te geven aan de Fransen. Het reeds tot een ru\u00efne verworden Huis te Vliet bleef echter in Staatse handen en vormde een uitvalsbasis voor aanvallen op de Fransen. Na 1672 werd Oudewater versterkt en ging het als vestingstad deel uitmaken van de Oude Hollandse Waterlinie.\nIn de 17e en 18e eeuw verloor de stad haar rol van betekenis in Holland. De netten- en touwfabricage bleef van groot economisch belang, terwijl het inwoneraantal stabiel was, op minder dan 2.000. In 1808 waren nog slechts 20 van de 52 lijnbanen in bedrijf. Het wegvallen van de touwindustrie, mede door de industrialisatie, leidde tot een verarming van Oudewater. In 1857 werden de wallen geslecht, de vestingwerken en stadspoorten afgebroken. Dezelfde periode kenmerkte zich door emancipatie van het katholieke volksdeel, leidend tot de bouw van de Sint-Franciscuskerk, een klooster, een ziekenhuis en verschillende scholen.\nVan 1855 tot 1936 had Oudewater een treinstation in Papekop aan de spoorlijn Utrecht - Rotterdam, die door de gemeente liep. Van 1906 tot 1931 reed er een paardentram tussen Oudewater en het station, de tramlijn Oudewater - Papekop. Tussen 1931 en 1936 was er een busdienst. Eerder al, van 1883 tot 1907, was Oudewater per tram verbonden met Gouda door de tramlijn Gouda - Oudewater. In 1936 werden het station en de tramlijn opgeheven.\nAan het begin van de 20e eeuw verkeerden veel panden in de binnenstad, na jarenlange verwaarlozing door armoede, in erbarmelijke toestand. In 1910 spande de Remonstrantse Broederschap zich in voor herstel van het geboortehuis van Jacobus Arminius. In 1936 werd de Waag stevig gerestaureerd. Veel van de monumentale panden in de binnenstad volgden dit voorbeeld. Na de Tweede Wereldoorlog breidde Oudewater uit met een aantal woonwijken, voornamelijk ten noorden van de historische binnenstad. In 1970 werd Hoenkoop bij de gemeente gevoegd, waarmee het inwonertal boven de 5000 kwam. In 1989 werden de voormalige gemeenten Snelrewaard en een deel van Willeskop bij de gemeente gevoegd.\nIn 2015 is het 750-jarig \"jubileum\" van de stadsrechten van Oudewater uitbundig gevierd, onder meer met een bezoek van Koning Willem-Alexander aan de stad op 3 juli 2015.\nGeografie.\nDe gemeente Oudewater omvat naast de stad Oudewater de voormalige gemeenten Hoenkoop, Snelrewaard en een deel van Willeskop. In 1989 zijn de kernen Papekop en Hekendorp uit de opgeheven gemeente Driebruggen bij de gemeente Oudewater gevoegd. Oudewater hoort sinds 1970 bij de provincie Utrecht, daarvoor was het een deel van Zuid-Holland. De gemeente heeft een oppervlakte van 40,17\u00a0km\u00b2, waarvan 1\u00a0km\u00b2 water.\nDe gemeente Oudewater ligt middenin het Groene Hart. De omgeving kenmerkt zich door lintbebouwing met een grote rol voor veeteelt. De meeste bebouwing van de kern Oudewater ligt als een krans rond het historische centrum ten noorden van de Hollandse IJssel. Het deel van de gemeente ten zuiden van deze rivier ligt in de Lopikerwaard.\nDemografie.\nDe gemeente Oudewater heeft inwoners () die verspreid wonen over de kernen Oudewater, Snelrewaard, Hekendorp, Hoenkoop en Papekop. De stad Oudewater zelf heeft inwoners ().\nBezienswaardigheden.\nOudewater heeft veel monumenten. De binnenstad is voor een groot deel tot beschermd stadsgezicht verklaard en heeft 95 gemeentelijke monumenten en 127 rijksmonumenten. Oudewater heeft in totaal ruim 300 historische panden en is daarmee de stad met de hoogste monumentendichtheid van Nederland.\nIn 2015 zijn in het historische centrum van de stad replica\u2019s van 26 schilderijen van de in Oudewater geboren kunstschilder Gerard David aangebracht. Ook zijn op verschillende plaatsen foto\u2019s van de betreffende locatie uit het begin van de 20e eeuw aangebracht.\nInwoners van Oudewater.\nIn Oudewater woont de grootste groep naamdragers van de naam Boere van Nederland. In 2007 droegen 104 personen deze naam.\nPolitiek en bestuur.\nNa de verkiezingen van maart 2018 was Oudewater de een-na-laatste gemeente in Nederland waar een coalitie tot stand kwam. Vanaf november 2018 had de partij De Onafhankelijken - na het vertrek van een raadslid - een zetel minder en werd door het bewuste raadslid de nieuwe partij De Wakkere Geelbuik opgericht. Het college van B&amp;W werd gevormd door burgemeester Danny de Vries en de wethouders Walther Kok (De Onafhankelijken), Bas Lont (ChristenUnie-SGP) en Marieke Teunissen (VVD). Teunissen vertrok na enkele maanden om burgemeester van Scherpenzeel te worden. Op 24 november 2022 nam Ivo ten Hagen (VVD) haar plaats in het college in. Op 16 november 2023 legde Ten Hagen zijn ambt neer, om opgevolgd te worden door Bernadette Schomakers. \nSport.\nVanaf het jaar 1933 zijn er twee voetbalverenigingen in Oudewater: OVS Oudewater en UNIO. Door een teruglopend aantal jeugdleden in Oudewater zien zaterdagclub OVS en zondagclub UNIO echter noodzaak om te fuseren tot FC Oudewater. In november 2015 wordt door leden van beide verenigingen met een overtuigende meerderheid gestemd v\u00f3\u00f3r de fusie. De leden stemmen hiermee ook in voor prestatief voetbal op de zaterdag en kiezen ook automatisch voor het huidige logo en tenue en voor de kantine van UNIO als nieuw 'hoofdkwartier'. Het laatste betekent een kleine verhuizing voor de leden van OVS, omdat beide clubs al op \"Sportpark Markveld\" speelden. Doordat de fusieclub ook besluit op de zaterdag te gaan spelen neemt de club de plek van OVS Oudewater, dat in het seizoen 2015/16 in de Vierde klasse zaterdag speelde, in de Vierde klasse in. Ondanks dat UNIO in het seizoen 2015/16 nog uitkwam in de Tweede klasse zondag.\nDe clubkleuren van de nieuwe fusieclub bestaan uit een combinatie van de rood/witte tenues van OVS en de blauw/gele tenues van UNIO. \nHet eerste herenelftal speelt in 2022 in de Tweede klasse en het eerste elftal van de dames in de Derde klasse.\nMonumenten en beelden.\nDe gemeente Oudewater kent een groot aantal rijks -en oorlogsmonumenten. Tevens bevinden zich enkele kunstwerken in de openbare ruimte, zie:"}
{"id": "9062", "revid": "1113842", "url": "https://nl.wikipedia.org/wiki?curid=9062", "title": "Ministerie", "text": "Een ministerie of departement is een bestuurlijk orgaan binnen een nationale of regionale staatkundige eenheid dat veelal is bekleed met het hoogste bestuursgezag van dit bestuursorgaan, overheid genoemd. Een ministerie staat onder leiding van een minister die doorgaans wordt bijgestaan door een of meer staatssecretarissen en soms ook door een minister zonder portefeuille.\nNederland.\nIn Nederland maakt een minister deel uit van de regering van het land, samen met andere ministers en de koning. Hij of zij geeft leiding aan een ministerie en wordt bijgestaan door een of meer staatssecretarissen. De functie van minister is geregeld in de Grondwet (hoofdstuk 2, \"Regering)\". Hoofdregel uit de Grondwet is sinds 1848, dat bij het regeren de koning onschendbaar is en de ministers functionele verantwoordelijkheid dragen voor het uitgezette beleid en de uitvoering daarvan. Minister is een politieke functie, de persoon die de functie gaat uitvoeren en de hoofdlijnen van het beleid waarvoor hij verantwoordelijk is, worden bepaald door de Tweede Kamer, met de Eerste Kamer het hoogste staatkundige orgaan van de volksvertegenwoordiging. Indirect kunnen de kiesgerechtigde burgers in Nederland dus samen invloed uitoefenen op het bestuursbeleid van een minister.\nDe hoogste ambtenaar van een ministerie heet de secretaris-generaal, met daaronder verschillende directeuren-generaal.\nBelgi\u00eb.\nIn Belgi\u00eb werden de ministeries van de federale overheid herdoopt tot federale overheidsdienst (FOD). Voor de regionale regeringen werd de naam \"ministerie\" behouden. In beide gevallen is de (grondwettelijke) benaming van de politiek verantwoordelijke van een ministerie nog steeds een \"minister\". Een \"kabinetschef\" neemt de dagelijkse leiding van het \"kabinet\" op zich, het geheel van de naaste ambtelijke medewerkers van de minister. Het is een ambtelijke functie die officieel niet samenhangt met de 'politieke kleur' van een minister en onafhankelijk is van de administratie die het ministerie uitmaakt. Vaak vindt wel binnen korte tijd nadat een nieuwe minister is aangetreden die tot een andere politieke partij behoort dan de voorganger, een functiewisseling plaats.\nAndere betekenis.\nTot het einde van de twintigste eeuw werd het woord \"ministerie\" in Nederland ook veel gebruikt als synoniem voor het begrip kabinet, vaak in combinatie met de naam van de formateur of minister-president: \"\u201cHet eerste ministerie-Thorbecke trad aan in 1853\u201d\"."}
{"id": "9063", "revid": "379", "url": "https://nl.wikipedia.org/wiki?curid=9063", "title": "Minister", "text": "Een minister is een persoon die deelneemt aan de regering van een land en tevens politiek verantwoordelijk is voor een beleidsterrein van dat land.\nEtymologie.\nHet woord is overgenomen uit het Latijn, waar de oorspronkelijke betekenis \"dienaar\" was. Van oudsher werd de term \"minister\" hoofdzakelijk gebruikt om huisdienaren aan te duiden. Iets later, in het christelijk-liturgisch Latijn, duidde het woord de dienaren van God aan, oftewel de priesters, diakens, enz.\nVanaf de 10e eeuw werd het woord gebruikt om dienaren, meer bepaald de raadgevers, van de koning aan te duiden. In de loop van de eeuwen verwierven de ministers langzamerhand meer uitvoerende macht, en zo verkreeg het begrip uiteindelijk zijn huidige betekenis. De ministers zijn onderdeel van de uitvoerende macht in de \"trias politica\".\nEerste minister of minister-president.\nDe minister-president is voorzitter van de ministerraad en minister van Algemene Zaken. Een of meer ministers kunnen als nodig de minister-president vervangen als vicepremier. De minister-president wordt beschouwd als de eerste onder zijn gelijken, oftewel als primus inter pares.\nBelgi\u00eb.\nNaast de eerste minister tellen de regeringen ook een of meer vice-eersteministers en ten hoogste vijftien ministers (art. 99 GW). In regel beheren zij een bepaald departement. Is dit niet het geval dan worden ze gekwalificeerd als \"minister zonder portefeuille\".\nNaast de Belgische (federale) ministers kent men in Belgi\u00eb ook ministers in de Vlaamse Regering, de Waalse Regering, de Franse Gemeenschapsregering, de Brusselse Hoofdstedelijke Regering en de Regering van de Duitstalige Gemeenschap.\nNederland.\nIn Nederland is het regeringsbeleid een gezamenlijke verantwoordelijkheid van alle ministers. Belangrijke beslissingen worden in de wekelijkse vergadering van de ministerraad genomen. Deze staat onder voorzitterschap van de minister-president die de taak heeft om de eenheid te bewaren.\nDe ministers zijn naast minister van het land Nederland tevens allemaal minister van het Koninkrijk der Nederlanden en in die hoedanigheid maken zij deel uit van de Koninkrijksregering. De ministers van Buitenlandse Zaken en Defensie treden feitelijk altijd op in hun hoedanigheid van Rijksminister, omdat hun portefeuilles zich geheel binnen het terrein van de Koninkrijksaangelegenheden bevinden. In wetgeving worden zij aangeduid als 'Onze Minister van Buitenlandse Zaken' en 'Onze Minister van Defensie', zonder de toevoeging 'in zijn hoedanigheid van Minister van het Koninkrijk', omdat het duidelijk is dat zij altijd als Rijksminister optreden.\nMinister zonder portefeuille.\nOp sommige ministeries zijn er ministers zonder portefeuille, die wel deelnemen aan het kabinetsberaad en een eigen beleidsterrein hebben, maar geen leiding geven aan een ministerie. Veel ministers worden bijgestaan door een staatssecretaris die een bepaald deel van het beleidsterrein voor zijn of haar rekening neemt. Een staatssecretaris is een soort onderminister, maar maakt geen deel uit van de ministerraad. Hij komt alleen bij een vergadering van het kabinet als een onderwerp op zijn eigen terrein ter sprake komt.\nVoorbeelden van een minister zonder portefeuille zijn de minister voor Medische Zorg die valt onder het ministerie van Volksgezondheid, Welzijn en Sport en de minister voor Rechtsbescherming die valt onder het ministerie van Justitie en Veiligheid.\nEen minister zonder portefeuille is in de titulatuur te herkennen; deze is altijd \"minister \"voor\"\" een bepaald terrein. Ministers met portefeuille (die dus aan het hoofd staan van een ministerie), heten altijd \"minister \"van\"\" een bepaald ministerie.\nProgrammaminister, projectminister, co\u00f6rdinerend minister.\nSommige ministers hebben een beleidsterrein dat meerdere beleidssectoren omvat of heel specifiek is of departementen overstijgend is of tijdelijk is. Deze ministers (zonder portefeuille) worden dan ook wel programmaminister of projectminister of co\u00f6rdinerend minister genoemd na hun aanstelling.\nAndr\u00e9 Rouvoet (ChristenUnie) was in het kabinet-Balkenende IV programmaminister voor Jeugd en Gezin.\nBenoeming, be\u00ebdiging, installatie en ontslag.\nEen minister wordt benoemd en be\u00ebdigd door de Koning met wie die de regering vormt en legt daarbij een zuiveringseed af. Hij of zij kan daarbij kiezen voor de eed (confessioneel) of de verklaring c.q. belofte (seculier).\nHet is gebruikelijk dat een minister bij het aflopen van zijn grondwettelijke termijn van vier jaar of als gevolg van een politieke crisis, bij een persoonlijk feit, dan wel wanneer het vertrouwen is opgezegd, zijn ontslag aanbiedt aan de koning. Die kan dat vervolgens per direct verlenen of in beraad houden. Dit laatste is vaak het geval bij het demissionair worden als gevolg van verkiezingen.\nDe verlening van het ontslag wordt als klein koninklijk besluit gepubliceerd in de Staatscourant. Op koninklijkhuis.nl wordt een bijbehorende \"Mededeling van het Kabinet van de Koning\" gepubliceerd. Het besluit volgt een aantal dagen na de mededeling.\nSalaris.\nIn 2024 bedroeg het salaris van een minister (en ook de minister-president) ruim \u20ac 189.210 op jaarbasis (incl. vakantiegeld, excl. eindejaarsuitkering en vaste onkostenvergoeding). \nMinisters verdienen minder dan de balkenendenorm (\u20ac 223.000 in 2024), dat is het bedrag waarvan het aanvankelijk de bedoeling was dat de premier dit zou gaan verdienen. Die verhoging is niet doorgegaan, de naam balkenendenorm is gebleven. De precieze hoogte kan het ministerie van Binnenlandse Zaken niet geven, want er komen ook nog toeslagen bij.\nAanspreektitel.\nDe offici\u00eble aanspreektitel voor een minister is excellentie."}
{"id": "9065", "revid": "1061913", "url": "https://nl.wikipedia.org/wiki?curid=9065", "title": "Bedreigde soort", "text": "Bedreigde soort is de status van een soort in een bepaald gebied die beschrijft dat het voortbestaan ervan in het betreffende gebied op het spel staat. Veel staten en internationale organisaties van staten hebben speciale wetten, verdragen en richtlijnen die moeten voorkomen dat soorten uitsterven, bijvoorbeeld door het leefgebied te beschermen, of door activiteiten die soorten bedreigen te reguleren. \nRode lijsten.\nRode Lijst van de IUCN.\nDe IUCN heeft voor de Rode Lijst van de IUCN een formele definitie voor een bedreigde diersoort: onder bedreigde diersoorten worden de soorten verstaan die vallen onder de categorie\u00ebn CR (ernstig bedreigd), EN (bedreigd) of VU (kwetsbaar). Voor deze drie categorie\u00ebn (CR, EN en VU) gelden vooraf vastgelegde criteria en die worden na onderzoek aan een soort toegekend. Dit betreft dan planten en dieren die op wereldschaal bedreigd zijn.\nRode lijsten van Nederland en Vlaanderen.\nDaarnaast bestaan er regionale en nationale rode lijsten. Omdat veel landen en bevoegde regio's zich verantwoordelijk voelen en verantwoordelijkheid willen nemen (krachtens verdragen en/of op eigen initiatief) voor het behoud van de biodiversiteit, bestaan er ook per land, bevoegde regio of landengroep rode lijsten. Hierop staan soorten die kans lopen om binnen die grenzen uit te sterven. Uitstervingsgevaar op wereldschaal hoeft daartoe (nog) niet aan de orde te zijn. Voor deze rode lijsten gelden vergelijkbare criteria, maar dan alleen binnen de grenzen van die regio. Een plant of dier zal binnen een regio veel eerder uitsterven dan op wereldschaal. Een voorbeeld daarvan is de kemphaan; deze weidevogel staat in op de Nederlandse Rode Lijst als \"ernstig bedreigd\" op de Vlaamse Rode Lijst als \"verdwenen in het wild\" (dat wil zeggen uitgestorven in Vlaanderen), maar als \"niet bedreigd\" op de Rode Lijst van de IUCN.\nEuropese Rode Lijst.\nDe Europese Commissie heeft per 2005 een project gefinancierd dat de IUCN-criteria omzet naar een Europese Rode Lijst van soorten die bescherming dienen te krijgen. Dit bestond al voor alle gewervelde landdieren in Europa, maar bestond nog niet voor vogels. De internationale vogelbeschermingsorganisatie, BirdLife International, co\u00f6rdineerde daarom tussen 2012 en 2015 het project om alle Europese vogels te laten classificeren. De toegekende status binnen Europa of de Europese Unie kan hierdoor van de internationale IUCN-status van een soort afwijken. Hierdoor kunnen bedreigde soorten gerichter beschermd worden.\nBedreigende factoren.\nBedreigende activiteiten zijn onder te verdelen in:"}
{"id": "9067", "revid": "873027", "url": "https://nl.wikipedia.org/wiki?curid=9067", "title": "Koperlegering", "text": "Een koperlegering is een legering van koper met andere metalen. Koper is als zuivere stof erg zacht, maar heeft veel positieve eigenschappen. Het is een goede geleider voor warmte en elektriciteit, en het is goed bestand tegen corrosie. Door koper te vermengen met andere metalen en bovendien te bewerken, ontstaan legeringen met gunstige eigenschappen. Een voorbeeld is brons, dat al in de prehistorische bronstijd is uitgevonden.\nVeel voorkomende koperlegeringen zijn:\nAanduiding van koperlegeringen.\nBij koperlegeringen onderscheidt men \"kneed\"- en \"giet\"legeringen.. Bij de gietlegeringen wordt het symbool Cu voorafgegaan door de hoofdletter G. Achter het symbool staat het (de) element(en) waarmee is gelegeerd. Het gehalte aan koper is afhankelijk van de hoeveelheid aan legeringsbestanddelen zoals tin (Sn), zink (Zn), lood (Pb), enz.\nWeerstandsmaterialen.\nWeerstandsmaterialen zijn koperlegeringen die worden gebruikt bij de fabricage van zeer nauwkeurige elektrische weerstanden, zoals meet- en ijkweerstanden:"}
{"id": "9071", "revid": "1164422", "url": "https://nl.wikipedia.org/wiki?curid=9071", "title": "Scharrelaars", "text": "Scharrelaars (Coraciidae) zijn een familie van bontgekleurde, middelgrote vogels uit de orde scharrelaarvogels. Het zijn vogels uit streken met een warm klimaat. Er zijn twee geslachten en 12 soorten. \nLeefwijze.\nDe soorten uit het geslacht \"Coracias\" jagen vanuit een vaste zitplaats, vaak zitten ze op een hoge tak en ondernemen vanuit die positie duikvluchten om kleine gewervelde dieren zoals hagedissen of grote ongewervelde dieren zoals grote insecten; vaak soorten die door andere dieren niet gegeten worden omdat ze lange haren of schrikkleuren hebben.\nDe soorten uit het geslacht \"Eurystomus\" verschillen van de \"Coracias\"-soorten doordat ze een korte, brede snavel hebben. Hun jachtmethode is ook anders. Net als bijeneters vliegen ze rond door bijvoorbeeld zwermen termieten en andere insecten, dus niet vanuit een vast punt. \nVerspreiding en leefgebied.\nDe acht soorten uit het geslacht \"Coracias\" komen vooral in Afrika voor, behalve de Indische scharrelaar en de sulawesischarrelaar van Celebes. De gewone scharrelaar broedt tot in West-Europa, maar trekt 's winters naar Afrika. De soorten uit het geslacht \"Eurystomus\" komen van Afrika tot in Australi\u00eb voor."}
{"id": "9073", "revid": "1164422", "url": "https://nl.wikipedia.org/wiki?curid=9073", "title": "Vorkstaartscharrelaar", "text": "De vorkstaartscharrelaar (\"Coracias caudatus\") is een soort scharrelaar die een lange gevorkte staart heeft. Hij komt voor in Afrika.\nKenmerken.\nDe vogel is 28 tot 30 cm lang, met volgroeide staartuiteinden is de vogel 8 cm langer. De vogel weegt 87 tot 137\u00a0g. Het is een slank soort scharrelaar met een lange, golvende staart. De nominaat is wit op het voorhoofd en heeft een witte wenkbrauwstreep. De kruin en de nek zijn olijfgroen, de rug is warm bruin, de stuit en de vleugels zijn donkerblauw. De borst is lila. De rest van het verenkleed is ook blauw, maar in andere tinten.\nVerspreiding en leefgebied.\nEr zijn twee ondersoorten:\nHet leefgebied bestaat half open savannelandschap met verspreide bomen (acacia's) zoals in de nationale parken van Kenia en Tanzania, maar ook wel agrarisch landschap. Echter, de vogel mijdt de omgeving van menselijke nederzettingen.\nStatus.\nDe grootte van de populatie is niet gekwantificeerd. De vogel is plaatselijk talrijk en verder meestal algemeen. Om deze reden staat de vorkstaartscharrelaar als niet bedreigd op de Rode Lijst van de IUCN."}
{"id": "9074", "revid": "34450", "url": "https://nl.wikipedia.org/wiki?curid=9074", "title": "Uitgestorven diersoort", "text": ""}
{"id": "9075", "revid": "97", "url": "https://nl.wikipedia.org/wiki?curid=9075", "title": "Koperlegeringen", "text": ""}
{"id": "9076", "revid": "135307", "url": "https://nl.wikipedia.org/wiki?curid=9076", "title": "Innsbruck", "text": "Innsbruck is een middeleeuwse stad in het zuidwesten van Oostenrijk. Het is de hoofdstad van de deelstaat Tirol, ligt aan de rivier de Inn en ontvangt zowel in het wintersportseizoen als in de zomervakanties veel toeristen. Innsbruck heeft de status van statutaire stad en had op 1 januari 2016 130.894 inwoners.\nDe brug over de Inn waarnaar de stad is genoemd maakte van Innsbruck in de 12e eeuw een belangrijke halte in de handelsroutes vanuit Itali\u00eb en Zwitserland naar Duitsland. De stad heeft veel middeleeuwse gebouwen, waaronder de Franciscaanse Hofkirche en het \"Neues Hof\", een 15e-eeuwse residentie met een beroemd balkon met gouden dak. Innsbruck is verder ook een universiteitsstad met 40.000 studenten. Veel van deze studenten komen uit het buitenland, vooral uit Zuid-Tirol en Duitsland. Sinds 2004 zijn er twee universiteiten in Innsbruck: de Leopold-Franzens-Universit\u00e4t en de Medizinische Universit\u00e4t Innsbruck. Laatstgenoemde maakte tot 2004 deel uit van de Leopold-Franzens-Universit\u00e4t.\nHet Landeskrankenhaus Innsbruck is een van de grootste ziekenhuizen van Oostenrijk.\nMusea.\nEr zijn circa twintig musea in Innsbruck, waaronder:\nToerisme.\nIn 2019 hebben er in totaal 1.781.320 toeristen overnacht in de stad. Hiervan waren er 451.680 toeristen uit Oostenrijk afkomstig en 1.329.640 toeristen uit het buitenland. De volgende tabel geeft de aantallen weer van de buitenlandse toeristen naar land van herkomst.\nWinkelen.\nDe Maria-Theresien-Stra\u00dfe is een van de belangrijkste winkelstraten.\nSport.\nInnsbruck is vooral bekend van de wintersport. De Olympische Winterspelen zijn twee keer in Innsbruck gehouden, in 1964 en in 1976. Voor deze Winterspelen werd het Olympia Eisstadion Innsbruck gebouwd. Daar zijn sindsdien meerdere internationale schaatskampioenschappen verreden.\nDe Wereldkampioenschappen alpineski\u00ebn zijn in 1933, 1936, 1964 en 1976 in Innsbruck georganiseerd. De laatste twee edities waren onderdeel van de Olympische Winterspelen.\nIn Innsbruck bevindt zich de Bergiselschans. Deze schans wordt jaarlijks begin januari gebruikt voor het Vierschansentoernooi.\nDe lokale ijshockeyclub HC Innsbruck speelt in de hoogste Oostenrijkse ijshockeycompetitie. Innsbruck was in 2005 gastheer van het WK ijshockey.\nInnsbruck is de thuishaven van FC Wacker Innsbruck met het stadion Tivoli Stadion Tirol, dat uitkomt in de Bundesliga. Het voormalige FC Tirol Innsbruck won tien keer de Oostenrijkse landstitel tot de club failliet ging in 2002. Het stadion Tivoli was in juni 2008 de speelplaats voor enkele wedstrijden van het Europees kampioenschap voetbal 2008.\nIn 2010 was de stad een van de vijf speelsteden tijdens het EK handbal (mannen).\nIn 2018 organiseerde Innsbruck de wereldkampioenschappen wielrennen.\nVerkeer en vervoer.\nInnsbruck heeft een station, het Innsbruck Hauptbahnhof, waar treinverbindingen vanuit alle windstreken samenkomen. De stad wordt bediend door een tramnet en tussen 1944 en 1976 en tussen 1988 en 2007 zorgden ook trolleybussen voor stadsvervoer. Innsbruck is bereikbaar via de Inntal Autobahn en de Brenner Autobahn. De stad heeft een eigen vliegveld."}
{"id": "9079", "revid": "66292623", "url": "https://nl.wikipedia.org/wiki?curid=9079", "title": "Samsara", "text": "Samsara of Sa\u1e43s\u0101ra (Sanskriet en Pali: \"in cirkels ronddraaien\"), is in boeddhisme en hindoe\u00efsme de cyclus van dood en wedergeboorte zonder begin en schijnbaar zonder eind, onder invloed van begoocheling, karma en vol met lijden. De aanwezigheid van de psychische toestand van verlangen (begeerte, aantrekking), aversie (irritatie, vrees, afstoting) en ignorantie (onwetendheid/domheid, onbewustheid, verwarring) vormt een belangrijk aspect van het bestaan in samsara.\nDe Advaita Vedanta-filosoof Shankara noemt samsara \"het universele wordingsproces\", het eindeloze worden, in contrast tot het eindeloze Zijn.\nSamsara is de wereld zoals gewone wezens die beleven, de werkelijkheid zoals gewone wezens die ervaren en waarbij mentale en emotionele staten van begeerte, irritatie en verwarring geregeld opkomen en de overhand halen.\nSamsara vindt plaats in de drie werelden:\nDagelijks leven.\nIn veel boeddhistische stromingen wordt met samsara ook iets anders bedoeld, namelijk het dagelijkse leven. Binnen het boeddhisme is de verlichting het hoogst haalbare, die alleen door meditatie bereikt kan worden. De meditaties, zoals onderwezen door Gautama Boeddha, zijn de vipassana en de samatha. Een onderdeel van beide technieken is de anapanasati, het neutraal observeren van de ademhaling. Dit dient zowel te gebeuren in meditatiehouding (zazen) als in het dagelijkse leven (samsara). In het boeddhisme zijn beide meditatietechnieken belangrijk.\nSamsara en nirwana.\nIn dezelfde wereld als waar de niet-verlichte geest leeft in het samsara, leeft de verlichte geest in het nirwana. In het nirwana ondergaat de persoon echter g\u00e9\u00e9n begeerte, irritatie en verwarring. Al is de omgeving hetzelfde, de mentale toestand is anders. Dezelfde gevoelens en waarnemingen kunnen wel voorkomen, maar de verlichte is daar niet meer mee ge\u00efdentificeerd en heeft zodoende ook geen expliciete voorkeur voor een bepaalde ervaring. Hij ziet zichzelf nu in de eerste plaats als de waarnemer ofwel \"Het Bewustzijn\" waar alle ervaringen in verschijnen, in plaats van als de persoon die alles ondervindt."}
{"id": "9081", "revid": "453475", "url": "https://nl.wikipedia.org/wiki?curid=9081", "title": "Odessa (stad)", "text": "Odessa (Oekra\u00efens: \u041e\u0434\u0435\u0441\u0430, [o\u02c8d\u025bs\u0251], \"Odesa\", Russisch: \u041e\u0434\u0435\u0441\u0441\u0430, [\u0250\u02c8d\u02b2es\u02d0\u0259]; Jiddisch: \u05d0\u05d3\u05e2\u05e1, \"Ades\"; Grieks: \u039f\u03b4\u03b7\u03c3\u03c3\u03cc\u03c2) is een havenstad in Oekra\u00efne aan de Zwarte Zee in de Golf van Odessa. Het inwoneraantal bedraagt ruim 1 miljoen. Odessa ligt op de heuvels rondom een kleine haven en is de op vier na grootste stad in Oekra\u00efne. Het is de grootste stad aan de Zwarte Zee. Odessa is ook het bestuurlijke centrum van de oblast Odessa. In 2023 werd het historische centrum van de stad op de Unesco-Werelderfgoedlijst geplaatst.\nGeschiedenis.\nVoorgeschiedenis.\nDe eerste bewoning op het grondgebied van het huidige Odessa vond plaats in het vroeg-paleolithicum. Vanaf de 8e eeuw v.Chr. ontstonden er in de regio prehistorische nederzettingen van de Indo-Europese Cimmeri\u00ebrs, die op den duur verdreven werden door respectievelijk de Iraanse semi-nomadische Scythen en Sarmaten en nog later door Hunnen, Petsjenegen en Chazaren. In de tijd van het Kievse Rijk werd het gebied ten noorden van Odessa bevolkt door stammen van de Oelitsjen en Tivertsen.\nTussen 1239 en 1240 veroverden de Mongoolse hordes van de Gouden Horde het gebied. Begin 15e eeuw werd het gebied overgedragen aan het Groothertogdom Litouwen door Tataar Haci Giray die er het Kanaat van de Krim stichtte onder bescherming van het groothertogdom tegen de Gouden Horde.\nChadzjibej.\nDe plaats was toen bekend als Chadzjibej (ook wel \"Khadjibei\", \"Khadzhibei\" of \"Gadzhibei\" genoemd; Litouws: \"Chad\u017eib\u0117jus\"; Turks: \"Hacibey\") en onderdeel van de regio Dykra. Het gebied was echter dunbevolkt en bestond voornamelijk uit onbewoonde steppes.\nNa 1529 kwam Chadzjibej onder direct bestuur van het Ottomaanse Rijk en werd toen onderdeel van de regio Jedisan en bestuurd vanuit de Silistra eyalet (\u00d6zi eyalet). Halverwege de 18e eeuw bouwden de Ottomanen een fort in Chadzjibej dat ze Eni-Dunia (Turks: Yeni D\u00fcnya; letterlijk \"nieuwe wereld\") noemden. Tijdens de Russisch-Turkse oorlog van 1787 tot 1792 veroverde op 25 september 1789 een Russisch regiment, gesteund door Zwarte Zee-Kozakken, Chadzjibej en Eni-Dunia voor het Russische Rijk. Deze troepen stonden onder het bevel van een Spaanse majoor-generaal in Russische dienst, genaamd Jos\u00e9 de Ribas (Russische naam: \"Osip Michailovitsj Deribas\"), waarnaar de belangrijkste straat van Odessa; woelytsja Deribasivska is genoemd. Het gebied werd uiteindelijk overgedragen door de Ottomanen bij het verdrag van Jassy (Ia\u015fi) in 1792, waarna het onderdeel werd van de kolonie Nieuw-Rusland.\nOdessa als Russische stad.\nIn 1794 hernoemde Catharina de Grote Chadzjibej tot Odessa, naar de oude Griekse kolonie Odessos, die echter veel zuidelijker bij Varna gelegen was. Dit wordt door de Russen beschouwd als het begin van de huidige stad.\nIn het tsaristische Rusland werd Odessa al snel de derde stad, na Moskou en Sint-Petersburg. Net als Sint-Petersburg, dat bijna een eeuw ouder is, was Odessa bedoeld als een venster op het westen. Er werden vele architecten, kunstenaars en vaklieden uit West-Europa aangetrokken. Er zijn sterke Franse en Italiaanse invloeden. Een van de eerste gouverneurs was een Fransman: hertog Emmanuel Richelieu (1805-1814, daarna werd hij in Frankrijk minister). De stad ontwikkelde zich tot kosmopolitische vrijhaven, waarbij later schatrijke Griekse reders een grote inbreng hadden. De havenstad kreeg als bijnaam het \"Marseille van de Zwarte Zee\".\nTen tijde van de Sovjet-Unie werd de haven ook gebruikt door de Sovjet-marine. Tegenwoordig huisvest het de Marinebasis van Oekra\u00efne en de nationale vissersvloot. Andere industrie\u00ebn in de stad zijn scheepsbouw, olieraffinaderijen, chemische fabrieken, metaalbewerking en voedselverwerking. Het is de belangrijkste handelsstad in Oekra\u00efne.\nIn 1810 werd het eerste theater geopend. Het telde 800 plaatsen, overwegend (meer dan 750) staplaatsen. Nadat het in 1873 afbrandde, bouwden tussen 1884 en 1887 de Oostenrijkse architecten Ferdinand Fellner en Hermann Helmer het huidige theater met 1.600 plaatsen.\nTijdens de beruchte Krimoorlog (1853 - 1856) werd Odessa door de Engels-Franse vloot gebombardeerd.\nTijdens de Russische Revolutie van 1905 werden de stakende arbeiders ondersteund door de matrozen van de in Odessa aangemeerde pantserkruiser Potjomkin. Na de revolutie volgden zware represailles waarbij 80.000 van de 600.000 inwoners moesten vluchten. Na 1917 was Odessa een \"doorgangshuis\" voor vele legers.\nDe locatie van de stad was gekozen op grond van strategische overwegingen aan de Zwarte Zee. Zowel water als hout bleken er echter nauwelijks aanwezig. Het water wordt daarom nog steeds vanuit de afgelegen Dnjestr aangevoerd. Als bouwmateriaal gebruikte men kalksteen, bij gebrek aan hout. De steenlagen onder de stad zijn in de loop van de laatste twee eeuwen dermate uitgebuit, dat de ontstane catacomben een lengte van 2.000 kilometer tellen. Als gevolg van de ondergraving kampt een groot deel van de in het centrum van Odessa gelegen gebouwen met problemen in de statica. Deze catacomben werden vroeger vaak gebruikt door smokkelaars. In de Tweede Wereldoorlog werd het verzet tegen de nazi's vanuit de catacomben geleid door diverse partizaneneenheden.\nIn 1914 was Odessa, met 600.000 inwoners, de vierde stad van het Russische Rijk, na Sint-Petersburg, Moskou en Warschau. De stad had een zeer grote Joodse gemeenschap, van 180.000 zielen. De bekende Russisch-Joodse schrijver Isaak Babel werd geboren en groeide op in Odessa.\nIn de Tweede Wereldoorlog leed Odessa erg onder de aanvallen van de nazi's (behalve Duitse vooral Roemeense eenheden). De gevechten duurden van augustus tot oktober 1941. Tijdens het Bloedbad van Odessa kwamen na de verovering tussen 22 en 24 oktober 1941 tussen de 25.000 en 34.000 Joden om. Ook daarna bleven partizanen actief in de catacomben. Odessa kreeg in 1945 de eretitel \"Heldenstad van de Sovjet-Unie\".\nJoodse gemeenschap.\nOdessa was sinds de negentiende eeuw een van de centra van de Joodse gemeenschap, getuige de vele verwijzingen in de klezmer-cultuur. Het was de eerste stad in Rusland waar Joden zich mochten vestigen. \nDe stad werd in de 19e eeuw de thuisbasis van een grote Joodse gemeenschap en in 1897 werd geschat dat de Joden zo'n 37% van de bevolking uitmaakten. De gemeenschap werd echter herhaaldelijk onderworpen aan antisemitisme door bijna alle christelijke lagen van de bevolking. Pogroms werden uitgevoerd in 1821, 1859, 1871, 1881 en 1905. Veel Odessa-Joden vluchtten na 1882 naar het buitenland, met name naar de Ottomaanse regio die Palestina werd, en de stad werd een belangrijke steunpunt voor het zionisme. Het overgrote deel van de Joden werd tijdens de Tweede Wereldoorlog door de nazi's naar concentratiekampen gedeporteerd en vermoord. Er keerde slechts een zeer gering aantal van hen terug in de stad. \nDe Joodse schrijver Isaak Babel vereeuwigde de stad in zijn \"Verhalen uit Odessa\". Andere schrijvers die met Odessa verbonden zijn, zijn Poesjkin en Konstantin Paustovskij. Ook in de film is Odessa onsterfelijk gemaakt, dankzij de trappensc\u00e8ne in Eisensteins film Pantserkruiser Potjomkin. \nHeden.\nHet toerisme bestaat voornamelijk uit de traditionele gasten uit de voormalige Sovjet-Unie: Russen, gasten uit de Kaukasus en Turken en in toenemende mate Wit-Russen, Bulgaren en Moldavi\u00ebrs. Dit komt mede door de gunstige ligging van Odessa en zijn voorsteden, met meerdere stranden direct aan de Zwarte Zee gelegen.\nDe Derybasivskastraat is naast de Prymorskyi Bulvar de flaneerstraat van de stad en heeft een internationale reputatie. Het ernaast gelegen Gorsad park (dat de Stadstuin betekent) heeft eveneens ingang gevonden in de taal: naar Gorsad gaan betekent je amuseren. Voor amusement in Odessa is Arkadia de populairste bestemming. Het ligt aan het strand, dicht bij de oude 19e-eeuwse buitenverblijven aan Frantsuzkyi Bulvar, aan de rand van stad. Sinds enige jaren worden de in sovjetstijl gebouwde uitgaansgelegenheden, strandcaf\u00e9s en eettentjes vernieuwd.\nOdessa heeft de grootste zeehaven van Oekra\u00efne en is belangrijk voor de export van graan en andere landbouwproducten. Op 7 kilometer ten zuidwesten van het centrum ligt Odessa International Airport.\nDe meeste Odessieten spreken Russisch, hoewel het Oekra\u00efens de offici\u00eble taal is.\nSport.\nTsjornomorets Odessa is de professionele voetbalclub van Odessa en speelt doorgaans op het hoogste Oekra\u00efense niveau, de Premjer Liha. De club speelt in het Tsjornomoretsstadion.\nZie ook.\nDe naam ODESSA (geschreven in hoofdletters) werd ook gebruikt door een organisatie van oud-SS'ers uit de Tweede Wereldoorlog. ODESSA was een ondergronds genootschap dat hen hielp Duitsland uit te vluchten. Onder andere Adolf Eichmann ontsnapte met de hulp van deze organisatie uit Duitsland naar Argentini\u00eb."}
{"id": "9082", "revid": "15168", "url": "https://nl.wikipedia.org/wiki?curid=9082", "title": "Blues", "text": "Blues is een muziekstijl die ongeveer tussen 1860 en 1900 is ontstaan en zijn oorsprong vindt in de muziek die slaven uit Afrika in het Zuiden van de Verenigde Staten - onder andere in de Mississippidelta, tussen Memphis en New Orleans - maakten. De voornaamste muzikale bronnen die tot het ontstaan van de blues hebben bijgedragen zijn de religieuze liederen (gospels, negrospirituals), de worksongs en de \"field hollers\". Een typische variant van de blues is de cajunmuziek. Muziek maken met elkaar of alleen, met of zonder instrumenten, was voor hen vaak de enige manier om hun lijden uit te drukken en te verzachten.\nSoms gebruikten de zangers scheldwoorden die de bewakers niet kenden. Zo konden ze de bewakers uitschelden zonder dat dezen het merkten. Ze maakten zelf instrumenten en 's avonds zongen ze uit volle borst over de mis\u00e8re die ze hadden.\nDe aanduiding 'blue' voor rouw is afkomstig uit de zeilscheepvaart. Als een schip tijdens de reis zijn kapitein of een andere officier verloor, voerde het voor de rest van de reis een blauwe vlag en werd een blauwe band rond het hele schip geschilderd alvorens de thuishaven binnen te lopen.\nDe bluesmuziek werd zo genoemd vanwege de melancholische toon en inhoud.\nToen vele zwarten rond de Eerste Wereldoorlog vanuit het Zuiden naar de steden in het Noorden (onder andere Chicago en Detroit) trokken, kreeg de blues een meer 'stedelijk' geluid, dat vanaf de jaren dertig voornamelijk gekenmerkt zou worden door het gebruik van elektrisch versterkte instrumenten. Deze meer up-tempovariant van de blues zou later de weg bereiden voor rhythm-and-blues en rock-'n-roll. Deze laatste zouden de blues enigszins naar de achtergrond dringen, maar in de jaren 60 en 70 leefde het genre op doordat Britse rockmuzikanten als John Mayall, Eric Clapton, The Rolling Stones en Led Zeppelin opnieuw blues gingen spelen.\nAlle stijlen van de jazz zijn sterk door de blues be\u00efnvloed, van neworleansjazz tot en met cooljazz.\nMuzikale kenmerken.\nAkkoordenschema.\nDe meeste bluesnummers volgen een vast akkoordenschema van 12 vierkwartsmaten die per strofe worden herhaald (Engels: \"twelve bar blues\"). Iedere strofe, d.i. een samengesteld geheel van versregels, omvat dan drie gezongen regels die elk weer gebonden zijn aan vier maten die begeleid worden door akkoorden. De eerste versregel poneert een stelling, of beschrijft een situatie dan wel gemoedstoestand. Deze regel wordt herhaald, al dan niet met kleine variaties, in de tweede versregel. De derde versregel, ten slotte, trekt een conclusie. De laatste maat/maten vormt/vormen de zogenaamde 'turnaround':\nDe Romeinse cijfers stellen de trappen van de toonladder voor. In C wordt het schema:\nAndere muziekgenres, zoals rock-'n-roll en in sommige gevallen ook jazz, zijn op een vereenvoudigde respectievelijk ingewikkeldere versie van dit schema gebaseerd. Hoewel het schema met 12 maten dominant is, komen ook schema's met 8 en - zeldzamer - 16 maten voor. Een aantal blues-\"standards\", zoals \"How Long Blues\", \"Trouble in Mind\" en \"Key to the Highway\", volgt een schema van 8 maten. Bij de bluesklassieker \"Careless Love\" en het recentere jazznummer \"Watermelon Man\" treffen we een schema aan van 16 maten.\nMelodie.\nHeel kenmerkend voor de blues is het soleren. Zang wordt afgewisseld met instrumentale improvisatie, veelal in de van pentatonische toonladders afgeleide bluestoonladders. Er zijn twee bluestoonladders: mineur (I-bIII-IV-bV-V-bVII) en majeur (I-II-bIII-III-V-VI). De mineurladder wordt het meest gebruikt. Het is mogelijk deze twee toonladders te combineren (I-II-bIII-III-IV-bV-V-VI-VII) maar dit gaat meer in de richting van jazz.\nHeel belangrijk in de bluestoonladders zijn de zogenaamde \"blue notes\". Er zijn drie blue notes in de bluestoonladders: bij mineur bIII, bV en bVII. Het gebruik van deze noten in een pentatonische toonladder is niet gebruikelijk in Europese muziek. Bij blues worden deze noten vaak bereikt met instrumenten die tonen kunnen 'buigen', zoals gitaar, bluesharp en saxofoon. Op instrumenten waarop het niet mogelijk is tonen te buigen (zoals bij toetsinstrumenten), kan men een soortgelijk effect bereiken door middel van een voorslag; bijvoorbeeld door kort bIII voor III te spelen.\nVaak wordt een harmonisch contrast gebruikt: het in mineur soleren of zingen over een majeur akkoordenschema.\nBluesmuziek heeft vaak een wat rauwe, donkere zangpartij, geworteld in zwarte gospel. De zanglijn wordt gekenmerkt door herhaling en een vraag-en-antwoord-dialoog tussen de zanger en de muzikanten.\nThematiek.\nDe blues vertelt over het leven van alledag. De nadruk daarbij ligt op negatieve gebeurtenissen, bijvoorbeeld ongeluk in de liefde. Door het zingen van de blues hoopt men troost voor deze problemen te vinden, naast de kracht om er weer bovenop te geraken.\nEen bluesmuzikant schuwt controversi\u00eble thema's als alcohol, seks en geweld niet. Wel worden deze vaak bezongen in bedekte termen, veelal afkomstig uit Afro-Amerikaanse tradities, zoals de voodoo.\nStijlen.\nElke bluesmuzikant heeft wel zijn eigen typische stijlkenmerken. Toch kunnen we in de blues onder andere de volgende stijlgroepen herkennen:\nInstrumenten.\nDe blues werd oorspronkelijk gespeeld op akoestische instrumenten als gitaar, saxofoon, piano en mondharmonica. Soms maakte de gitarist bovendien gebruik van een glad en hard voorwerp, zoals een mes of een flessenhals (vandaar de naam bottleneck), waarmee hij over de snaren gleed (vandaar de naam slide). Deze muziek werd meestal gespeeld in een meer intieme omgeving.\nLater kwam de elektrische versterking in zwang. Aanvankelijk vanuit de behoefte om voor grotere aantallen toehoorders te kunnen spelen. Maar doordat vooral de elektrische gitaar een eigen \"sound\" heeft, ontwikkelde de elektrische blues zich tot een apart genre.\nTypische bluesinstrumenten zijn onder andere:\nMuzikanten.\nZie ook: "}
{"id": "9083", "revid": "622142", "url": "https://nl.wikipedia.org/wiki?curid=9083", "title": "Lonnie Brooks", "text": "Lonny Brooks geboren als Lee Baker, Jr. (Dubuisson, Louisiana, 18 december 1933 - Chicago, 1 april 2017), was een zydeco-, rock- en bluesgitarist.\nLange tijd trad hij op in het clubcircuit van Chicago, vaak andermans hits vertolkend, tot vier van zijn nummers werden opgenomen in de \"Living Chicago Blues Anthology\" van het label \"Alligator Records\". Hierna nam zijn carri\u00e8re een vlucht.\nHet album \"Bayou Lightning\" bevat, volgens velen, zijn beste werk."}
{"id": "9084", "revid": "231402", "url": "https://nl.wikipedia.org/wiki?curid=9084", "title": "Verwoeste Stad", "text": ""}
{"id": "9087", "revid": "231402", "url": "https://nl.wikipedia.org/wiki?curid=9087", "title": "1285", "text": "Het jaar 1285 is het 85e jaar in de 13e eeuw volgens de christelijke jaartelling."}
{"id": "9091", "revid": "1338063", "url": "https://nl.wikipedia.org/wiki?curid=9091", "title": "Auschwitz (concentratiekamp)", "text": "Auschwitz was een concentratiekampcomplex dat tijdens de Tweede Wereldoorlog door nazi-Duitsland rondom de Poolse stad O\u015bwi\u0119cim (Duits: Auschwitz) in het geannexeerde deel van Polen werd opgezet. Auschwitz was het grootste van alle Duitse concentratiekampen en bestond aan het einde van de oorlog uit \"Auschwitz\u00a0I\" (het basiskamp (Duits: \"Stammlager\") ten zuidwesten van de stad), \"Auschwitz\u00a0II-Birkenau\" (het \"Vernichtungslager\" (vernietigingskamp) ten westen van de stad), \"Auschwitz\u00a0III-Monowitz\" (een werkkamp ten oosten van de stad bij de IG Farben-fabriek) en tevens tientallen subkampen.\nOngeveer 1,3 miljoen mensen werden naar Auschwitz gedeporteerd. Van hen zijn er ongeveer 1,1 miljoen om het leven gekomen; het grootste deel van de slachtoffers werd vergast.\nDe naam \"Auschwitz\" is symbolisch geworden voor de vernietigings- en concentratiekampen van de Duitse nationaalsocialisten (\"nazi's\") die op vele plaatsen in Duits bezet Europa werden gebouwd tijdens de Tweede Wereldoorlog. Miljoenen mensen, merendeels Joden, maar ook personen die tot andere etnische minderheden behoorden en politieke gevangenen zijn in dergelijke kampen om het leven gekomen.\nVan 1940 tot en met begin 1942 was het Auschwitz-complex voornamelijk een concentratiekamp; gevangenen kwamen om het leven door de combinatie van grove mishandeling, uithongering, dwangarbeid, slecht schoeisel en kleding, en slechte hygi\u00ebne en medische verzorging. Vanaf het begin van 1942 tot oktober 1944 was de actieve massamoord op Joden een even zo belangrijke functie van het complex.\nOp 22 november 1943 werd Auschwitz administratief in drie kampen onderverdeeld: Auschwitz\u00a0I, Auschwitz\u00a0II-Birkenau en Auschwitz\u00a0III-Monowitz. Deze onderverdeling werd onder andere uitgevoerd om de administratie van het volledige kamp-complex te vereenvoudigen. Elk van de drie kampen functioneerde op autonome wijze met zijn eigen specifieke taken.\nPlannen.\nNa de Duitse aanval op Polen in september 1939 kregen de Duitsers te maken met toenemende weerstand en verzet. Veel Poolse politieke tegenstanders werden opgepakt. Eind 1939 stelde SS-Gruppenf\u00fchrer Erich von dem Bach-Zelewski samen met de inspecteur van de Sicherheitspolizei (SiPo) Arpad Wigand voor aan Heinrich Himmler een concentratiekamp voor deze Poolse verzetsstrijders en criminelen uit Silezi\u00eb te bouwen. Op 27 april 1940 gaf Reichsf\u00fchrer-SS Heinrich Himmler, na diverse verkennende terreininspecties, de opdracht om nabij het dorp Auschwitz - in het zuiden van Polen - een concentratiekamp te bouwen. Hiervoor werd een ommuurde Poolse legerkazerne met stenen barakken omgebouwd.\nHet grondgebied dat voor de vestiging was uitgekozen lag aan de oostelijke zijde van de Moravische Poort, in een vlakte tussen de rivieren Sola en Wis\u0142a. Dit was een vochtig, drassig en ongezond gebied. Verkeerstechnisch bood deze plaats de nazi's veel voordelen omdat Auschwitz aan de spoorwegverbinding van Katowice met Krakau lag. De reeds bestaande Poolse legerkazernes in het dorpje Zasole vormden de eerste behuizing van het kampcomplex. Het gehele Sperrgebiet met werkkampen van Auschwitz besloeg uiteindelijk 40\u00a0km\u00b2.\nIn de plannen voor het concentratiekamp was ook het voorstel inbegrepen van IG Farben voor de bouw van een fabriek voor de productie van synthetisch rubber, de zogenoemde \"Buna Werke\". Aangezien Auschwitz over voldoende ruimte beschikte en in de omgeving voldoende water, kalk, zout, kolen en andere grondstoffen aanwezig waren, leek het concentratiekamp de nazi's een geschikte plaats voor de bouw van de fabriek. Bovendien kon IG\u00a0Farben op deze wijze gebruikmaken van werkkrachten uit het concentratiekamp. Op 1 maart 1941 hadden een delegatie van IG\u00a0Farben en Himmler een bespreking in Auschwitz en bezichtigden zij het kamp. Op 7 april datzelfde jaar nam in Katowice de bouw van de Bunafabriek een aanvang. Deze fabriek vormde samen met andere fabrieken van IG\u00a0Farben het latere Auschwitz\u00a0III-Monowitz.\nAuschwitz I (Stammlager).\nAuschwitz I, ook wel het \"Stammlager\" (Nederlands: basiskamp) genoemd, oorspronkelijk een kazerne, was het eerste grote kamp dat werd opgezet. Het werd in 1940 officieel als gevangenenkamp opgeleverd en deed later dienst als het administratieve centrum van het gehele Auschwitz-complex. In Auschwitz\u00a0I werden ongeveer 70\u00a0000 mensen omgebracht, voornamelijk Poolse intellectuelen en Russische krijgsgevangenen. Op 5 mei 1940 werd Rudolf H\u00f6ss aangesteld als kampcommandant. Het eerste gevangenentransport met dertig Duitse criminelen arriveerde op 20 mei 1940. Zij moesten samen met driehonderd Joden uit de stad Auschwitz (Pools: O\u015bwi\u0119cim) het kamp opknappen. Vijftien SS'ers werden aangesteld als bewakers. Aanvankelijk werden in Auschwitz\u00a0I achttien gebouwen als barakken gebruikt, waaronder een kampziekenhuis en een kampgevangenis. Buiten het kamp lagen twee gebouwen voor de kampstaf. Een oude munitiebunker werd omgebouwd tot crematorium om de overleden gevangenen te kunnen cremeren.\nOp 14 juni 1940 kwam het eerste offici\u00eble gevangenentransport met ongeveer 720 Poolse politieke gevangenen uit Tarn\u00f3w aan in Auschwitz\u00a0I. Het totaal aantal gevangenen zou op 15 augustus door een transport politieke gevangenen uit Warschau oplopen tot 3200. In het eerste jaar werd het kamp gestaag uitgebreid. Heinrich Himmler gaf H\u00f6ss de opdracht om de capaciteit van Auschwitz\u00a0I uit te breiden tot 30\u00a0000. Tevens kreeg H\u00f6ss de opdracht om bij het drie kilometer verderop gelegen Birkenau een nieuw en groter kamp te bouwen met de aanvankelijke bedoeling om daar nog eens 100\u00a0000 Russische krijgsgevangenen onder te brengen. In de eerste jaren zaten er gemiddeld tussen de dertien- en zestienduizend mensen. In 1942 nam de aanvoer van gevangenen flink toe en bereikte dit aantal de twintigduizend.\nDe eerste vergassingen van gevangenen uit Auschwitz vonden niet in het kamp zelf plaats; deze gevangenen werden vervoerd naar gaskamers elders in Duitsland. Tot 1941 werden de meeste slachtoffers in Auschwitz\u00a0I niet vergast, maar doodgeschoten. Bij afwezigheid van kampcommandant H\u00f6ss bedacht waarnemer Karl Fritzsch het plan om Zyklon\u00a0B - het middel waar men de kleren mee desinfecteerde - te gebruiken als gas. Eind augustus of begin september besloot Fritzsch twee proeven te doen met Zyklon\u00a0B in blok 11, de kampgevangenis op Russische krijgsgevangenen. Na de vergassingen in blok 11 werd het lijkenhuis van de tot crematorium verbouwde munitiebunker omgebouwd tot een gaskamer. In december 1941 vond hier de eerste grote vergassing plaats. De uitbreiding van Auschwitz\u00a0I werd gecombineerd met de bouw van een nieuw en groter crematorium. Echter, deze werd uiteindelijk opgezet in Auschwitz\u00a0I (Crematorium\u00a0I), maar naar als crematorium II in het nieuwe kamp, Auschwitz\u00a0II-Birkenau. Crematorium\u00a0I werd vervolgens omgebouwd tot een luchtafweerbunker voor de SS.\nNet als in andere kampen werden in Auschwitz I medische experimenten op gevangenen uitgevoerd.\nNadat de uitbreiding van Auschwitz\u00a0I en de nieuwe kampen Auschwitz\u00a0II-Birkenau en Auschwitz\u00a0III-Monowitz gebouwd waren, werd het belang van Auschwitz\u00a0I kleiner. Het administratief hoofdkwartier bevond zich in het \"Stammlager\", maar de nazi's legden steeds meer de nadruk op Auschwitz\u00a0II-Birkenau. Auschwitz\u00a0I werd nu vooral gebruikt om gevangenen onder te brengen die moesten werken in fabrieken in Auschwitz\u00a0III-Monowitz of op andere plaatsen. Ook werd er vanaf juni 1943 op verzoek van Himmler in blok 24a van Auschwitz\u00a0I een bordeel gevestigd, het \"Lagerbordell\".\nVan alle concentratiekampen heeft Auschwitz\u00a0I de bekendste toegangspoort. Boven de ingang hangt heden ten dage nog steeds de spreuk \"Arbeit macht frei\" (\"Arbeid maakt vrij\"), die aan de buitenkant de indruk van een werkkamp moest wekken.\nAuschwitz II-Birkenau.\nAuschwitz II, ook wel Auschwitz-Birkenau genoemd, was het tweede van de drie grote kampen van Auschwitz. Auschwitz\u00a0II was het vernietigingskamp, en het is dit kamp waaraan de meeste mensen denken bij het horen van de naam Auschwitz. Het werd op 1 maart 1942 officieel geopend. Het kamp bevindt zich in Birkenau, de Duitse naam voor het Poolse dorpje Brzezinka, ongeveer drie kilometer van Auschwitz\u00a0I en besloeg een grote oppervlakte van 175 hectare. Behalve Joden, Sinti en Roma werden ook veel andere burgers uit de toen bezette gebieden, waaronder zo'n 40\u00a0000 Vlaamse arbeiders en bedienden die als werkweigeraars waren opgepakt, in Auschwitz\u00a0II gevangen gehouden.\nHet nieuwe kamp bij Auschwitz was aanvankelijk niet voor Joden, maar voor Russische krijgsgevangenen bedoeld. In de herfst van 1941 arriveerden 10\u00a0000 Russische krijgsgevangenen om te beginnen met de bouw van het nieuwe kamp, Auschwitz-Birkenau. Het dorp Birkenau was in juli al ontruimd en deels afgebroken.\nTijdens de bouw van het nieuwe kamp werden ook gaskamers aangebracht. De Duitsers hadden sinds september 1941 al diverse keren in Auschwitz\u00a0I ge\u00ebxperimenteerd met Zyklon\u00a0B. Toen werd al duidelijk dat Auschwitz\u00a0I geen geschikte plaats was om een massamoord uit te voeren. Zyklon\u00a0B was daarentegen, mits in de juiste hoeveelheid gebruikt, wel effectief. Twee leegstaande boerderijen werden omgebouwd tot gaskamers.\nIn 1942, na de voltooiing van de twee gaskamers, speelde Auschwitz een steeds belangrijkere rol bij het doden van de Joden in het kader van de Endl\u00f6sung der Judenfrage. Auschwitz bleef in dat jaar echter nog ver achter bij de andere vernietigingskampen, zoals Treblinka en Be\u0142\u017cec. Vanaf de zomer van 1942 ging Auschwitz\u00a0II een sleutelrol spelen in het doden van de Europese Joden. Door de aanleg van vier crematoria met gaskamers werd de capaciteit aanzienlijk vergroot.\nDe meeste mensen kwamen in Auschwitz-Birkenau aan per trein, vaak na een dagenlange reis in goederenwagons. In 1944 werd de spoorlijn tot in het kamp nabij de gaskamers doorgetrokken en werd het vernietigingsproces nog grootschaliger uitgevoerd.\nAuschwitz III-Monowitz.\nAuschwitz III, ook wel \"Auschwitz-Monowitz\" genoemd, was het laatste van de drie grote kampen van Auschwitz. Officieel was Auschwitz\u00a0III een subkamp, maar vanwege de grootte werd het ook wel als hoofdkamp gezien. Auschwitz\u00a0III was het werkkamp, waar bedrijven als IG Farben en Krupp Stahl vestigingen hadden.\nHoewel Monowitz geen vernietigingskamp was, had het een opvallend hoog sterftecijfer. Van de bijna vierduizend gevangenen die eind 1942 in het kamp waren, leefden er in februari nog maar tweeduizend. Tot oktober 1944 werd ook in Auschwitz\u00a0III-Monowitz aan selecties gedaan. Er werden 7295 dwangarbeiders wegens ziekte of verzwakking teruggestuurd naar het Stammlager, waar de meeste van hen omkwamen in de gaskamers. Er wordt aangenomen dat er 20\u00a0000 tot 25\u00a0000 gevangenen van Auschwitz\u00a0III om het leven zijn gekomen. Hierbij dient te worden opgemerkt dat dit gaat om personen die in Auschwitz\u00a0III zelf om het leven zijn gekomen en niet om personen die na terugzending in het Stammlager omkwamen.\nOrganisatiestructuur.\nDe organisatie van Auschwitz bestond uit zeven afdelingen (kampcommandant, politieke afdeling, kampadministratie, dwangarbeid, economische administratie, medische afdeling en de SS-eenheid welzijn en opleiding). Daarnaast waren er nog enkele administratieve eenheden die verantwoordelijk waren voor zaken zoals de bouw, hygi\u00ebne, voedsel en uitrusting. Al deze afdelingen hadden eigen verantwoordelijkheden, maar de politieke afdeling was bij uitstek de belangrijkste.\nIn de loop der jaren werd het SS-garnizoen in Auschwitz gestaag uitgebreid. In 1941 waren er zevenhonderd SS'ers in Auschwitz, in juni 1942 was dat aantal opgelopen tot tweeduizend. In april 1944 beschikte de SS over ruim drieduizend SS'ers en in augustus van dat jaar was het aantal opgelopen tot 3300 mannen en vrouwen. De piek werd midden januari 1945 bereikt. Terwijl de evacuatie van het kamp in volle gang was, waren er 4480 mannelijke en 71 vrouwelijke SS'ers in het kamp. Gedurende het bestaan van het kamp deden er in totaal 7000 tot 7200 verschillende SS'ers dienst. Gegevens over 1209 SS'ers wijzen uit dat deze mensen nauwelijks een opleiding hadden genoten. Zeventig procent van hen had slechts basisonderwijs genoten, 21,5 procent middelbaar onderwijs en slechts 5,5 procent had hoger onderwijs gevolgd. Van deze laatste groep was het merendeel arts of architect.\nDe meerderheid van het SS-garnizoen bestond uit Duitsers met een Duitse nationaliteit (Reichsdeutscher). Er was eveneens een grote groep Duitsers zonder Duitse nationaliteit (Volksdeutscher). Deze waren meestal afkomstig uit de landen als Tsjechi\u00eb, Roemeni\u00eb, Slowakije en Hongarije. Deze groep werd met de jaren relatief gezien steeds groter, maar nam in 1944 af toen oude Wehrmacht- en Luftwaffesoldaten werden gestationeerd in Auschwitz.\nKampdirecteuren.\nDe kampcommandant was de hoogste bevelhebber van het kamp. De SS-Schutzhaftlagerf\u00fchrer (kampdirecteur) was de tweede man in de hi\u00ebrarchie. Hij was verantwoordelijk voor de aansturing van de Rapportf\u00fchrer (verantwoordelijk voor de geschreven rapporten), de Blockf\u00fchrer (verantwoordelijk voor de zaken per gevangenenblok) en de Kommandof\u00fchrer (verantwoordelijk voor de dwangarbeid).\nMet de uitbreiding van Auschwitz werd ook het aantal posten van directeur uitgebreid. Alle sectoren in Auschwitz\u00a0II werden bestuurd door een directeur. In Auschwitz\u00a0III en al zijn subkampen werden ook directeuren neergezet die verantwoordelijk waren voor de dagelijkse gang van zaken in het kamp.\nPolitieke afdeling.\nDe politieke afdeling (Afdeling II) was de leidende afdeling in het vernietigingsproces. De ambtenaren in de politieke afdeling waren afkomstig van de Gestapo en de Kriminalpolizei. De politieke afdeling moest haar bevindingen rapporteren aan zowel de kampcommandant als het Reichssicherheitshauptamt. De politieke afdeling werd aanvankelijk geleid door SS-Untersturmf\u00fchrer Maximilian Grabner en later door SS-Untersturmf\u00fchrer Hans Schurz.\nDe politieke afdeling had veel inspraak bij het vrijlaten van gevangenen, het bijhouden van persoonlijke dossiers en het beheer van de crematoria. Bovendien was ze verantwoordelijk voor de omgang van de SS'ers met de gevangenen en het verzet in het kamp. Daarnaast was de afdeling belast met de aansturing van het vernietigingsproces. Al deze aspecten zorgden ervoor dat de politieke afdeling de belangrijkste afdeling in Auschwitz was.\nOmgang met gevangenen.\nWreedheid jegens tegenstanders en inferieur geachte personen was een wezenlijk kenmerk van de ideologie van het nationaalsocialisme. Op 1 oktober 1933 gaf Theodor Eicke instructies over de omgang van de SS'ers met de gevangenen. Eicke liet weten dat de gevangenen als vijanden van het Rijk moesten worden gezien en daarom ruw aangepakt moesten worden. De SS'ers mochten niet op een menselijke manier met de gevangenen omgaan, want dit werd gezien als een zacht karakter of zelfs een gebrek aan karakter. Deze manier van omgang met gevangenen gold in ieder concentratiekamp, dus ook Auschwitz. Vele jaren van indoctrinatie zorgden er uiteindelijk voor dat de SS'ers in staat waren om op onmenselijke en respectloze manier om te gaan met de gevangenen.\nVrouwen.\nVanaf 1942 werden ook vrouwen gestationeerd in Auschwitz. Het pas geopende vrouwenkamp lag hieraan ten grondslag, maar ook een tekort aan personeel was een belangrijke reden. De vrouwen behoorden officieel niet tot de SS, die een volledig mannelijke organisatie was. De vrouwen moesten een contract tekenen, waardoor ze werden gerekend tot de leden van de SS-Gefolge. Ze stonden echter net als de mannelijke SS'ers onder leiding van de kampcommandant. Ze deden vooral dienst als opzichters (Aufseherinnen) in het vrouwenkamp. Later werden de vrouwen ook ingezet tussen de mannen. Naast het fungeren als opzichter, waren er ook vrouwen die dienstdeden bij de communicatieafdeling van het kamp. Zij werden gezien als SS-Helferinnen. Deze groep was relatief gezien vrij klein. Daarnaast werkten er nog vrouwen bij het Duitse Rode Kruis dat dienstdeed in Auschwitz.\nCommandanten.\nNet als de andere kampen beschikte ook Auschwitz over een kampcommandant. De eerste commandant was SS-Obersturmbannf\u00fchrer Rudolf H\u00f6ss (mei 1940-november 1943). Hij werd opgevolgd door SS-Obersturmbannf\u00fchrer Arthur Liebehenschel (november 1943-mei 1944), die op zijn beurt weer werd opgevolgd door SS-Sturmbannf\u00fchrer Richard Baer (mei 1944-januari 1945). H\u00f6ss kreeg tijdens Aktion H\u00f6ss (mei 1944-juli 1944) tijdelijk opnieuw zeggenschap over een groot deel van het kamp.\nNa de eerste reorganisatie kregen Auschwitz\u00a0II en Auschwitz\u00a0III een eigen kampcommandant. Auschwitz\u00a0II werd vanaf november 1943 geleid door SS-Sturmbannf\u00fchrer Friedrich Hartjenstein, die in november 1944 werd opgevolgd door SS-Hauptsturmf\u00fchrer Josef Kramer. Auschwitz\u00a0III kwam vanaf 1943 onder leiding te staan van SS-Hauptsturmf\u00fchrer Heinrich Schwarz, die deze functie behield tot het einde van het kamp.\nDe kampcommandant had de complete leiding over het kamp en het daarbij behorende SS garnizoen. Hij moest op zijn beurt verantwoording afleggen aan de Inspectiedienst van de Concentratiekampen. Nadat deze instantie op 3 maart 1942 onderdeel werd van de Wirtschaftsverwaltungshauptamt (SS-WVHA), kwam Auschwitz onder het bevel van Amtsgruppe D van het SS-WVHA.\nMuziek in het kamp.\nEvenals in andere concentratie- en vernietigingskampen werd ook in Auschwitz muziek gemaakt door gevangenen. In december 1940 werd door de SS een orkest dat uit gevangenen bestond samengesteld. Auschwitz was hiermee het eerste kamp dat over een orkest beschikte. Auschwitz\u00a0I en Auschwitz\u00a0II hadden samen al zes verschillende orkesten, waarvan \u00e9\u00e9n zelfs 100 tot 120 leden telde.\nDit droeg bij aan een cynische en sadistische sfeer: de gevangenen die dagelijks het kamp verlieten om dwangarbeid te verrichten marcheerden op orkestmuziek door de poort. Terwijl het orkest aan hun linkerkant vrolijke muziek stond te spelen, werden aan de rechterkant de lichamen van vermoorde gevangenen opgestapeld als afschrikwekkend voorbeeld. Bij terugkomst van de dwangarbeid buiten het kamp, werden de uitgeputte gevangenen, terwijl zij hun tijdens het werk overleden lotgenoten via de poort het kamp in droegen, eveneens begeleid door hetzelfde orkest. In tegenstelling tot de indruk die de meeste films over Auschwitz geven, werden de meeste Joden in Auschwitz\u00a0II-Birkenau gevangen gehouden. Zij gingen dus niet door deze poort. Er was ook sprake van zogenoemde \"begeleidingsmuziek\"; muziek tijdens de tocht naar de galg, bij het uitdelen van lijfstraffen of bij de weg naar de gaskamers. Op zondagen werd vaak opgetreden op de appelplaats of in de kampblokken. Er werd hier gespeeld voor zowel de kampleiding als voor de medegevangenen.\nDe leden van het orkest hadden het voordeel dat ze vrijwel altijd vrijgesteld waren van zwaar werk. Ze werden bovendien beter gehuisvest en kregen beter te eten dan de overige gevangenen. Men had door het maken van muziek dus aanzienlijk meer kans om te overleven. Echt goed hadden de leden van het orkest het echter niet: violiste Jetty Cantor was er na de bevrijding zo slecht aan toe dat zij maanden op krukken moest lopen.\nKampmuseum.\nBinnen het kamp van \"Auschwitz I\" bevond zich in \"Blok 24\" (het eerste blok achter de poort) een door de leiding goedgekeurd kampmuseum, het \"Lagermuseum\". Dat was opmerkelijk, omdat iedere vorm van kunst binnen een kamp verboden was. Aanvankelijk werd de inrichting van het museum bepaald door van de gevangenen en vermoorden in beslag genomen objecten tentoon te stellen, zoals medailles, prenten, munten, vlaggen, Poolse klederdrachten en Joodse religieuze objecten, en was bedoeld hen belachelijk te maken en te vernederen. Aanleiding voor de oprichting van het uitgebreidere museum was het betrappen van de gevangengenomen Poolse verzetsstrijder en kunstschilder Franciszek Tangosz (1912-1974) door kampcommandant H\u00f6ss bij het vervaardigen van een schilderij. H\u00f6ss zag mogelijkheden zijn schilderijenverzameling uit te breiden door Tangosz voor zich te laten werken en bij bezoek van zijn hogere leiding met deze werken indruk te maken. Tangosz werd aangesteld als beheerder van het museum en kon ook een groep oprichten van mede-kunstenaars, zodat ook meer gevangenen door diverse kunstuitingen, zoals het vervaardigen van tekeningen, schilderijen, miniatuur beeldhouwwerken, muziekpartituren enz., zichzelf langer konden onttrekken aan zware lichamelijke dwangarbeid. Op de slaapzalen in het blok zijn muurtekeningen te zien. Het was zelfs mogelijk voor deze gevangenen ge\u00efllustreerde en door de kampleiding geautoriseerde brieven naar huis te sturen, met in de illustraties verborgen boodschappen of uitingen van hun gevoelens. Hoge SS-officieren konden de schilderijen naar huis meenemen. Met gestolen tekenmateriaal werden ook illegale werkjes gemaakt, zoals een bewaard gebleven sprookjesboekje.Het museum is te bezichtigen en omvat een collectie van ruim 2000 kunstwerken. Dit museum dient niet te worden verward met het Staatsmuseum Auschwitz-Birkenau, dat zich aan de rand van O\u015bwi\u0119cim bevindt.\nVluchtpogingen en verzet.\nVerzet en opstand.\nOndanks het gevaar dat het met zich meebracht, waren er verzetsgroepen in de kampen van Auschwitz. Het verzet had te kampen met extra grote moeilijkheden. Zo was er steeds verraad van niet-Joodse medegevangenen. Velen van hen hoopten op deze manier de dood te ontspringen en wilden niets riskeren. Vaak traden deze verraders op als handlangers van de SS en namen ze de voor het verzet belangrijke functies waar. Nieuwe leden werden meestal niet toegelaten tot het verzet. Hoe kleiner de groep, des te minder kans op verraad. Bovendien waren de meeste nieuwelingen te 'traag' vanwege de nieuwe situatie waarin ze terechtgekomen waren. De Russische krijgsgevangenen waren gedecimeerd tot een kleine groep, waarvan dus ook al weinig steun uit kon gaan. De groep politieke gevangenen in het kamp had te kampen met politieke tegenstellingen en nationaliteit, hetgeen achterdocht ten opzichte van elkaar in de hand werkte. Naast deze factoren was het voor het verzet lastig om te communiceren met de andere kampen, doordat de kampen enkele kilometers van elkaar verwijderd lagen. Hierdoor was in wezen elk kamp op zichzelf aangewezen.\nDe taak die het verzet zich moest stellen voor verschillende kampen was bovendien niet gelijk. Voor Auschwitz\u00a0II, waar de vergassingen plaatsvonden, was het doel het ontregelen van het uitroeiingsapparaat door zo veel mogelijk onderdelen te vernietigen. Het verzet in dit vernietigingskamp kon maar door \u00e9\u00e9n bepaalde groep met succes worden uitgevoerd: het Sonderkommando. Het verzet in Auschwitz\u00a0I en Auschwitz\u00a0III was er vooral op gericht om bij nadering van het front te voorkomen dat de SS'ers de gevangenen zouden liquideren.\nOpstand in Auschwitz-Birkenau.\nIn Auschwitz II kwam het op 7 oktober 1944 tot een georganiseerde opstand. De opstand zou worden begonnen door het Sonderkommando. De leden van het Sonderkommando vormden de werkkrachten in de verschillende crematoria: hun taak was het verbranden van de lijken. Het was de bedoeling de gaskamers en crematoria met explosieven op te blazen. Het is gelukt crematorium\u00a0IV buiten gebruik te stellen.\nIndividuele ontsnappingen.\nOngeveer zevenhonderd gevangenen probeerden tijdens hun gevangenschap in Auschwitz te ontsnappen, en ongeveer driehonderd van hen slaagden hierin. Op mislukte ontsnappingspogingen stond vaak uithongering als straf. Na een succesvolle ontsnappingspoging werd de eventuele familie van de betreffende persoon opgepakt en naar Auschwitz gezonden. Bovendien werden tien willekeurige personen uitgehongerd tot ze dood neervielen. Eind juli 1941 ontsnapten er drie gevangenen, wat voor SS-Hauptsturmf\u00fchrer Karl Fritzsch, de plaatsvervangend kampcommandant, aanleiding was om 10 mensen uit te kiezen die de hongerdood zouden moeten sterven. Toen een van hen, Franciszek Gajowniczek, uitriep: \"Mijn vrouw, mijn kinderen\", stelde Maximiliaan Kolbe zich beschikbaar om zijn plaats in te nemen. Dit werd geaccepteerd.\nIn juni 1944 probeerde Mala Zimetbaum samen met Edek Galinski te ontsnappen. Ze wilde tevens deportatielijsten het kamp uit smokkelen, waarvan ze een kopie had omdat ze op het kantoor van de \"Lagerleitung\" werkte als vertaalster. Op 6 juli werden beiden gearresteerd nabij de Slowaakse grens en ter dood veroordeeld. Galinski pleegde voor de executie zelfmoord, en Zimetbaum stierf na een mislukte zelfmoordpoging alsnog door de martelingen van SS'ers.\nGeallieerde kennis van het kamp.\nWitold Pilecki.\nDe Poolse verzetsman Witold Pilecki is, voor zover bekend, de enige persoon die zich op vrijwillige basis in Auschwitz gevangen liet zetten. Hij bracht in totaal 945 dagen door in het kamp, alvorens te ontsnappen. Vanaf oktober 1940 stuurde hij diverse rapporten over het kamp en de massamoord naar de \"Armia Krajowa\", het Poolse verzetsleger. Dit kon hij doen omdat hij een kleine verzetsgroep in Auschwitz had georganiseerd. Vanaf maart 1941 werden zijn bevindingen via het Poolse verzet aan de Britse overheid geleverd.\nDeze rapporten waren de belangrijkste bronnen van informatie over Auschwitz voor de westerse geallieerden. Pilecki hoopte dat de geallieerden wapens in of nabij het kamp zouden droppen, waardoor men van binnenuit een opstand kon forceren. Indien dit niet door zou gaan, hoopte hij op een dropping door de Poolse Eerste Onafhankelijke Parachutistenbrigade of een frontale aanval door de Armia Krajowa.\nIn 1943 realiseerde Pilecki zich dat geen van deze plannen bestond. In de nacht van 26-27 april 1943 ontsnapte hij tijdens zijn nachtdienst buiten het kamp. Samen met twee anderen overmeesterde hij een bewaker, sneed de telefoonlijn door en nam enkele belangrijke documenten mee.\nNadat Pilecki was ontsnapt, zocht hij contact met de Armia Krajowa. Het gedetailleerde rapport over de massamoord die zich in Auschwitz voltrok werd naar Londen gebracht, maar de Britse autoriteiten weigerden de Armia Krajowa luchtondersteuning te verlenen bij een aanval op Auschwitz. Het verzetsleger wilde op deze manier de gevangenen laten ontsnappen en de gaskamers en crematoria onschadelijk maken. Een luchtaanval was zeer risicovol en de rapporten van het Poolse verzet waren voor de Britten niet voldoende bewijs om hieraan mee te helpen. Men dacht dat de rapporten ietwat waren overdreven door de Polen. De Armia Krajowa zelf kwam tot de conclusie dat ze te weinig manschappen had voor een frontale aanval.\nVrba-Wetzler-rapport.\nHet Vrba-Wetzler-rapport, ook bekend als \"Auschwitz-protocollen\", was een rapport waaruit gedetailleerde informatie naar voren kwam over de massamoord die zich voltrok in Auschwitz. Het Vrba-Wetzler-rapport werd gezien als een van de belangrijkste inlichtingsbronnen voor de geallieerden.\nAlfred Wetzler was op 7 maart 1944 getuige van een moord op 4000 Joden die afkomstig waren uit Theresienstadt. Direct na aankomst werden ze vergast. Een tweede transport uit Theresienstadt bracht Rudolf Vrba in Auschwitz. Hij werkte eerst in \"Kanada\" en later als administrateur. In die laatste functie kwam hij meer te weten over de gang van zaken in het kamp. Vrba en Wetzler besloten om het kamp te ontvluchten en de gebeurtenissen in Auschwitz aan de buitenwereld bekend te maken. Op 7 april 1944 beraamden de jonge Joden een plan om uit Auschwitz\u00a0II-Birkenau te ontsnappen. Ze namen gedetailleerde informatie mee, zoals een plattegrond van Auschwitz en het aantal vermoorde gevangenen.\nToen ze enkele dagen na hun ontsnapping in Slowakije aankwamen, stelden ze een rapport op. Vrba schreef zeer gedetailleerde informatie over binnenkomende transporten en tatoeagenummers van werkcommando's. Met het publiceren van het rapport werd dus duidelijk dat alle gedeporteerden uit de westerse landen niet tewerkgesteld waren, maar vergast. Toen zowel Wetzler als Vrba klaar waren met het rapport, kregen ze nog hulp van enkele vluchtelingen, die getuige waren geweest van de vergassing van de eerste groep Hongaarse Joden op 15 mei 1944. Zij vulden het rapport met deze details aan.\nHet rapport werd naar Londen gesmokkeld, waar het midden juni aankwam. De Amerikanen werden direct op de hoogte gesteld van de situatie. Delen uit het rapport werden op 15 juni door de BBC openbaar gemaakt, en op 20 juni werden delen door \"The New York Times\" gepubliceerd. Doordat bekend was dat de Hongaarse Joden de volgende slachtoffers waren, werd de druk op president Mikl\u00f3s Horthy flink opgevoerd. Richard Lichtheim, medewerker van het Jewish Agency in Gen\u00e8ve, liet de Britse autoriteiten weten dat de moord op de Hongaarse Joden kon worden gestopt en hij had daarbij drie doelwitten in gedachten: hij wilde de spoorlijnen van Hongarije naar Auschwitz bombarderen, Auschwitz\u00a0II-Birkenau onbruikbaar maken en alle regeringsgebouwen in Boedapest platleggen.\nDe Britten zagen wel wat in het voorstel, maar de Amerikanen vonden de operatie te riskant. Roosevelt deed nog wel een oproep aan Horthy om de deportaties te staken. Toen er op 2 juli, bij een Amerikaanse aanval op een Duits rangeerterrein, toch enkele regeringsgebouwen werden verwoest, meende Horthy dat dit een vergeldingsactie was. Vijf dagen na het bombardement gaf hij het bevel om de deportaties te stoppen. Ongeveer 170\u00a0000 Hongaarse Joden werden niet gedeporteerd.\nOp 25 november 1944 werd het rapport door de Amerikaanse War Refugee Board voor het eerst in zijn geheel gepubliceerd.\nOverige kennis.\nNaast de twee belangrijke rapporten die door ex-gevangenen werden geschreven hadden de geallieerden nog meer kennis over het bestaan van het kamp. Sinds 31 mei 1944 bezaten de geallieerden gedetailleerde luchtopnames van alle grote kampen. In de lente van 1944 wilden de Duitsers onderhandelen met de geallieerden, ze boden aan \u00e9\u00e9n miljoen Joden te ruilen voor 10\u00a0000 vrachtwagens. Een Hongaarse Jood moest de onderhandelingen leiden, waarmee hij de verantwoordelijkheid kreeg voor het leven van \u00e9\u00e9n miljoen mensen, voornamelijk landgenoten. De geallieerden gingen echter niet op het aanbod van de nazi's in, omdat ze zich niet wilden laten chanteren.\nUit verslagen gemaakt rond die tijd blijkt dat de geallieerden ook niet over de middelen beschikten om een miljoen Joden op te vangen en van voedsel en medische verzorging te voorzien. Na het mislukken van de onderhandelingen werden de Hongaarse Joden afgevoerd naar Auschwitz. Op 13 september 1944 werd er door de geallieerden een kleine aanvalspoging ondernomen. Amerikaanse bommenwerpers voerden een aanval uit op de fabrieken rondom de kampen en richtten aanzienlijke schade aan, maar de kampen zelf bleven tot aan het einde van de oorlog intact. Een reden voor het uitblijven van militaire actie tegen de kampen was mogelijk de zeer grote kans op burgerslachtoffers. De enige militaire mogelijkheid was namelijk een groot bombardement vanuit de lucht.\nSluiting en evacuatie.\nToen het Rode Leger in juli 1944 de lijn Wis\u0142a-Wis\u0142oka bereikte, op minder dan tweehonderd kilometer van Auschwitz, overwoog de Duitse leiding twee opties. De eerste optie was om het kamp op te heffen bij aanhoudende successen van het Rode Leger. De tweede optie was het kamp zo lang mogelijk open houden in de hoop dat het tij zou keren. In augustus 1944 zaten ongeveer 16\u00a0000 gevangenen in Auschwitz I; 9000 Joden, 4000 Polen en 3000 personen met een andere nationaliteit. In Auschwitz II bevonden zich op dat moment zo'n 88\u00a0000 gevangenen. De Duitsers namen tegen het einde van 1944 maatregelen voor een eventuele sluiting van het kamp. De essenti\u00eble functies bleven wel intact.\nDe nazi's wisten dat de geallieerde legers spoedig voor de poorten van de kampen zouden staan. In het voorjaar van 1944 had Himmler het bevel gegeven tot de A-Fall, hetgeen inhield dat zodra de geallieerde legers het kamp in zicht hadden, de beslissingsbevoegdheid overging op de kampleiding, die alles in het werk moest stellen om zo veel mogelijk bewijs te vernietigen.\nDe nazi's stopten in november 1944 met het doden van de Joden. De meeste Joden die in het Sonderkommando (gevangenen die in de crematoria en gaskamers werkten) zaten werden door de SS ge\u00ebxecuteerd omdat ze als getuigen werden gezien. Veel van hen waren al op 7 oktober vermoord, nadat een opstand van het Sonderkommando was mislukt. Toch hebben enkele leden van het Sonderkommando het kamp overleefd.\nCrematorium IV werd nadat het tijdens de opstand beschadigd was buiten gebruik gesteld. In november en december plaatsten de Duitsers explosieven bij de andere crematoria om deze indien nodig op te kunnen blazen. De gaskamers werden onklaar gemaakt en ook de werden technisch buiten werking gesteld. Crematorium\u00a0V en de bijbehorende gaskamer bleven tot de sluiting van het kamp in werking.\nEind 1944 werden ook de putten met lijken en as geruimd. Tevens werden niet-noodzakelijke documenten en lijsten over de gevangenen en massamoord vernietigd. In diezelfde periode werden zo veel mogelijk materialen, vari\u00ebrend van hout en bakstenen tot gestolen sieraden van de gevangenen uit het kamp verwijderd.\nDe nazi's wilden al het mogelijke bewijs van de massamoord vernietigen. Een onderdeel hiervan was de evacuatie van de gevangenen in de vernietigingskampen. De evacuatie van Auschwitz kwam in het tweede deel van 1944 op gang. Via zogenoemde dodenmarsen werden gevangenen lopend getransporteerd naar concentratiekampen dieper in het Derde Rijk. De nazi's waren bang dat ze na de bevrijding als getuigen zouden kunnen fungeren. Zaten er in augustus 1944 nog ruim 130\u00a0000 mensen in Auschwitz gevangenen, aan het einde van datzelfde jaar was meer dan de helft vertrokken.\nTijdens de dodenmarsen kwamen grote aantallen mensen om het leven. De bekendste dodenmars vond plaats in januari 1945, toen de Sovjettroepen de grens met Polen waren overgestoken. Negen dagen voordat de Sovjets in Auschwitz aankwamen, begeleidde de SS 60\u00a0000 gevangenen uit het kamp. Ze moesten naar Loslau lopen, bijna zestig kilometer verderop. Tijdens de mars naar Loslau kwamen meer dan 15\u00a0000 mensen om het leven; velen door de kou (het vroor twintig graden Celsius), anderen werden door de SS doodgeschoten. Aangekomen in Loslau werden ze in goederenwagons gezet en overgebracht naar kampen dieper in het Derde Rijk. De zwakkeren waren achtergebleven in het kamp. Een kleine negenduizend zieken bleven met enkele SS-eenheden in het kamp. Deze eenheden vermoordden nog enkele honderden zieken, terwijl een paar honderd anderen om het leven kwamen door kou en voedselgebrek.\nBevrijding van Auschwitz.\nTerwijl de SS een groot deel van de gevangenen vanuit Auschwitz naar andere kampen leidde, was men druk bezig om de laatste stappen te zetten om de bewijsmaterialen van de misdaden te vernietigen. Op 20 januari 1945 werden de opgeblazen. Deze twee crematoria waren al in een eerder stadium onklaar gemaakt. Op 23 januari werd Kanada\u00a0II, het opslagcomplex voor van de gevangenen gestolen goederen vernietigd. Crematorium V werd op 26 januari opgeblazen.\nDe bijna negenduizend gevangenen die nog in Auschwitz aanwezig waren, bevonden zich in uitermate slechte omstandigheden. De meesten waren ziek of uitgeput en hadden bovendien een tekort aan voedsel en nauwelijks beschutting tegen de kou. De SS had de intentie om alle nog overgebleven gevangenen te elimineren, maar had daarvoor te weinig tijd. Ongeveer zevenhonderd gevangenen werden vermoord door de SS, alvorens de Sovjettroepen arriveerden. Het overgrote deel van de SS'ers verliet het kamp op 20 en 21 januari. Er bleven enkele kleine eenheden achter in het kamp om de gevangenen in bedwang te houden en te elimineren. Troepen van de Wehrmacht passeerden het kamp en plunderden de opslagplaatsen die nog niet leeg waren. Diverse gevangenen maakten van de verwarde situatie gebruik en ontsnapten uit het kamp.\nOp 27 januari 1945 trokken de eerste troepen van het Rode Leger het kamp binnen. Ze vonden ongeveer 7500 uitgeputte en doodzieke gevangenen. De soldaten werden als bevrijders onthaald door de overgebleven gevangenen. Naast de vele duizenden uitgeputte en zieke achterblijvers vonden ze in de opslagplaatsen meer dan \u00e9\u00e9n miljoen tenues en kostuums, 7000 kilogram vrouwenhaar en duizenden schoenen. Bij de bevrijding van de stad en de diverse kampen van Auschwitz kwamen 230 Russische soldaten om het leven. Na de oorlog hielden de Russen en Polen nog tot midden 1948 vele duizenden voornamelijk Duitse en Oekra\u00efense militairen, maar ook burgers gevangen in het stamlager, en het merendeel hiervan is afgevoerd naar de Goelag.\nMedische eenheden van het Rode Leger gaven in Auschwitz eerste hulp. Er werden twee veldhospitalen ingericht. Veel Poolse gevangenen uit de stad en de omgeving van Auschwitz, maar ook uit andere delen van het land, kwamen eveneens hulp bieden. De meesten van hen behoorden tot het Poolse Rode Kruis. Begin februari richtte het Poolse Rode Kruis het kampziekenhuis op. Meer dan 4500 ex-gevangenen uit meer dan twintig landen werden geholpen in dit ziekenhuis of in de veldhospitalen van het Rode Leger. De meesten van hen waren bedlegerig. Onder de gevangenen waren meer dan vierhonderd kinderen.\nHonderden vuile, bedlegerige pati\u00ebnten werden van hun bed gehaald en naar schone ruimtes gebracht. De ex-gevangenen kregen een aangepaste hoeveelheid eten, die langzaam werd opgevoerd tot een normale hoeveelheid. Enkele weken na de bevrijding waren er nog altijd pati\u00ebnten die het brood onder hun matras verstopten, in de veronderstelling dat het elke dag afgelopen kon zijn met de maaltijden. Ex-gevangenen die in relatief goede conditie waren, verlieten direct na de bevrijding het kamp. De meeste pati\u00ebnten in het ziekenhuis verlieten deze plaats na drie \u00e0 vier maanden. Het grootste deel van de kinderen verliet Auschwitz in groepen in februari en maart 1945. De meesten gingen naar kindertehuizen of andere instanties. Slechts enkelen werden met hun ouders herenigd.\nIn de nacht van 5 op 6 juni 2021 stierf in M\u00fcnchen op 98-jarige leeftijd de laatste bevrijder van Auschwitz, de Russische soldaat David Dushman Sel.\nSlachtoffers.\nToen het Rode Leger eind 1944 oprukte, werd de omvangrijke administratie door de Duitsers in Auschwitz verbrand en de schattingen over het werkelijk aantal slachtoffers lopen sterk uiteen. Zo komt der Spiegel journalist Fritjof Meyer in zijn studie uit op een aantal van 510\u00a0000 en J.C Pressac komt in zijn monumentale en zeer uitgebreide studie uit 1993 uit op een aantal van tussen de 630.000 en 710.000 omgebrachte mensen. Verdere schattingen lopen uiteen van 800.000 tot vijf miljoen.\nRudolf H\u00f6ss liet in de rechtbank weten dat Adolf Eichmann hem had verteld dat er 2,5 miljoen mensen waren vergast en er een half miljoen mensen op natuurlijke wijze om het leven was gekomen. Later liet hij weten dat dit aantal overdreven was en dat ook Auschwitz een limiet had.\nVeel onderzoekers onderschrijven de schattingen uit 1994 van de Poolse historicus Franciszek Piper. Volgens zijn schattingen werden ongeveer 1,3 miljoen mensen naar Auschwitz gedeporteerd, onder wie circa 1,1 miljoen Joden, 140\u00a0000 Polen, 23\u00a0000 zigeuners, 15\u00a0000 Russische krijgsgevangenen en ruim 25\u00a0000 slachtoffers van andere etniciteiten.\nVan de 1,3 miljoen gedeporteerden overleefden ongeveer 1,1 miljoen Auschwitz niet. Onder de slachtoffers bevonden zich ongeveer \u00e9\u00e9n miljoen Joden, 70\u00a0000 Polen, 21\u00a0000 zigeuners, vrijwel alle Russische krijgsgevangenen en ruim 10\u00a0000 slachtoffers van andere etniciteiten.\nHet aantal overlevenden van Auschwitz wordt geschat op 200\u00a0000. Hierbij zijn gevangenen die vanuit Auschwitz naar andere kampen gedeporteerd werden wel meegerekend, ook als die in of op weg naar die kampen om het leven kwamen.\nDe namen van slachtoffers zijn vaak bekend, doordat die door de Duitsers werden bijgehouden. In Nederland zijn deze gepubliceerd in de gedenkboeken van de Oorlogsgravenstichting (algemeen) en in het Joods Monument.\nNederlandse slachtoffers.\nIn Auschwitz kwamen 57 000 uit Nederland getransporteerde mensen aan. Van hen werden er 38\u00a0000 direct vergast, de overige 19\u00a0000 werden eerst als gevangene ingeschreven. Van die 19\u00a0000 zouden er 900 de oorlog overleven.\nDe Nederlanders werden met 68 treinen naar Auschwitz gedeporteerd: 65 uit Kamp Westerbork, 1 uit Apeldoorn (vertrek op 22 januari 1943, met voornamelijk pati\u00ebnten en een deel van het personeel van het Joodse Krankzinnigengesticht Het Apeldoornsche Bosch) en 2 uit Kamp Vught (vertrek op 15 november 1943 en 3 juni 1944). Sporadisch ontvluchtten mensen tijdens de reis; aantallen en identiteit van gedeporteerden waren wel bekend bij vertrek, maar werden niet gecontroleerd bij aankomst.\nBerechting.\nIn Auschwitz werkten door de jaren heen ongeveer 8000 nazi's, 7000 van hen maakten het einde van de oorlog mee. Een paar honderd van hen zijn vervolgd, maar ze zijn niet allemaal daadwerkelijk veroordeeld.\nZoals alle concentratiekampen werden de kampen in Auschwitz ook door de SS geleid. De commandanten waren:\nHet Hoogste Gerechtshof in Warschau veroordeelde H\u00f6ss op 2 april 1947 tot de dood. Hij werd twee weken later naast het crematorium van Auschwitz\u00a0I opgehangen. Liebehenschel werd tijdens het eerste Auschwitzproces veroordeeld tot de dood. Baer dook na de oorlog onder in Hamburg en werd pas in 1960 opgespoord en gearresteerd. Hij overleed drie jaar na zijn arrestatie.\nBergen-Belsenproces.\nAl vrij snel na de oorlog werden diverse processen opgestart tegen medewerkers van concentratiekampen. Tijdens het Bergen-Belsenproces werden de eerste personen die actief waren geweest in Auschwitz berecht. Het proces wordt daarom ook wel als het eerste Auschwitzproces beschouwd. Daardoor werden er twee verschillende aanklachten gedaan tijdens dit proces. Elf personen werden aangeklaagd voor het begaan van misdaden tegen de menselijkheid in concentratiekamp Auschwitz. Daarnaast werd diezelfde groep voor hetzelfde vergrijp in Bergen-Belsen aangeklaagd. Een aantal anderen werd alleen aangeklaagd voor misdaden tegen de menselijkheid in Bergen-Belsen.\nEerste Auschwitzproces.\nHet eerste Auschwitzproces vond plaats van 24 november tot 22 december 1947 in Krakau. Al voor de aanvang van dit proces was kampcommandant Rudolf H\u00f6ss veroordeeld tot de doodstraf en opgehangen in Auschwitz.\nDe bekendste veroordeelden waren Arthur Liebehenschel, voormalig commandant, Maria Mandl, hoofd van de vrouwenkampen en SS-doktor Johann Kremer. Achtendertig andere SS-officieren die als bewaker of arts in het kamp werkzaam waren geweest, waaronder vier vrouwen, werden ook veroordeeld.\nLiebehenschel, Mandel en Kremer werden ter dood veroordeeld. Hetzelfde gebeurde met Hans Aumeier, August Bogusch, Theresa Brandl, Arthur Breitwiser, Fritz Buntrock, Wilhelm Gehring, Paul G\u00f6tze, Max Grabner, Heinrich Josten, Hermann Kirschner, Josef Kollmer, Franz Kraus, Herbert Ludwig, Karl M\u00f6ckel, Kurt M\u00fcller, Erich M\u00fchsfeldt, Ludwig Plagge, Hans Schumacher en Paul Szczurek.\nLuise Danz, Hans Koch, Anton Lechner, Adolf Medefind, Detlef Nebbe en Karl Seufert werden veroordeeld tot levenslange gevangenisstraf. Oswald Kaduk werd veroordeeld tot 25 jaar gevangenschap. Alexander B\u00fclow, Hans Hofmann, Hildegard L\u00e4chert, Eduard Lorenz, Alice Orlowski, Franz Romeikat en Johannes Weber werden elk veroordeeld tot 15 jaar. Richard Schr\u00f6der kreeg 10 jaar gevangenschap, Erich Dinges vijf jaar en Karl Jeschke drie jaar. Hans M\u00fcnch was de enige die tijdens dit proces werd vrijgesproken.\nAlle executies werden op 18 januari 1948 in de gevangenis van Krakau uitgevoerd.\nTweede Auschwitzproces.\nHet tweede Auschwitzproces vond plaats van 20 december 1963 tot 19 augustus 1965 in Frankfurt. Hier werden twintig oorlogsmisdadigers die actief waren in Auschwitz berecht. Er werden geen doodstraffen uitgesproken, wel werden zes aangeklaagden veroordeeld tot een levenslange gevangenisstraf. Er werden echter ook vijf mensen vrijgesproken.\nEmil Bednarek, Oswald Kaduk, Franz-Johann Hofmann, Josef Klehr, Wilhelm Boger, Stefan Baretzki kregen een levenslange gevangenisstraf. Robert Mulka werd veroordeeld tot veertien jaar, Hans Stark kreeg tien jaar gevangenisstraf en Viktor Capesius tot negen jaar. Andere veroordeelden waren Karl-Friedrich H\u00f6cker (7 jaar), Willi Frank (7 jaar), Bruno Schlage (6 jaar), Klaus Dylevski (5 jaar), Herbert Scherpe (4 jaar en 6 maanden), Perry Broad (4 jaar), Emil Hantl (3 jaar en zes maanden) en Franz Lucas (3 jaar en 3 maanden).\nWilhelm Breitwieser, Gerhard Neubert, Hans Nierzwicki, Willi Schatz en Johann Schobert werden vrijgesproken. In deze processen stonden alleen hen terecht die aantoonbaar en actief aan de misdaden hadden deelgenomen en afgesproken was om de ruim 8000 bewakers die daar dienstplicht gestationeerd waren niet te vervolgen.\nVervolgprocessen.\nIn december 1965 werden Joseph Erber en Wilhelm Burger berecht. Erber werd op 16 september 1966 veroordeeld tot een levenslange gevangenisstraf. Daarna werden tussen 1973 en 1981 nog een aantal oorlogsmisdadigers individueel berecht, onder wie Willi Rudolf Sawatzki, Frey Czerwinski en Karl Schmidt.\nIn 2013 werden enkele bewakers alsnog aangeklaagd en tot gevangenisstraffen veroordeeld, met als bekendste Oskar Gr\u00f6ning die in 2018 op 96-jarige leeftijd zijn 4-jarige straf ging uitzitten.\nGeen veroordeling.\nVeel SS'ers ontkwamen aan hun straf doordat ze op de vlucht sloegen naar bijvoorbeeld Argentini\u00eb of doordat er te weinig bewijsmateriaal was. In totaal werd 15% van alle SS'ers in het kamp veroordeeld. Dit percentage is in verhouding met andere concentratie- en vernietigingskampen relatief hoog.\nEr waren enkele landen die de uitlevering van oorlogsmisdadigers tegenwerkten. Zo werd Horst Schumann, een voormalige SS-arts in Auschwitz, door Ghana in bescherming genomen. Hetzelfde geldt voor enkele landen in Zuid-Amerika. De SS-arts Josef Mengele, die medische experimenten op gevangenen uitvoerde en selecteerde welke gevangenen konden werken en welke rechtstreeks door moesten naar de gaskamers, is nooit opgepakt.\nNa de oorlog.\nKampen.\nNadat alle gevangenen uit het kamp waren ge\u00ebvacueerd, werd het Stammlager tot 1947 door de NKVD en de MBP gebruikt als tijdelijke gevangenis. De \"Buna Werke\" van Monowitz werden door de Poolse regering overgenomen, waarmee de basis voor de chemische industrie in de regio werd gelegd. Auschwitz\u00a0II bleef die hele periode ongebruikt. De boeren uit de omgeving maakten daar gebruik van door regelmatig houten barakken te slopen, omdat ze het hout goed konden gebruiken voor diverse doeleinden.\nStaatsmuseum Auschwitz-Birkenau.\nIn 1946 kwam het kamp onder beheer te staan van het Poolse ministerie voor Cultuur en Wetenschap (MKiS). Begin 1947 presenteerde Ludwik Rajewski, hoofd van de afdeling Musea en Monumenten van het MKiS, een plan om in Auschwitz\u00a0I het herinneringscentrum en museum Staatsmuseum Auschwitz-Birkenau te vestigen.\nIn juni 1947 werd een tentoonstelling geopend in Auschwitz\u00a0I. Deze tentoonstelling werd in 1950 uitgebreid en in 1955 werd de tentoonstelling geheel vervangen door een nieuwe. In het museum bevinden zich grote aantallen schoenen, koffers en andere spullen van de slachtoffers. Er is zelfs een vitrinekast van circa dertig meter lang die in zijn geheel is gevuld met het afgeschoren haar van de gevangenen.\nIn Auschwitz\u00a0I is een herdenkingsplaquette te zien en in Auschwitz II Birkenau een groot monument. Zowel Auschwitz I als II staan op de Werelderfgoedlijst.\nMedio 2008 werd bekendgemaakt dat Auschwitz dringend aan restauratie toe is. Daartoe zoekt men via internationale fora naar subsidies ter hoogte van 62 miljoen euro. De Poolse overheid schenkt jaarlijks ruim drie miljoen euro steun, vermeerderd met drie miljoen euro middelen uit opbrengsten van boeken en rondleidingen ter plaatse. Op 16 december 2009 maakte de Bondskanselier van Duitsland Angela Merkel bekend dat Duitsland 60 miljoen euro beschikbaar stelt.\nFinanci\u00eble steun.\nOnder meer de Nederlandse overheid draagt middels giften aan het Auschwitz-Birkenau Fonds financieel bij aan het onderhoud van alle authentieke overblijfselen van het voormalig kamp, om de herinnering aan de slachtoffers zo goed mogelijk bewaard te houden. Eind 2019 schonk de Duitse regering 60 miljoen euro extra aan het Auschwitz-Birkenau Fonds en verzocht daarbij ook andere landen om een extra inspanning. Nederland droeg eerder al 400.000 euro bij aan de stichting. In mei 2020 werd door staatssecretaris Paul Blokhuis (VWS) in het kader van 75 jaar vrijheid een extra eenmalig bedrag geschonken aan het fonds.\nHerdenkingen.\nInternationale Herdenkingsdag voor de Holocaust.\nDe dag van de bevrijding van Auschwitz, 27 januari, is sinds 1996 in Duitsland een offici\u00eble gedenkdag voor de slachtoffers van het nationaalsocialisme. Denemarken, Itali\u00eb en Polen volgden het voorbeeld van de Duitsers. Op 27 januari 2005 werd de bevrijding uitgebreid herdacht in Auschwitz-Birkenau, in aanwezigheid van tal van oud-gevangenen, buitenlandse staatshoofden (waaronder koningin Beatrix) en regeringsleiders (onder andere Balkenende en Poetin). Namens de oud-gevangenen werd onder meer gesproken door Simone Veil. Sindsdien is de dag door de VN officieel benoemd tot Internationale Herdenkingsdag voor de Holocaust.\nMars van de Levenden.\nIeder jaar wordt ter nagedachtenis de Mars van de Levenden gehouden. De mars wordt gelopen door overlevenden en jongeren uit met name de Verenigde Staten en Isra\u00ebl tussen Auschwitz I en Auschwitz-Birkenau.\nNederland.\nAuschwitzmonument.\nZeven jaar na de bevrijding van Auschwitz, in januari 1952, organiseerde de Poolse regering een internationale herdenking. Uit diverse landen werd een delegatie Auschwitz-overlevenden uitgenodigd om de herdenking bij te wonen. Bij de plechtigheid vulden alle delegaties een urn met as. Deze as, afkomstig van de verbrande gevangenen, vormt het enige stoffelijke overblijfsel van de vermoorde personen in Auschwitz. In het jaar 1952 werd op de Amsterdamse Oosterbegraafplaats een eenvoudige grafsteen geplaatst met daaronder de urn. Tot aan 1977 was dit het voornaamste monument in Nederland ter nagedachtenis aan Auschwitz.\nIn de loop der jaren werden de Auschwitzherdenkingen steeds meer bezocht. In de jaren zeventig werd de gedenkplaats te klein voor het aantal toegestroomde mensen. In 1977 werd op de Oosterbegraafplaats in Amsterdam een nieuw Auschwitzmonument onthuld. Het monument, gemaakt door dichter en beeldend kunstenaar Jan Wolkers, bestaat uit gebroken spiegels waarin de lucht wordt gereflecteerd. De spiegels symboliseren het feit dat de hemel na Auschwitz nooit meer ongeschonden is. In 1993 werd het spiegelmonument opgeknapt en samen met de urn overgebracht naar het Wertheimpark in Amsterdam. Bij de platen van het spiegelmonument is de urn met as van de slachtoffers bijgezet.\nAuschwitzherdenking.\nJaarlijks vindt op de laatste zondag van januari de Auschwitzherdenking plaats. Tijdens deze herdenking wordt de bevrijding van Auschwitz herdacht. De herdenking begint met een stille tocht die wordt geformeerd vanuit de Boekmanzaal in het Amsterdamse stadhuis, naar het spiegelmonument \"Nooit Meer Auschwitz\" dat zich in het Wertheimpark aan het einde van de Muiderstraat bevindt. Tijdens de plechtigheid wordt er een korte toespraak gehouden en een rabbijn spreekt het Jizkor en Kaddisj uit. Tevens wordt er muziek gemaakt door Roma en Sinti. Als einde van de plechtigheid worden er bloemen en kransen neergelegd bij het monument.\nOntkenning.\n\"Auschwitz\" staat vaak symbool voor de hele Holocaust. Soms wordt ook de Holocaustontkenning aan Auschwitz opgehangen, ofschoon er in nazi-Duitsland en de geannexeerde en bezette gebieden vele concentratiekampen en vernietigingskampen waren.\nSpecifiek met betrekking tot Auschwitz is over de ontkenning het volgende te melden:"}
{"id": "9094", "revid": "7583", "url": "https://nl.wikipedia.org/wiki?curid=9094", "title": "Brief van Paulus aan de Efezi\u00ebrs", "text": "De Brief van Paulus aan de Efezi\u00ebrs (vaak kortweg Efezi\u00ebrs genoemd) is een boek in het Nieuwe Testament van de christelijke Bijbel. De schrijver van de brief presenteert zich als de apostel Paulus, maar het wordt betwijfeld of hij echt de auteur is. De brief telt zes hoofdstukken en werd geschreven in het Koin\u00e8-Grieks.\nDe brief behoort tot de vier \"gevangenisbrieven\", samen met de brief aan de Kolossenzen, de brief aan de Filippenzen en de brief aan Filemon, omdat in deze brieven gesteld wordt dat ze vanuit de gevangenis geschreven zijn.\nGeadresseerden.\nDe adressering aan Efeze die in sommige handschriften te vinden is en in veel vertalingen overgenomen is, behoort waarschijnlijk niet tot de oorspronkelijke tekst: deze ontbreekt in enkele belangrijke oude handschriften en komt ook niet voor bij sommige christelijke schrijvers uit de eerste eeuwen. Daarnaast suggereert de brief een aantal keer dat de schrijver zijn lezers nooit persoonlijk ontmoet heeft (bijvoorbeeld in 1:15 en 3:2) terwijl Paulus Efeze wel bezocht heeft om daar te spreken.\nDe brief was dus waarschijnlijk niet geadresseerd en ook niet specifiek aan Efeze gericht. Mogelijk gaat het om een rondschrijven dat bestemd was voor meerdere gemeenten. Vermoedelijk omdat de brief in Efeze gevonden werd, is reeds vroeg een christelijke traditie ontstaan dat de brief voor de Efezi\u00ebrs bestemd was. In het opschrift van latere handschriften zijn door een kopiist de woorden \u201cin Efeze\u201d toegevoegd, wellicht om de brief wat persoonlijker te maken voor de lezers.\nOntstaan van de gemeente in Efeze.\nVan Paulus' eerste en haastige bezoek aan Efeze gedurende drie maanden wordt verhaald in Handelingen 18:19-21. Het werk dat hij hier begon werd voortgezet door Apollos (24-26) en Aquila en Priscilla. Bij zijn tweede bezoek aan Efeze, kort daarop in het volgende jaar, bleef hij er drie jaar. Hij ontdekte de stad als sleutel tot de toegang tot de westelijke provincies van Klein-Azi\u00eb.\nVolgens 1 Korinti\u00ebrs 16:9 werd hier een \"deur voor hem geopend\", en de gemeente werd versterkt door zijn onderwijs (Handelingen\u00a020:20,\u00a031). Vanuit Efeze verspreidde het evangelie zich door \"bijna geheel Azi\u00eb\" (19:26).\nOp zijn laatste reis naar Jeruzalem landde de apostel volgens De Handelingen van de Apostelen te Milete. Hij riep hier de oudsten van de gemeente in Efeze bijeen. Hij hield een opmerkelijke afscheidsrede, waaruit blijkt dat hij verwachtte hen niet meer te zien (Handelingen 20:18-35).\nDe volgende overeenkomsten tussen deze brief en de Miletische afscheidsrede kunnen opgemerkt worden:\nRelatie met de brief aan de Kolossenzen.\nEr zijn grote overeenkomsten in stijl en onderwerpskeuze tussen de brief aan de Efezi\u00ebrs en de brief aan de Kolossenzen. De exacte relatie tussen de twee is aanleiding geweest tot veel discussie. Men neemt nu meestal aan dat Kolossenzen eerst geschreven is, want de parallelle passages in Efezi\u00ebrs lijken uitbreidingen te zijn van de tekst die we in Kolossenzen vinden. Een belangrijk verschil tussen de twee brieven is dat Efezi\u00ebrs een aantal expliciete aanhalingen van Bijbelteksten bevat terwijl Kolossenzen nergens zulke aanhalingen bevat.\nVergelijk:\nAuteurschap van de brief.\nDe meeste onderzoekers betwijfelen dat Paulus de auteur van de brief was. De argumenten hiervoor lijken op die bij de brief van Paulus aan de Kolossenzen waarmee deze brief grote overeenkomsten vertoont. De belangrijkste argumenten zijn:\nStijl en vocabulaire.\nEfezi\u00ebrs heeft een andere stijl en gebruikt een ander vocabulaire dan de onbetwiste Paulusbrieven. Net als bij Kolossenzen valt de lengte van de zinnen op: de zinnen in Efezi\u00ebrs zijn vaak erg lang. Zo vormen de verzen 1:3-14 in de oorspronkelijke Griekse tekst \u00e9\u00e9n lange zin. De brief bevat ongeveer 100 zinnen, waarvan er negen meer dan 50 woorden bevatten. De brief die daar het dichtste bij komt is Romeinen, waar drie zinnen in voorkomen met een vergelijkbare lengte tussen een totaal van 581. Naast deze stijlafwijking komen er in de brief ook nog eens 116 woorden voor die nergens voorkomen in onbetwiste Paulusbrieven.\nTheologie.\nHet theologische gezichtspunt dat in de brief naar voren komt verschilt aanzienlijk van dat in de andere brieven. Het woord \"Ekkl\u00e8sia\" wordt hier voor het eerst gebruikt om de universele kerk mee aan te duiden in plaats van de lokale kerken die Paulus had gesticht. Zwaarwegender nog is dat de eschatologie in de brief zeer afwijkt van wat we normaal bij Paulus zien. De afwezigheid van het uitzien naar de spoedige terugkeer van Christus en het noemen van toekomstige generaties en zorgen over de sociale omstandigheden lijken in tegenspraak met het geloof van Paulus in Romeinen en Korinti\u00ebrs dat het einde zeer nabij is. Verder is de verlossing van de gelovigen voor de auteur van Efezi\u00ebrs iets dat al plaatsgevonden heeft: door zijn offer heeft Christus de gelovigen verlost van hun oude leven en hun slavernij in de zonde. In onbetwiste Paulusbrieven spreekt Paulus echter over de verlossing als iets dat nog plaats moet vinden: de verlossing van de gelovigen zal plaatsvinden bij de wederkomst van Jezus.\nHet beeld van Paulus.\nDe manier waarop de auteur over Paulus spreekt is eigenaardig als we die vergelijken met de andere brieven. De auteur stelt Paulus voor als \"de\" gevangene voor Christus, een exclusief gebruik van het bepaalde lidwoord dat Paulus boven iedere andere vervolgde christen lijkt te willen plaatsen. Ook ontbreekt iedere vermelding van andere discipelen of helpers, wat bij Paulus ongewoon is. Dit lijkt strijdig te zijn met de opvatting van Paulus dat hij medeoprichter is van de christelijke traditie samen met de andere apostelen. Deze tegenstrijdigheid wordt nog duidelijker als meegewogen wordt dat de status van Paulus als apostel omstreden was en hij zich intens bewust was van zijn eigen rol (als Saulus) in de vroege vervolging van de Kerk. Dit exclusieve portret van de autoriteit van Paulus lijkt veel beter te passen bij de visie van iemand die dit beeld van hem na zijn dood wilde aanmoedigen. De manier waarop de auteur over Paulus' vroegere leven (voor zijn bekering) spreekt, vertoont een omgekeerd patroon: de auteur van Efezi\u00ebrs laat zich enkel negatief uit over dat vroegere leven van Paulus. Hij zou, net als de heidenchristenen tot wie de brief zich richt, zich voor zijn bekering hebben laten leiden door \"de begeerten van ons vlees, handelende naar den wil van het vlees en van de gedachten\" (2:3). In onbetwiste Paulusbrieven spreekt Paulus over zijn vroegere leven echter beduidend minder negatief: hij was voor zijn bekering tot het christendom \"naar de gerechtigheid der wet onberispelijk\" (Filippenzen\u00a03:6).\nHet verband met Kolossenzen.\nZoals al vermeld bestaan er sterke overeenkomsten tussen de brief aan de Efezi\u00ebrs en die aan de Kolossenzen, waarbij het erop lijkt dat de brief aan de Kolossenzen het eerst geschreven is en de brief aan de Efezi\u00ebrs op die aan de Kolossenzen gebaseerd is. Dit zou er op kunnen duiden dat Efezi\u00ebrs na Paulus' dood geschreven is en bedoeld is om een deel van zijn theologie te herformuleren en verder te ontwikkelen, waarbij de auteur de brief aan de Kolossenzen als uitgangspunt gebruikte.\nPlaats en tijd van ontstaan.\nAls de brief wel door Paulus is geschreven lijkt het aannemelijk dat de brief vanuit Rome werd geschreven, tijdens Paulus' eerste gevangenschap (3:1; 4:1; 6:20) daar. Dit gebeurde waarschijnlijk spoedig na zijn aankomst daar, ongeveer in 62, vier jaar nadat hij afscheid van de oudsten in Efeze had genomen.\nWanneer we ervan uitgegaan dat de brief niet door Paulus werd geschreven, dan ligt een latere datering meer voor de hand. Men dateert de brief in dat geval meestal tussen 70 en 100 n.Chr.\nInhoud.\nWaar de brief aan de Kolossenzen vooral polemisch van aard is en opgezet om een bepaalde filosofie die invloed had gekregen te weerleggen, lijkt de brief aan Efeze dat niet te zijn."}
{"id": "9095", "revid": "1280881", "url": "https://nl.wikipedia.org/wiki?curid=9095", "title": "Efeze", "text": "Efeze of Efese (Oudgrieks: , \"\u00c9phesos\", Latijn: Ephesus, Turks: Efes) was in de klassieke oudheid een grote Ionische haven- en handelsstad aan de westkust van Klein-Azi\u00eb. De stad was een van de twaalf steden van de Ionische Bond. Het is tegenwoordig een ru\u00efne in de Turkse provincie \u0130zmir, ten zuidwesten van Sel\u00e7uk en ten oosten van Ku\u015fadas\u0131.\nEfeze kent een aantal ru\u00efnes uit de Romeinse tijd, zoals de Bibliotheek van Celsus. Net buiten de stad stond ooit de tempel van Artemis, die een van de zeven klassieke wereldwonderen was en ook een belangrijk godsdienstig centrum in de Grieks-Romeinse wereld. De tempel van de godin Artemis trok vele pelgrims naar Efeze. \nEfeze heeft ook een rol gespeeld in het vroege christendom, zoals te lezen valt in de Bijbelboeken Handelingen en in de brief van Paulus aan de Efezi\u00ebrs. In het laatste Bijbelboek in het Nieuwe Testament staan in hoofdstuk 2:1-7 woorden die gericht zijn aan de gemeente te Efeze. De apostel Johannes heeft hier zijn laatste jaren doorgebracht, mogelijk samen met Maria. Ook speelt de legende van de Zevenslapers van Efeze zich hier af.\nGeschiedenis.\nEfeze is een belangrijke archeologische locatie in Turkije en een van de grootste opgravingen gerelateerd aan het oude Griekenland. Het bestond oorspronkelijk, circa 1100 v.Chr., uit een groep inheemse nederzettingen rondom het heiligdom van de grote oud-Griekse vruchtbaarheidsgodin Artemis van Efeze.\nGriekse tijd.\nGriekse kolonisten, onder wie de Ioni\u00ebrs, hadden er de overhand en vestigden zich er. Zij stelden de Anatolische vruchtbaarheidsgodin Cybele met hun eigen godin Artemis gelijk en noemden haar \"Artemis van Efeze\". Efeze als stad werd gesticht door een uit Athene afkomstige prins, genaamd Androclus. Dit gebeurde rond 6.600 v. Chr. Androclus wist ook de Ionische Bond te stichten waarmee twaalf Ionische steden zich gezamenlijk verdedigden tegen het Perzische Rijk.\nEfeze deelde het wisselvallig lot der Ionische steden. Het werd na de verovering in 560 v.Chr. door koning Croesus van Lydi\u00eb door synoikisme tot \u00e9\u00e9n stad verenigd. Er werd tien jaar later, in 550 v.Chr. begonnen met de bouw van de eerste tempel ter ere van Artemis, die in 436 v.Chr. werd voltooid. Onder Perzisch bewind nam Efeze in 499 v.Chr. deel aan de Ionische Opstand en na de Perzische oorlogen aan de Delische Bond. Efeze stond na 415 v.Chr. in de Peloponnesische Oorlog aan de kant van Sparta. Na de koningsvrede van 387 v.Chr. kwam de stad weer onder bewind van Perzi\u00eb. De tempel van Artemis werd in 356 v.Chr. in brand gestoken, waarna met de bouw van de tweede tempel werd begonnen. De stad groeide uit, vooral na Alexander de Grote, tot een van de belangrijkste steden van het hellenisme, waartoe de in 323 v.Chr. voltooide grote tempel van de Efezische Artemis zeer bijdroeg. Deze nieuwe tempel was een van de zeven wereldwonderen. Deze tempel had een afmeting van 105 bij 50 meter, met 127 Ionische zuilen van 18 meter hoog. Lysimachus, een van de diadochenen, die na het overlijden van Alexander koning werd, verlegde de stad en haven, maakte haar tot administratief centrum en noemde haar naar zijn vrouw Arsinoeia. De inwoners van Colophon werden rond 298 v.Chr. naar Efeze overgebracht, waardoor het aantal bewoners toenam tot 100\u00a0000. Efeze was wisselend bezit van de Ptolemae\u00ebn en de Seleukiden. Het kwam in 187 v.Chr. door het Verdrag van Apamea aan de Attaliden toe, de heersers van Pergamon.\nRomeinse tijd.\nNadat de Romeinen Eumenes III in 129 v.Chr. hadden verslagen werd de stad deel van de Romeinse Republiek en lag het in de Romeinse provincie Asia. Er zou een strijd ontstaan tussen de drie dominante steden in Asia, Efeze, Pergamon en Smyrna (\u0130zmir), die uiteindelijk zou leiden tot de drie Mithridatische oorlogen waarbij uiteindelijk de Romeinse bevolking van Efeze uitgemoord zou worden, de Vespers van Efeze. Hierna zouden de Romeinen hun greep op de omgeving verstevigen.\nPas vanaf heerschappij van keizer Augustus zou de stad een bloeitijd ondergaan. Augustus maakte van de stad de hoofdstad van de provincie Asia. De stad is vooral bekend door twee van de Bijbelboeken: de Brief van Paulus aan de Efezi\u00ebrs en Handelingen van de apostelen. Efeze werd in 263 geplunderd door de Goten waarbij ook de grote tempel werd vernield. Constantijn de Grote zou de stad later weer herstellen. De stad was in 431 de plaats van het Concilie van Efeze, die vanwege de controverse rond de leer van Nestorius van Constantinopel door keizer Theodosius II bijeengeroepen werd.\nByzantijnse tijd.\nNa de splitsing van het Romeinse Rijk werd Efeze onderdeel van het Byzantijnse Rijk. De Byzantijnse keizer Justinianus I liet een grote basiliek bouwen. Rond 614/615 werd de stad grotendeels verwoest tijdens een oorlog met de Sassaniden. Latere plunderingen en verzanding van de haven, waardoor de stad in het binnenland kwam te liggen maakte haar economische positie onhoudbaar. De stad werd meer en meer verlaten en in de 11e eeuw restte er enkel een dorp. Efeze werd volledig verlaten nadat de Turken in 1420 de streek hadden ingenomen.\nOpgravingen.\nEngelse archeologen hebben tussen 1894 en 1904 het Artemision opgegraven. Zij hebben veel van wat zij hebben gevonden meegenomen en dat ligt nu in het British Museum in Londen. De stad is daarna, vanaf 1896, door Oostenrijkers opgegraven. Hun vondsten zijn nu verdeeld over het Kunsthistorisches Museum in Wenen en musea in Smyrna, het huidige \u0130zmir, en Sel\u00e7uk, beide in Turkije.\nDe ru\u00efnes en de opgegraven plaatsen raakten na de inname van het gebied door de Turken in 1922 in verval. De Duitse theoloog Gustav Adolf Deissmann trok zich dat lot aan en zette zich er met succes voor in wat van de stad over was te behouden.\nOostenrijkse wetenschappers hebben nog steeds een belangrijk aandeel in de ontsluiting van de geschiedenis van Efeze. Er ontstond in de nasleep van de mislukte couppoging in Turkije in augustus 2016 spanning tussen Turkije en Oostenrijk. De Turkse regering liet daarom, in een poging om Oostenrijk te straffen, de opgravingen stoppen. Dezelfde maatregel werd voor Limyra genomen. De opgravingen konden pas in mei 2018 worden hervat.\nBezienswaardigheden.\nHet is een belangrijke toeristenbestemming, omdat men er een goede indruk kan krijgen hoe een stad er in de bloeitijd van het Romeinse Rijk uitzag. Er zijn nog veel bouwresten van de oude stad over. Behalve Romeinse baden en een Romeins toiletsysteem met stromend water zijn er onder meer talrijke zuilen van tempels te zien, de restanten van de grote Bibliotheek van Celsus en een redelijk goed bewaard gebleven theater. Dit theater kreeg zijn definitieve vorm in de 1e en 2e eeuw na Christus, en bood plaats aan 24.000 mensen.\nMen vindt iets verderop, in Sel\u00e7uk, overblijfselen uit de Turkse tijd terug, waar een moskee uit de late tijd van de Seltsjoeken en op een heuvel erboven een citadel van de Seltsjoeken uit de tijd van het Byzantijnse Rijk staan. De Johannesbasiliek staat in de citadel, waar volgens een oude overlevering het graf van de apostel Johannes ligt. Op de heuvel Alada\u011f, aan de andere kant van Efeze, staat het huis van Maria, Turks: \"Meryemana\", dat op instigatie van een visioen van Anna Catharina Emmerich werd gevonden. De grot van de heilige Zevenslapers is er te bezichtigen.\nBelangrijke bezienswaardigheden zijn:"}
{"id": "9097", "revid": "915222", "url": "https://nl.wikipedia.org/wiki?curid=9097", "title": "Evangelista Torricelli", "text": "Evangelista Torricelli (Faenza, 15 oktober 1608 \u2013 Florence, 25 oktober 1647) was een Italiaanse wis- en natuurkundige. Hij is vooral bekend geworden door zijn ontdekking van het vacu\u00fcm en de barometer.\nEvangelista Torricelli werd in Faenza in de Romagna van Itali\u00eb geboren. Hij trad toe tot een school van de Jezu\u00efeten, waarschijnlijk in Faenza in 1624, en studeerde er wiskunde en filosofie tot 1626. Later studeerde hij in Rome onder Benedetto Castelli, die doceerde aan de Universiteit La Sapienza, zo genoemd naar het gebouw waar het gehuisvest was. Hij leerde er wiskunde, mechanica, hydraulica en sterrenkunde, werd Castelli's secretaris en nam later de lessen voor hem waar.\nHij interesseerde zich sterk voor het nieuwe copernicaanse wereldbeeld en schreef er met Galileo Galilei over. Toen deze in 1633 onder druk kwam te staan van de Inquisitie achtte Torricelli het wijzer zich voortaan met de veiligere wiskunde te bemoeien. Hij werkte nu voor Ciampoli en woonde waarschijnlijk in een aantal andere steden, onder andere in Umbri\u00eb.\nIn 1641 had hij het meeste werk dat hij in 1644 in zijn \"Opera geometrica\" zou publiceren al gereed en daarna begon hij aan zijn \"De motu gravium\". Door zijn werk kwam hij opnieuw in contact met Galilei en werd voor enige maanden zijn assistent. Toen Galilei stierf, werd hij benoemd als diens opvolger als hofwiskundige van groothertog van Toscane, Ferdinando II de' Medici.\nZijn wiskundige werk hield zich onder andere bezig met infinitesimaal, kleine grootheden in het verlengde van het werk dat Bonaventura Cavalieri en Johannes Kepler al aan deze vroege vorm van calculus hadden gedaan.\nHet bekendst is hij als de uitvinder van de \"barometer\" en ontdekker van het \"vacu\u00fcm\". Hij deed experimenten met buizen gevuld met kwik en kon laten zien dat er inderdaad zoiets als een vacu\u00fcm ontstond. Dit was in zijn tijd ronduit ongehoord, omdat Aristoteles beweerd had dat een vacu\u00fcm een logische tegenstrijdigheid inhield (zie horror vacui). Torricelli stond hiermee aan de wieg van een aantal takken van wetenschap, onder andere de meteorologie. Hij bedacht ook de wet van Torricelli.\nDe belofte om al zijn werk spoedig te publiceren, als 39-jarige op zijn sterfbed in Florence afgedwongen, werd niet ingelost en een deel van zijn werk zag pas in 1919 het daglicht.\nEen inmiddels verouderde, maar nog veel gebruikte eenheid van druk is naar hem genoemd: de torr (ook: millimeter kwik)."}
{"id": "9099", "revid": "344418", "url": "https://nl.wikipedia.org/wiki?curid=9099", "title": "Getijde (waterbeweging)", "text": "Het getijde, tij of getij is de periodieke wisseling van de waterstand, en de daarmee samenhangende getijstroom, die op Aarde optreedt als gevolg van de zwaartekracht van de Maan en, in mindere mate, die van de Zon. Deze verklaring van het verschijnsel werd in 1687 voor het eerst door Isaac Newton gegeven. Newtons theorie werd in 1740 door Daniel Bernoulli uitgebreid tot het evenwichtsgetij, dat ten onrechte vaak aan Newton zelf wordt toegeschreven. In 1776 werd de theorie door Pierre-Simon Laplace verder uitgebouwd tot een dynamische theorie van het getij, waarmee in principe het gedrag van ieder deeltje onder invloed van een veranderende getijdenkracht en op een draaiende aarde voorspeld moet kunnen worden. Belangrijke bijdragen aan de analyse en het voorspellen van het getij werden geleverd door William Thomson (Lord Kelvin) in 1867, George Howard Darwin in 1899 en Arthur Thomas Doodson in 1921.\nDoordat het getij op een locatie bepaald wordt door veel factoren, waaronder de afstand van de locatie tot de evenaar, de waterdiepte, en de aanwezigheid en vorm van landmassa's, vertoont het van plaats tot plaats grote verschillen. De getijvormen worden grofweg onderverdeeld in dubbeldaags getij, enkeldaags getij, en gemengd getij. De waterstand die daadwerkelijk optreedt wordt daarnaast niet alleen door het getij maar ook door weersomstandigheden als luchtdruk en wind bepaald.\nDe periode van het stijgen van het water heet vloed of \"opkomend tij\", die van het dalen eb of \"afgaand tij\". De maximale waterhoogte heet \"hoogwater\" of \"hoogtij\", de minimale hoogte \"laagwater\" of \"laagtij\". Wanneer de getijkrachten van Zon en Maan dezelfde richting hebben en zo elkaar versterken, is de amplitude van het getij het grootst; dit wordt springtij genoemd. Wanneer de genoemde getijkrachten haaks op elkaar staan en elkaar verzwakken, is het verschil tussen hoogwater en laagwater het kleinst, en wordt van doodtij gesproken.\nGeschiedenis.\nAl ruim voor onze jaartelling waren mensen in staat rekening te houden met het getij of er zelfs gebruik van te maken. Het tot nu toe oudst bekende voorbeeld is een getijdendok bij Lothal in India. Reeds tijdens de oudheid was bekend dat het getij samenhangt met de positie van de Maan. Plinius de Oudere kon in 77 AD al een vrij nauwkeurige beschrijving van de verschijnselen geven, waarbij hij zowel de Zon als de Maan als veroorzakers noemde. De theorie is daarna lange tijd niet uitgebreid of verbeterd. Pas in de vroegmoderne tijd gingen wetenschappers weer nadenken over de oorzaken van het verschijnsel. Galileo Galilei opperde in 1616 dat het getij veroorzaakt werd door het heen en weer klotsen van het water als gevolg van het draaien van de aarde om de zon \u00e9n door haar rotatie om haar eigen as. In deze onjuist gebleken verklaring zag hij een bewijs voor zijn thans wel als juist beschouwde theorie dat de aarde om de zon beweegt. Ren\u00e9 Descartes stelde rond 1630 in zijn vortextheorie dat het getij veroorzaakt werd door de druk van de ether, een medium waarvan men dacht dat het heelal buiten de aardatmosfeer ermee gevuld was. De Aarde en de Maan zouden de vrije stroming van de ether belemmeren en daarmee een drukgolf veroorzaken die op zijn beurt de oorzaak was van het getij. Volgens William Gilbert was het de magnetische aantrekking tussen Aarde en Maan die het getij veroorzaakte. Deze theorie werd in 1651 postuum gepubliceerd.\nDe eerste die het getij verklaarde met behulp van de zwaartekracht, was Isaac Newton, in 1687. Newtons theorie werd later, in 1740, uitgebreid door Daniel Bernoulli. Hij was degene die er het evenwichtsgetij van maakte dat zo vaak aan Newton wordt toegeschreven. In 1776 stelde Laplace, met behulp van Newtons gravitatietheorie, als eerste een dynamische theorie van het getij op. Uit het werk van Laplace kwam onder andere naar voren dat de getijverwekkende kracht in verschillende componenten, elk met een eigen frequentie, ontleed kon worden. Met de ontwikkeling van de fourieranalyse door Joseph Fourier, in 1822, werd het mogelijk de afzonderlijke componenten te onderscheiden uit lange reeksen metingen aan het getij op een bepaalde plek. Daarmee kwam het voorspellen van het getijverloop voor plekken waar meetreeksen beschikbaar waren binnen bereik. Belangrijke bijdragen aan de theorie die de analyse en het voorspellen van het getij mogelijk maakt, werden geleverd door William Thomson (Lord Kelvin) in 1867, George Howard Darwin in 1899, en Arthur Thomas Doodson in 1921.\nWerking.\nDe zwaartekracht die een lichaam op een ander lichaam uitoefent is recht evenredig met de massa van het aantrekkende lichaam en omgekeerd evenredig met het kwadraat van de onderlinge afstand. Op de Aarde is de aantrekkingskracht van een ander lichaam, zoals de Maan, daardoor groter aan de kant waar dat lichaam in het zenit staat, en kleiner waar het in het nadir staat. Voor het getij zijn alleen de Maan en de Zon van belang; de invloed van andere hemellichamen is volstrekt verwaarloosbaar.\nDe aantrekkingskracht van de Maan en die van de Zon werken op de gehele Aarde. Afhankelijk van de plek op aarde vari\u00ebren w\u00e9l de exacte grootte en richting van die krachten. De krachten zijn te ontbinden in een component die gelijk is aan die in het middelpunt van de Aarde en een getijverwekkende kracht. De eerste component is homogeen verdeeld over de Aarde en be\u00efnvloedt daardoor de vorm van de Aarde, inclusief het water, niet. De richting en grootte van de getijverwekkende kracht varieert wel over de Aarde.\nDe getijverwekkende kracht is op zijn beurt ook weer te ontbinden in een horizontale en een verticale component. De verticale component werkt in dezelfde richting als de zwaartekracht van de Aarde en laat een partikel op de aardkorst stijgen of dalen. Deze kracht is maximaal op de plek waar de Maan of de Zon in het toppunt of zenit Z en het voetpunt of nadir N staat, en minimaal op 90\u00b0 daarvan. De horizontale component van de getijverwekkende kracht brengt een partikel op de aardkorst horizontaal in beweging. Deze kracht is het sterkst in de twee zones die op iets meer dan 54\u00b0 van zenit en nadir liggen.\nDoor de aardrotatie verandert de ori\u00ebntatie van het krachtenveld ten opzichte van de Aarde doorlopend. Het gevolg is dat elk punt op aarde zich periodiek in een maximum van het krachtenveld bevindt en dan weer in een minimum ervan. Als het hemellichaam (Maan of Zon) in het vlak van de evenaar staat, dan zijn beide maxima en minima van het krachtenveld behorende bij dat hemellichaam gelijk. Staat het hemellichaam niet in het equatorvlak, dan geldt voor elk punt op aarde dat niet op de evenaar ligt dat het ene maximum groter is dan het andere. Het gevolg hiervan is de dagelijkse ongelijkheid: op dagen dat de Zon of Maan een grote noordelijke of zuidelijke declinatie kent, zijn de beide hoogwaterstanden op een dag niet aan elkaar gelijk. In theorie zou dat voornamelijk op grotere breedtes merkbaar moeten zijn maar doordat de getijgolf zich ook in noord-zuidrichting over de Aarde voortplant, kan de dagelijkse ongelijkheid overal optreden.\nDe totale getijdenkracht wordt veroorzaakt door de Maan en de Zon. De getijdenkracht is omgekeerd evenredig met de derde macht van de afstand en recht evenredig met de massa van het aantrekkende lichaam. De getijdenkracht van de Maan is daardoor ruim tweemaal zo groot als die van de Zon, zoals uit de hieronder te geven berekening zal blijken.\nBerekening van de getijdenkracht.\nDe getijdenkracht is het gevolg van het verschil tussen de middelpuntzoekende kracht en de aantrekkingskracht op een willekeurig punt van een planeet. Twee objecten 1 en 2, met massa's ' en ', en onderlinge afstand ' (van centrum tot centrum), draaien beide om hun gemeenschappelijk zwaartepunt. Hierbij is de onderlinge aantrekkingskracht ' gelijk aan de middelpuntzoekende kracht die nodig is om beide objecten in een cirkelbaan om hun gemeenschappelijk zwaartepunt te houden. Dus:\nwaarin de gravitatieconstante van Newton is.\nVoor het berekenen van de getijdenkracht die object 2 veroorzaakt op object 1, is niet de totale aantrekkingskracht ' van belang, maar juist de verschillen in aantrekkingskracht door object 2 op verschillende plaatsen op object 1. Daardoor is ook niet de totale massa ' van object 1 van belang maar alleen de straal '. In wat oudere, vooral Engelstalige, literatuur wordt vaak voor elk punt op of in object 1 de kracht op \"unit mass\" (1\u00a0kg) berekend. Daarmee wordt de waarde van de kracht getalsmatig even groot als de versnelling ' van die kracht op dat punt. In plaats daarvan kan natuurlijk ook gewoon de versnelling voor elk punt op of in object 1 berekend worden.\nOp punt ', op het oppervlak van object 1 met straal ', dat het dichtst bij object 2 ligt, is de versnelling van de aantrekkingskracht door object 2 groter doordat daar de afstand tot object 2 kleiner is (') dan de afstand tussen de centra van beide objecten ('). De middelpuntzoekende versnelling is echter overal op object 1 even groot. Dit leidt op punt ' tot een netto versnelling ten opzichte van het centrum van object 1: de versnelling ' van de getijdenkracht :\nAangezien hier de straal ' van object 1 heel veel kleiner is dan de afstand ' tussen de twee objecten, kan men stellen dat\nen\nMet deze vereenvoudiging is de netto versnelling op punt ten opzichte van het centrum van object 1 dan:\nIn het punt op object 1 dat het verst van object 2 verwijderd is, is het precies andersom: hier is de versnelling van de aantrekkingskracht juist kleiner dan de middelpuntzoekende versnelling. Op dezelfde wijze berekend levert dit nogmaals de hierboven gegeven netto versnelling op, alleen in de tegenovergestelde richting. Over de totale doorsnee van object 1, gemeten in de richting van object 2, is het verschil in versnelling dan:\nVoor het effect van de Maan op de Aarde, met\ngeeft dat als uitkomst dat de versnelling van de aantrekkingskracht door de Maan, gemeten in het nadir, 2,2022 \u00b7 10\u22126 m s\u22122 kleiner is dan die gemeten in het zenit. Ter vergelijking: de versnelling van de zwaartekracht is 9,81 m s\u22122.\nVoor het effect van de Zon op de Aarde, met\nis die waarde 1,011 \u00b7 10\u22126 m s\u22122, 0,46 keer het effect van de Maan.\nVervorming van de Aarde.\nDoor de getijdenkracht wordt de hele aarde vervormd. De vervorming is niet zo uitgesproken maar wel meetbaar (in de orde van enkele decimeters). Door de stijfheid van de aardkorst kunnen de aardgetijden veel beter de posities van de Zon en de Maan volgen en lopen er daardoor slechts ongeveer twee uur mee uit de pas.\nMet name als gevolg van het gebruik van GPS en de daarvoor benodigde nauwkeurige beschrijving van de exacte vorm van de Aarde, is er sinds het laatste decennium van de twintigste eeuw veel geodetisch onderzoek gedaan, waarbij ook veel meer bekend is geworden over de getijden van de aardkorst.\nVertraging van de aardrotatie.\nDoordat de getijden wrijving veroorzaken, wordt de draaiing van de Aarde om haar as steeds verder vertraagd, en wordt de dag steeds langer. Bij de maan heeft dit er al toe geleid dat de rotatie om haar as zo veel vertraagd is dat die nu even snel is als de revolutie van dat hemellichaam om de aarde. De maan toont altijd dezelfde zijde aan de aarde, wat ook wel synchrone rotatie wordt genoemd.\nMet het afnemen van de rotatiesnelheid van de Aarde hangt direct samen dat de Maan langzaamaan verder van de Aarde af komt te staan.\nEvenwichtstheorie.\nEen lichaam met een massa zo groot als die van bijvoorbeeld de Aarde, neemt als gevolg van de zwaartekracht van zijn eigen massa een bolvorm aan. Een tweede massa die groot en nabij genoeg is, zoals de Maan of de Zon, trekt de Aarde door de getijdenkracht juist in \u00e9\u00e9n richting uit elkaar. Zolang de Aarde niet binnen de Rochelimiet van het getijverwekkende lichaam komt, neemt ze een vorm aan waarbij de twee genoemde effecten juist met elkaar in evenwicht zijn. Die vorm is een ellipso\u00efde waarvan de lange as gericht is naar het hemellichaam dat verantwoordelijk is voor de getijdenkracht op de Aarde. De evenwichtstheorie van het getij gaat uit van een geheel met water bedekte aarde, zonder continenten of andere obstakels, en neemt aan dat het water op aarde de vorm van de genoemde ellipso\u00efde aanneemt en dat de (bolvormige) Aarde daar, door de aardrotatie, onderdoor draait. Doordat het getij op aarde door twee hemellichamen wordt veroorzaakt, is de vorm die het water volgens deze theorie aanneemt niet \u00e9\u00e9n ellipso\u00efde maar de som van de twee ellipso\u00efden die het gevolg zijn van de gravitatie van de Maan en die van de Zon afzonderlijk.\nDe evenwichtstheorie gaat ervan uit dat er geen traagheid bestaat en dat er geen wrijving is tussen water en aarde, en dat daardoor de lange assen van de beide ellipso\u00efden steeds exact naar de getijverwekkende lichamen (Zon en Maan) gericht kunnen zijn.\nDoor verschillende factoren treden er periodieke variaties op in de vorm en de ori\u00ebntatie van de ellipso\u00efden. De belangrijkste factoren zijn de declinatie van zowel Maan als Zon, en de afstand tot die beide hemellichamen. Daarnaast zijn de werkelijke baansnelheid van de Maan en de werkelijke (schijnbare) baansnelheid van de Zon niet eenparig. De factoren die de periodieke variaties veroorzaken, worden in de evenwichtstheorie beschouwd als zogenaamde parti\u00eble getijden, die elk een eigen rotatiesnelheid hebben.\nHet werkelijk optredende getij wijkt zeer sterk af van het evenwichtsgetij. Het evenwichtsgetij is desondanks bruikbaar als referentie waarmee het echte getij vergeleken kan worden. Het verschil tussen een component (partieel getij) van het evenwichtsgetij en diezelfde component van het hierna te behandelen astronomisch getij heeft op iedere plek op aarde een voor die plek constante waarde.\nAstronomisch getij.\nDe watermassa is niet homogeen verdeeld over de aarde. De zee\u00ebn en oceanen zijn niet overal even diep en de kusten zijn grillig gevormd. Op de meeste breedtegraden is de baansnelheid van het aardoppervlak veel groter dan de maximale golfsnelheid, waardoor de getijgolf met de aarde meedraait en daardoor voorligt op de Zon en de Maan. Het Corioliseffect heeft daarnaast tot gevolg dat de getijgolf gaat draaien. Op veel plekken kan de getijgolf zich niet ongehinderd voortplanten doordat er landmassa's in de weg liggen. Het werkelijk optredende getij is daardoor niet simpel te berekenen uit het krachtenveld waardoor het veroorzaakt wordt. De hoeksnelheid van de parti\u00eble getijden is echter wel constant. Een partieel getij, zoals dat volgt uit het evenwichtsgetij, is voor te stellen als:\nwaarin\nHet werkelijke parti\u00eble getij voor een willekeurige plek kan dan worden uitgedrukt als:\nwaarin\nDe amplitude H is van veel factoren afhankelijk maar voor een bepaalde plek constant en kan daar gemeten worden. Het kappagetal drukt uit hoeveel de harmonische component op de gegeven plek achterloopt op de fase die dezelfde component volgens het evenwichtsgetij heeft.\nDe hoek \"\u03c6\" is de fase op \"t\" = 0 van het evenwichtsgetij. In verband met het publiceren van gegevens over het evenwichtsgetij zou het erg onhandig zijn als dat voor elke plek apart moest gebeuren. Daarom wordt doorgaans Greenwich gebruikt als referentielocatie voor het evenwichtsgetij, waarbij dan voor \"t\" = 0 geldt dat dat 0:00 UTC is. De hoek \"\u03c6\" voor Greenwich wordt meestal aangeduid als het \"astronomisch argument\" \"v\"0. Voor Greenwich zelf is de werkelijke fase van de component dan in theorie de fase van het evenwichtsgetij (\"v\"0) verminderd met \"\u03ba\". Voor elke andere plek moet daar nog het verschil in lengte met Greenwich, vermenigvuldigd met de hoeksnelheid van de component, in verwerkt worden. Om praktische redenen wordt daarbij ook het kappagetal meegenomen in de term die nodig is om de fase in Greenwich te modificeren. Uiteindelijk wordt de hoek \"\u03c6\" dan geschreven als \"v\"0 \u2212 \"g\", waarin \"g\" het \"geografisch argument\" is, ook vaak aangeduid als \"verbeterd kappagetal\". Hierin is zowel het kappagetal als het verschil in lengte met Greenwich verwerkt. Doordat ook de route die de getijgolf volgt van invloed is op de lokale fase van een component, wordt \"g\" voor elke locatie door middel van metingen bepaald. De amplitude \"H\" en het geografisch argument \"g\" zijn de \"getijconstanten\" voor een bepaalde plek. Ze zijn voor elke plek voor lange tijd constant en hoeven daardoor per locatie maar \u00e9\u00e9n keer bepaald te worden. Een partieel getij valt nu uit te drukken als:\nHarmonische analyse.\nOm voor een bepaalde plek voorspellingen over het getij te kunnen doen, wordt op (vaak langjarige) reeksen van waarnemingen aan de waterhoogte op die plek, de techniek van harmonische analyse toegepast. Hierbij wordt een fourieranalyse uitgevoerd op de grillige reeks data, om daaruit de harmonische componenten (ook wel parti\u00eble getijden genoemd) die samen het getij vormen te analyseren. Een harmonische component is niets anders dan een sinusvormige variatie met een bepaalde frequentie. Wanneer van alle harmonische componenten de frequentie, fase en amplitude bekend zijn, is het mogelijk ze in de tijd voort te zetten en bij elkaar op te tellen. Er zijn zo'n 400 componenten bekend, maar in de praktijk worden er minder gebruikt. Bij de Nederlandse kust, langs relatief ondiep water, zijn dit er 94; bij dieper water worden er minder gebruikt. Zolang de plaatselijke omstandigheden gelijk blijven \u2014 en de amplitude en fase van de harmonische componenten dus niet veranderen \u2014 kunnen hiermee zeer betrouwbare voorspellingen van het astronomisch getij worden gemaakt.\nParti\u00eble getijden.\nDoordat van zowel de Maan als de Zon de afstand tot de Aarde varieert, alsmede de declinatie, vari\u00ebren ook de getijdenkrachten van deze twee lichamen periodiek, en daarmee ook de amplitudes van het dubbeldaags maansgetij M2 en het dubbeldaags zonsgetij S2. Zo'n periodieke variatie kan wiskundig op twee manieren worden uitgedrukt: (1) door het hoofdgetij van Maan of Zon (dat een constante amplitude heeft) te vermenigvuldigen met een factor die zelf een periodieke functie is waarvan de periode gelijk is aan die van de variatie, of (2) door bij het hoofdgetij twee harmonische componenten (cosinussen) op te tellen, waarvan de ene een hoeksnelheid heeft die een bepaald bedrag (de modulatie) kleiner is dan die van het hoofdgetij en de andere een hoeksnelheid die datzelfde bedrag groter is dan die van het hoofdgetij. De modulatie moet dan zo worden gekozen dat gedurende de periode van de variatie de beide toegevoegde harmonische componenten precies twee keer met elkaar in fase zijn en twee keer met elkaar in tegenfase. Dat laatste is het geval als de modulatie dezelfde waarde heeft als de hoeksnelheid van de variatie en dus, met andere woorden, dezelfde periode heeft als de variatie.\nMet de vereenvoudiging dat de amplitude van hoofdcomponent gelijkgesteld wordt aan 1, ziet dat er mathematisch zo uit:\nwaarin ' de hoogte van het resulterende getij op tijdstip is, ' de hoeksnelheid van de hoofdcomponent, ' de modulatie, en ' en willekeurige amplitudes.\nOm nu aan te tonen dat met beide methoden exact hetzelfde effect bereikt wordt, moet bewezen worden dat vergelijking (1) mathematisch identiek is aan vergelijking (2). Het makkelijkst is om eerst uitdrukking (2) volledig uit te werken (met de rekenregels voor goniometrie) en daarna te vereenvoudigen:\nAls ', met andere woorden, als ', staat er inderdaad exact hetzelfde.\nDe reden dat veel gebruik wordt gemaakt van de tweede methode, waarbij men drie termen met constante amplitude gebruikt, in tegenstelling tot de ene term met vari\u00ebrende amplitude in de eerste methode, is dat men bij de harmonische analyse van het getij, met behulp van een fourieranalyse, alleen componenten met een constante amplitude kan vinden en geen componenten met een periodiek vari\u00ebrende amplitude.\nHoofdgetijden.\nIn feite zijn er maar twee getijden: het dubbeldaags maansgetij en het dubbeldaags zonsgetij. Deze hebben echter geen constante amplitude. Het M2- en S2-getij zijn de dubbeldaagse getijden met een, voor een bepaalde plek op aarde, constante amplitude die het gemiddelde is voor die plek. Alle andere parti\u00eble getijden zijn ofwel modulaties op de hoofdgetijden, ofwel golven met een hogere frequentie die in ondiep water ontstaan.\nM2-getij.\nIn een siderische maand van 27 dagen, 7 uur, 43 minuten en 11,6 seconden (27,3217 dag) volbrengt de middelbare maan een volledige omloop om de Aarde, met een hoeksnelheid van 0,5490\u00b0/uur. De Aarde draait rond haar as in een siderische dag van 23 uur, 56 minuten en 4,09 seconden, wat betekent dat ze een hoeksnelheid van 15,0411\u00b0/uur heeft. De middelbare maan beweegt zich ten opzichte van een punt op de aarde dus met een hoeksnelheid van 14,4921\u00b0/uur, het verschil tussen de twee vermelde hoeksnelheden. De hoeksnelheid van het dubbeldaags maansgetij M2 is tweemaal zo groot: 28,9841\u00b0/uur, wat overeenkomt met een periode van 12 uur en 25,2 minuten. Hoog- en laagwater van dit getij vallen daardoor elke dag gemiddeld 50,4 minuten later dan de dag ervoor.\nS2-getij.\nIn een siderisch jaar van 365 dagen, 6 uur, 9 minuten en 9,76 seconden, volbrengt de Aarde een volledige omloop om de Zon, met een hoeksnelheid van 0,0411\u00b0/uur. De hoeksnelheid van de siderische rotatie van de aarde is 15,0411\u00b0/uur. Een punt op aarde heeft dus ten opzichte van de middelbare zon een hoeksnelheid van precies 15\u00b0/uur. De hoeksnelheid van het dubbeldaags zonsgetij S2 is het dubbele: 30\u00b0/uur, wat overeenkomt met een periode van 12 uur. Hoog- en laagwater van dit getij vallen daardoor elke dag op hetzelfde moment.\nDoordat de getijdenkracht van de Maan gemiddeld 2,2 keer zo groot is als die van de Zon, is de amplitude van het S2-getij theoretisch gemiddeld 0,45 keer die van de Maan. In de praktijk kan die verhouding heel anders zijn.\nElliptische getijden.\nDe amplitude van het dubbeldaags maansgetij M2 varieert met de afstand van de Maan tot de Aarde. De periode van die variatie is \u00e9\u00e9n anomalistische maand, met een hoeksnelheid van 0,5444\u00b0/uur. Volgens de tweede wet van Kepler is de snelheid van een hemellichaam in een elliptische baan variabel. De variatie in de snelheid van de Maan heeft eveneens de periode van \u00e9\u00e9n anomalistische maand. Deze beide variaties worden samen verwerkt door bij M2 een component L2, met een hoeksnelheid van 28,9841 + 0,5444 = 29,5285\u00b0/uur, en een component N2, met een hoeksnelheid van 28,9841 \u2212 0,5444 = 28,4398\u00b0/uur, op te tellen. L2 en N2 worden samen het dubbeldaags elliptisch maansgetij genoemd. Daarbij wordt L2 het klein dubbeldaags elliptisch maansgetij genoemd omdat het een kortere periode heeft dan M2, en N2 het groot dubbeldaags elliptisch maansgetij omdat de periode ervan langer is. Op dezelfde manier worden bij het zonsgetij S2 de componenten R2 en T2, die allebei 0,0411\u00b0/uur met S2 verschillen en samen het dubbeldaags elliptisch zonsgetij worden genoemd, opgeteld om de variatie in amplitude per anomalistisch jaar te verwerken. De letters 'M' en 'S' staan uiteraard voor 'Moon' en 'Sun'; de letters 'L', 'N', 'R' en 'T' staan nergens voor: het zijn gewoon de letters die om 'M' en 'S' heen staan.\nDeclinatiegetijden.\nDe declinatie van de Maan en de Zon is de hoek die deze hemellichamen maken met het vlak van de evenaar. De Zon staat twee keer per tropisch jaar boven de evenaar: tijdens de dag- en nachteveningen van 21 maart en 21 september. De declinatie is dan nul. Tijdens de zonnewendes van 21 juni en 21 december is de declinatie 23,5\u00b0. De declinatie van de Maan is twee keer per tropische maand nul: wanneer de Maan de evenaar passeert. Het baanvlak van de maan maakt een hoek van 5\u00b0 met het vlak van de ecliptica. De maximale declinatie van de Maan varieert met de positie van de maansknopen. Als de klimmende knoop samenvalt met het lentepunt (de klimmende knoop van de Zon), dan is de maximale declinatie 28,5\u00b0. Als de klimmende knoop 9,3 jaar later samenvalt met het herfstpunt (de dalende knoop van de Zon), is de maximale declinatie van de Maan 18,5\u00b0. De Maan bereikt per tropische maand eenmaal haar grootste noordelijke declinatie en eenmaal haar grootste zuidelijke declinatie.\nAmplitude.\nMet de declinatie van de Maan varieert ook de amplitude van het dubbeldaags maansgetij. Hoe verder de Maan boven of onder de evenaar staat, hoe kleiner de amplitude (bedenk dat er helemaal geen maansgetij zou zijn als de Maan boven een van de polen zou staan). Deze variatie in de amplitude van het getij wordt op dezelfde manier verwerkt als hierboven al is geschetst, onder 'parti\u00eble getijden' en 'elliptische getijden'. De periode van deze variatie is een halve tropische maand, en de hoeksnelheid 1,0980\u00b0/uur. Naast M2 vinden we daardoor een component met een hoeksnelheid van 28,9841 + 1,0980 = 30,0821\u00b0/uur (K2) en \u00e9\u00e9n met een hoeksnelheid van 28,9841 \u2212 1,0980 = 27,8861\u00b0/uur (O2). Het zonsgetij varieert op dezelfde manier, met een periode van een half tropisch jaar, met een hoeksnelheid van 0,0821\u00b0/uur. Naast S2 vinden we daardoor een component met een hoeksnelheid van 30,0821\u00b0/uur (K2) en \u00e9\u00e9n met een hoeksnelheid van 29,9179\u00b0/uur. K2 van het maansgetij en die van het zonsgetij hebben beide dezelfde hoeksnelheid. Twee harmonische krommen met dezelfde hoeksnelheid maar niet noodzakelijk dezelfde fase, leveren, bij elkaar opgeteld, weer een harmonische kromme op, met dezelfde hoeksnelheid.\nDe beide componenten K2 kunnen met een fourieranalyse niet afzonderlijk onderscheiden worden, en worden daarom samen het dubbeldaags zons- en maansdeclinatiegetij K2 genoemd.\nDe hoeksnelheid van O2 is gelijk aan die van enkele andere, samengestelde, componenten. O2 vinden we in tabellen met parti\u00eble getijden daardoor zelden terug. W\u00e9l wordt meestal de samengestelde component NLK2 vermeld, met dezelfde hoeksnelheid. Voor de tweede component van het dubbeldaags zonsdeclinatiegetij ligt de naam U2 voor de hand. Die vinden we echter nergens. W\u00e9l wordt vaak een samengestelde component met dezelfde hoeksnelheid vermeld: 2SK2. Doordat componenten met dezelfde hoeksnelheid bij een fourieranalyse niet van elkaar onderscheiden kunnen worden, maakt het niet veel uit welk van de namen er wordt gekozen.\nDagelijkse ongelijkheid.\nDe declinatie van de Maan is ook de oorzaak van de dagelijkse ongelijkheid, waarbij periodiek het ene hoogwater op een dag verhoogd is en het andere verlaagd. De dagelijkse ongelijkheid is nul als de Maan boven de evenaar staat, en maximaal als de Maan de maximale noordelijke of zuidelijke declinatie bereikt. De dagelijkse ongelijkheid heeft \u00e9\u00e9n cyclus per maansdag (het ene hoogwater verhoogd, het andere verlaagd). Om deze variatie met harmonische componenten uit te drukken, worden daarom aan het enkeldaags maansgetij M1 (hoeksnelheid 14,4921\u00b0/uur, de helft van M2) twee enkeldaagse parti\u00eble getijden toegevoegd die met elkaar in tegenfase zijn als de declinatie nul is, en in fase als de declinatie maximaal is. De periode van deze variatie is een tropische maand, en de hoeksnelheid 0,5490\u00b0/uur. We vinden dan een component met een hoeksnelheid van 14,4921 + 0,5490 = 15,0411\u00b0/uur (K1) en \u00e9\u00e9n met een hoeksnelheid van 14,4921 \u2212 0,5490 = 13,9430\u00b0/uur (O1). Ook het zonsgetij kent een dagelijkse ongelijkheid als gevolg van de declinatie van de Zon. De variatie heeft hier een periode van een tropisch jaar, met een hoeksnelheid van 0,0411\u00b0/uur, en we vinden een component met een hoeksnelheid van 15,0 + 0,0411 = 15,0411\u00b0/uur (K1) en \u00e9\u00e9n met een hoeksnelheid van 15,0 \u2212 0,0411 = 14,9589\u00b0/uur (P1). K1 van het maansgetij en die van het zonsgetij hebben beide dezelfde hoeksnelheid en kunnen daardoor bij een fourieranalyse niet van elkaar worden onderscheiden. Ze worden om die reden samen het enkeldaags zons- en maansdeclinatiegetij K1 genoemd.\nEvectiegetijden.\nDe positie van de werkelijke Maan wijkt in meerdere of mindere mate af van die van de middelbare Maan. De afwijking als gevolg van de elliptische baan is hierboven al genoemd. De twee belangrijkste andere storingen zijn de evectie en de hierna nog te behandelen variatie, beide veroorzaakt door de gravitatie van de Zon. De evectie is afhankelijk van de excentriciteit van de baan van de Maan. Wanneer de Zon in lijn staat met de apsidenlijn van de maanbaan (de lijn die door het perigeum en apogeum gaat), is de baan meer langgerekt en de excentriciteit het grootst. Wanneer de Zon haaks op die lijn staat, is de baan meer gedrongen en de excentriciteit kleiner. Wanneer de excentriciteit van de baan groot is, ligt het perigeum dichter bij de Aarde en is het apogeum verder weg, zodat de variatie in de afstand van de Maan dan groter is. Deze variatie heeft uiteraard effect op de amplitude van het getij. De baansnelheid van de Maan is, volgens de tweede wet van Kepler, afhankelijk van de afstand tussen Aarde en Maan, hetgeen verklaart waarom de excentriciteit van de baan een effect heeft op de evectie. Ook het voor- of achterlopen van de Maan op de positie van de middelbare Maan heeft een effect op het M2-getij, dat immers de regelmatig bewegende middelbare Maan volgt. De evectionele periode, met andere woorden een volledige rotatie van de apsidenlijn ten opzichte van de Zon, duurt 411,78 dagen. In die periode is de excentriciteit twee keer maximaal en twee keer minimaal doordat de Zon tijdens een volledige omloop van de apsidenlijn twee keer in het verlengde daarvan staat, dus eens in de 205,89 dagen.\nTen opzichte van de Zon draait de Maan om de Aarde met een periode van een synodische maand, met een hoeksnelheid van 0,5079\u00b0/uur. De rotatie van de apsidenlijn ten opzichte van de Zon heeft een hoeksnelheid van 0,0364\u00b0/uur. Het verschil is 0,4715\u00b0/uur. De evectie van de Maan varieert dus met een periode van = 31,8119 dagen. De modulaties op het M2 getij zijn \u03bb2 (\"labda\"), met een hoeksnelheid van 28,9841 + 0,4715 = 29,4556 en \u03bd2 (\"nu\"), met een hoeksnelheid van 28,9841 \u2212 0,4715 = 28,5126\u00b0/uur. Daarnaast zijn er nog de enkeldaagse modulaties \u03c11 (\"rho\"), met een periode van 14,4921 \u2212 1,0205 = 13,4715\u00b0/uur, en \u03b81 (\"theta\"), met een periode van 14,4921 + 1,0205 = 15,5126\u00b0/uur.\nVariatiegetijden.\nNog een afwijking in de beweging van de Maan is de variatie, beschreven door Tycho Brahe na de maansverduistering van december 1590. Daarbij beweegt de Maan sneller dan gemiddeld wanneer ze naar nieuwe- en volle maan gaat, en langzamer wanneer ze naar de kwartierstanden gaat. Ook dit is het gevolg van de gravitatie van de Zon. De periode van deze variatie is een halve synodische maand, met een hoeksnelheid van 1,0159\u00b0/uur. De parti\u00eble getijden zijn \u03bc2 (\"mu\"), met een hoeksnelheid van 28,9841 \u2212 1,0159 = 27,9682\u00b0/uur, en een tweede component waarvan de hoeksnelheid exact gelijk is aan die van het S2-getij, en die daarom geen naam heeft.\nOndiepwatergetijden.\nWanneer de getijgolf terechtkomt in ondiep water, zoals de Noordzee, kan ze zich bij hoogwater sneller voortplanten dan bij laag (zie: voortplantingssnelheid van oppervlaktegolven). Dit is te vergelijken met de zeedeining die een strand nadert. De golf verandert van vorm: \u00e9\u00e9n kant wordt steiler, de andere minder steil. De parti\u00eble getijden die hierdoor met een fourieranalyse worden gevonden zijn niet te verklaren uit de beweging of afstand van Maan of Zon. W\u00e9l hebben ze hoeksnelheden die een geheel veelvoud zijn van een van die astronomische componenten. Naast M2 vinden we bijvoorbeeld M4, M6, M8 en eventueel nog hogere harmonische boventonen; naast S2 vinden we S4, S6, enzovoorts. Daarnaast vinden we samengestelde componenten, met een periode die samengesteld gedacht kan worden uit de periodes van enkeldaagse en (hoofdzakelijk) dubbeldaagse componenten. De meeste hebben daarom een naam gekregen die een combinatie is van de namen van die samenstellende getijden, waarbij het subscript (soms ook wel als normaal cijfer weergegeven) altijd het aantal periodes per dag aangeeft. Zo is 2MN6 = 2 \u00d7 M2 + N2. 4MN6 is niet = 4 \u00d7 M2 + N2, doordat dat 10 periodes per dag oplevert, wat niet klopt met het subscript 6, maar het is 4 \u00d7 M2 \u2212 N2, wat inderdaad 6 periodes per dag oplevert. Een ander voorbeeld: 3M2S2 = 3 \u00d7 M2 \u2212 2 \u00d7 S2.\nDoodsons codering van de parti\u00eble getijden.\nDe amplitude en de timing van het getij worden bepaald door de relatieve bewegingen van Zon en Maan ten opzichte van de Aarde. Deze bewegingen zijn met slechts een handvol parameters te beschrijven. De Britse oceanograaf Arthur Thomas Doodson (1890-1968) maakte hiervan gebruik door de parti\u00eble getijden te coderen aan de hand van zes parameters.\nDe door Doodson gekozen parameters zijn:\nAlle andere fenomenen kunnen uit deze parameters worden afgeleid. Zo is T + s \u2212 h = 15\u00b0/uur, de rotatiesnelheid van de Aarde ten opzichte van de Zon, en = 29,53 dagen, de lengte van de synodische maand.\nOok van elk partieel getijde is uit te drukken hoe dat is samengesteld uit de zes primaire parameters. Doodson gebruikte dit om een eenvoudige en overzichtelijke code aan elk partieel getijde toe te kennen. Zo is de hoeksnelheid van M2 uit te drukken als 2 \u00d7 T en 0 \u00d7 alle andere parameters: 2,0,0,0,0,0. Component \u03bd2 is uit te drukken als 2 \u00d7 T, \u22121 \u00d7 s, 2 \u00d7 h, \u22121 \u00d7 p en 0 \u00d7 de parameters N en ps: 2,\u22121,2,\u22121,0,0. Deze codering staat bekend als de Doodson-co\u00ebffici\u00ebnten.\nBeknopt overzicht van enkele parti\u00eble getijden.\nIn de onderstaande tabel zijn de in de tekst genoemde parti\u00eble getijden te vinden. Van elke component zijn de hoeksnelheid, de periode en de Doodson-co\u00ebffici\u00ebnten opgenomen. Niet vermeld is de amplitude omdat die van plek tot plek sterk verschilt. Het belang van de genoemde componenten voor het getij kan dus niet uit de tabel worden opgemaakt.\nGetijdentypen.\nDe belangrijkste componenten van de getijdenkrachten zijn de enkeldaagse en de dubbeldaagse componenten. Welke de sterkste waterbeweging veroorzaakt in een zee, hangt af van de sterktes van deze componenten en van de resonantiefrequenties van die zee. De sterktes van de componenten worden bepaald door de geografische breedte. De resonantiefrequenties van de zee worden bepaald door de vorm van die zee. Er wordt onderscheid gemaakt tussen drie types.\nDubbeldaags getij.\nBij een dubbeldaags getij is er in iets meer dan een etmaal tweemaal hoogwater en tweemaal laagwater, waarbij de beide hoogwaters min of meer even hoog, en de beide laagwaters ongeveer even laag komen. Springtij treedt op met tussenpozen van 14 3/4 dag, namelijk ongeveer twee dagen na volle of nieuwe maan. De tijdstippen van hoog- en laagwater vallen iedere dag ongeveer een uur later dan die op de vorige dag. Wanneer het getij een halve cyclus van de Maan heeft doorlopen, vallen de hoog- en laagwaters weer ongeveer op hetzelfde tijdstip als aan het eind van de vorige halve cyclus. De hoogwaters op de dag van springtij vallen dus altijd op voor die locatie ongeveer vaste tijdstippen. Doodtij valt zeven dagen na springtij. Het dubbeldaags getij treedt op in de Indische Oceaan, de Atlantische Oceaan met uitzondering van de Golf van Mexico, Nieuw-Zeeland, de Oostkust van Australi\u00eb, grote delen van de Westkust van Midden- en Zuid-Amerika en enkele andere verspreid liggende gebieden.\nEnkeldaags getij.\nBij enkeldaags getij is er eenmaal per dag hoogwater en eenmaal per dag laagwater. Enkeldaags getij komt voor in de Golf van Mexico, de Zee van Ochotsk, de Zuid-Chinese Zee, het noordwestelijk deel van de Golf van Thailand, en in de Javazee.\nGemengd getij.\nBij een gemengd getij is er op bijna alle dagen een groot verschil tussen de hoogtes van de beide hoogwaters en die van de beide laagwaters. Op sommige dagen heeft het getij het karakter van een enkeldaags getij, maar over het algemeen zijn er twee hoogwaters per etmaal. Dit getijdentype komt voornamelijk voor in de Grote Oceaan.\nSpringtij en doodtij.\nIn een synodische maand van 29 dagen, 12 uur en 44 minuten staan de Zon, de Aarde en de Maan tweemaal op \u00e9\u00e9n lijn \u2013 bij volle en nieuwe maan. Hierbij versterken de getijdenkrachten van de Maan en Zon elkaar en treden er hogere hoogwaterstanden en lagere laagwaterstanden op. Dit is springtij. Bij het eerste en laatste kwartier verzwakken de getijdenkrachten elkaar en treden er minder hoge hoogwaterstanden en minder lage laagwaterstanden op. Dit is het doodtij.\nGetijden in Europa.\nNoordzee.\nDe Noordzee heeft een uitgesproken dubbeldaags getij. De getijdenbeweging in de Noordzee wordt veroorzaakt door twee getijgolven.\nKarakteristiek voor met name de zuidelijke Noordzee is de geringe dagelijkse ongelijkheid, ondanks de ligging op grotere breedtegraad. Dit komt doordat de twee getijgolven die het getij in de Noordzee bepalen een halve dag met elkaar in leeftijd verschillen. Wanneer de ene golf als gevolg van de dagelijkse ongelijkheid verhoogd is, dan is de andere juist verlaagd, en omgekeerd.\nDe tijden waarop eb en vloed optreden op een punt langs de kust worden sterk bepaald door de lokale geografie.\nVoor de Nederlandse kust geldt dat de tijden van hoog- en laagwater zich vrij regelmatig verlaten vanaf de Wielingen tot aan Delfzijl. Het gemiddeld havengetal (tijd tussen doorgang van de Maan door de plaatselijke meridiaan en het eerstvolgende hoogwater) is voor Vlissingen 0 uur en 52 minuten, voor Hoek van Holland 1 uur en 30 minuten, IJmuiden 2 uur 37, Den Helder 7 uur 4, Harlingen 9 uur 7, en Delfzijl 11 uur en 11 minuten. Het getijverschil (verschil in waterhoogte van hoog- en laagwater) bedraagt bij Vlissingen gemiddeld ongeveer 382\u00a0cm. Bij Hoek van Holland is dat slechts 169\u00a0cm, en bij Den Helder 137\u00a0cm. Daarna neemt het echter weer toe: bij Harlingen is het 201\u00a0cm en bij Delfzijl 299\u00a0cm.\nMiddellandse Zee.\nDe Middellandse Zee heeft bijna geen getijden. Het verschil tussen hoog- en laagwater bedraagt gemiddeld maar ongeveer 15 centimeter. Deze binnenzee is te klein om een eigen getijde te laten ontstaan, en het getij in de Middellandse Zee wordt dus hoofdzakelijk bepaald door de getijgolf die van de Atlantische Oceaan via de nauwe Straat van Gibraltar binnenkomt. De hoeveelheid water die daar per getij kan passeren kan slechts een kleine getijdenbeweging in de Middellandse Zee in stand houden.\nNiveauvlakken.\nEr zijn verschillende niveauvlakken gedefinieerd. Een aantal daarvan is eenvoudig uit te drukken in een harmonische formule van parti\u00eble getijden, maar bij de astronomische getijden zijn deze zeer ingewikkeld. Een aantal is gebaseerd op waarnemingen over een periode van 19 jaar, de Metoncyclus. Enkele waterstanden worden gebruikt als reductie- of hoogteherleidingsvlak."}
{"id": "9100", "revid": "1078671", "url": "https://nl.wikipedia.org/wiki?curid=9100", "title": "Eb", "text": "Eb is een fase van het getij waarbij het zeewater daalt of afgaat. De fase van opkomend of rijzend water heet vloed.\nEb en vloed ontstaan onder invloed van de maan en de zon. Aan het einde van de ebperiode is de waterstand minimaal: dit heet 'laagwater' of 'laagtij'. Bij ondiep water kan de zeebodem tijdens laagwater droog komen te staan, waardoor de kuststrook, zoals bij een strand, breder kan worden. In de Waddenzee vallen bij laagwater zandplaten droog, waardoor men er kan wadlopen. \nDe hele periode van afgaand water, dus direct vanaf het moment van hoogwater, heet eb."}
{"id": "9101", "revid": "86479", "url": "https://nl.wikipedia.org/wiki?curid=9101", "title": "Vloed", "text": "Vloed is een fase van het getij waarbij het water van de zee opkomt of rijst. De fase van afgaand of dalend water heet eb.\nZowel vloed als eb ontstaan onder invloed van de massa van de Maan en de Zon. Tijdens vloed komen hoger gelegen gedeelten van de kust onder water te staan. Grote zandplaten, zoals in de Waddenzee, de Oosterschelde of de Voordelta, die bij laagwater droogvallen, lopen bij vloed weer onder. Een geleidelijk naar zee aflopende kuststrook, zoals bij een strand, wordt smaller. De waterstand die aan het einde van de vloedperiode bereikt is, heet \"hoogwater\" of \"hoogtij\".\nDe hele periode van rijzend water, dus meteen vanaf het moment van laagwater, heet vloed. Het tijdsverschil tussen het begin van de ene vloed en het begin van de daaropvolgende vloed is gemiddeld 12 uur en 25 minuten.\nBij volle maan en nieuwe maan zijn de getijkrachten sterker. Als gevolg daarvan komt het hoogwater in de dagen direct daarna sneller op en bereikt het een hogere stand. We spreken dan van springvloed. De watersnood van 1953 werd veroorzaakt door een stormvloed als gevolg van een zware noordwesterstorm, in combinatie met springvloed.\nEen tsunami is een vloedgolf die meestal door een aardbeving of een aardverschuiving wordt veroorzaakt en met het getij verder niets te maken heeft.\nVloed aan de kust.\nDoor de lichte helling van een strand verplaatst de grens van de zee zich bij opkomend tij over een grote afstand. Bepaalde plaatsen, zoals strandbanken aan de zeezijde van een zwin, kunnen daarbij ingesloten raken door het opkomende water. Ter hoogte van Mont Saint-Michel in Frankrijk kan het water opkomen met de snelheid van een rennend paard."}
{"id": "9102", "revid": "1061913", "url": "https://nl.wikipedia.org/wiki?curid=9102", "title": "Fermion", "text": "Een fermion, vernoemd naar de Italiaanse natuurkundige Enrico Fermi, is een deeltje dat zich kenmerkt door een halftallige spin (s=1/2, s=3/2, s=5/2, ...). Dit in tegenstelling tot bosonen, die altijd een heeltallige spin bezitten. Elk subatomair deeltje van het standaardmodel valt in te delen in een van deze twee soorten. Omdat fermionen een halftallige spin bezitten, voldoen ze aan het uitsluitingsprincipe van Pauli, wat wil zeggen dat twee fermionen niet precies dezelfde kwantumgetallen kunnen hebben. Dit principe zorgt voor onder andere de stabiliteit van elektronenschillen. Meer algemeen voldoen fermionen aan de Fermi-Diracverdeling.\nElementaire fermionen, dat zijn fermionen die zelf niet meer uit andere subatomaire deeltjes bestaan dus elementaire deeltjes, zijn zelf verder onder te verdelen in leptonen (bijvoorbeeld elektron, muon) en quarks (de elementaire bouwstenen van hadronen). Het zijn de bouwstenen van materie. Hun spin is een half. Naast elementaire fermionen bestaan er ook samengestelde fermionen; bijvoorbeeld het proton en het neutron.\nElementaire bosonen brengen krachten over tussen de elementaire fermionen."}
{"id": "9104", "revid": "264532", "url": "https://nl.wikipedia.org/wiki?curid=9104", "title": "Golffunctie", "text": "In de kwantummechanica is de golffunctie de beschrijving van een kwantumtoestand van een systeem. Aangezien de toestand van een subatomair deeltje, zoals de positie, de snelheid of de spin volgens deze theorie niet strikt vastligt, maar een zekere kansverdeling heeft om bepaalde waarden aan te nemen, wordt de toestand van een deeltje beschreven met een complexe functie, de \"golffunctie\",waarmee de kans of de kansdichtheid bepaald kan worden het deeltje in een bepaalde toestand aan te treffen. Die kans of die kansdichtheid is het kwadraat van de modus van de golffunctie van dat deeltje op dat punt in de toestandsruimte. De golffunctie van een systeem of deeltje wordt meestal aangeduid met de Griekse hoofdletter formula_1 (psi). \nGolffuncties voor deeltjes zijn de oplossingen van een de schr\u00f6dingervergelijking. Het probleem is dat deze vergelijking alleen voor zeer eenvoudige gevallen kan worden opgelost; voor situaties waarbij meer dan twee deeltjes een rol spelen moeten benaderingen worden gemaakt. Deze benaderingen zijn echter nog steeds zeer waardevol en hebben een grote voorspellende waarde.\nDeeltjes in een doosje?\nAls de bewegingsvrijheid van een deeltje wordt beperkt, resulteert de schr\u00f6dingervergelijking in een aantal staande golven die door het deeltje als golffunctie kunnen worden gebruikt. Elk van die staande golven correspondeert met een energieniveau: over het algemeen geldt dat hoe hoger de \"orde\" van de staande golf, hoe hoger de energie die hoort bij die golffunctie. Aangezien de natuur altijd streeft naar een zo laag mogelijke vrije energie, is er slechts een beperkt aantal staande golven beschikbaar voor een opgesloten deeltje (zie hiervoor de Wet van Boltzmann).\nElektronen in een atoom.\nHet bovenstaande heeft belangrijke gevolgen voor de opbouw van een atoom. Als een elektron met zijn negatieve lading ingevangen wordt rond de positieve kern, is dat in feite een vorm van opsluiting. Het elektron kan als gevolg daarvan slechts kiezen uit een beperkt aantal trillingswijzen. Deze heten orbitalen of elektronenbanen. Ze kunnen beschreven worden aan de hand van hun patroon van buiken en knopen:\n(Er zijn nog hogere functies die met g,h,i,j, enz aangegeven worden, maar die komen in de praktijk alleen voor in de atoomopbouw van heel zware atomen).\nElk van de typen kan naast de genoemde vlakken nog \"radi\u00eble\" knoopvlakken hebben. Het totaal aantal knoopvlakken plus een wordt voor de naam van de functie gezet, zo heeft een 3pz-functie een knoopvlak loodrecht op de Z-as door de oorsprong, en een enkel radieel knoopvlak.\nElk paar van functies zoals deze hier zijn beschreven is \"orthogonaal\", dat wil zeggen dat de integraal van het product van elke twee verschillende genoemde functies over de ruimte nul is.\nTunneling.\nEen andere eigenschap van golffuncties is dat ze \"continue\" functies zijn. Met andere woorden: het is niet mogelijk dat er \"sprongen\" in de waarde van de golffunctie zitten. Als er een hoge energiebarri\u00e8re is waar een deeltje niet doorheen kan, dan zal in die barri\u00e8re de golffunctie heel snel (exponentieel) naar nul afvallen, maar niet \"ineens\" nul zijn. Het effect is dat zelfs in de barri\u00e8re de golffunctie een waarde heeft, en dat er dus een mogelijkheid is dat het deeltje in de barri\u00e8re wordt aangetroffen. Als de barri\u00e8re erg dun is, is het zelfs mogelijk dat het deeltje van de ene kant naar de andere kant gaat. Dit effect heet tunneleffect of \"tunneling\", en kan inderdaad worden waargenomen. In scanning tunneling microscopie wordt van dit effect gebruikgemaakt."}
{"id": "9113", "revid": "226", "url": "https://nl.wikipedia.org/wiki?curid=9113", "title": "Atoomopbouw", "text": ""}
{"id": "9114", "revid": "338543", "url": "https://nl.wikipedia.org/wiki?curid=9114", "title": "Hoofdkwantumgetal", "text": ""}
{"id": "9115", "revid": "1002201", "url": "https://nl.wikipedia.org/wiki?curid=9115", "title": "Kwantummechanica", "text": "Kwantummechanica is een natuurkundige theorie die het gedrag van materie en energie met interacties van kwanta op atomaire en subatomaire schaal beschrijft. De ontwikkeling ervan sinds het begin van de 20e eeuw kan, samen met die van de relativiteitstheorie, beschouwd worden als de overgang van de klassieke natuurkunde naar de moderne natuurkunde. Kwantummechanica kwam tot stand door de inspanningen van vele eminente geleerden. Beroemd is de vijfde Solvay-conferentie van 1927 in Brussel, waarin 29 geleerden bijeenkwamen om de kwantummechanica te bediscussi\u00ebren.\nAlgemeen overzicht.\nKwantummechanica is de mechanica (leer van bewegingen en krachten) die van toepassing is op de kleine schaal van moleculen, atomen en subatomaire deeltjes.\nDe zintuiglijke waarneming leert dat de voorwerpen die wij zien en betasten een zeer bepaalde vorm en afmeting hebben en dus in de ruimte gelokaliseerd zijn. Daarom is men geneigd te denken dat de fundamentele deeltjes van de materie eveneens een precieze vorm en afmeting hebben en ze voor te stellen als kleine bolletjes met een karakteristieke straal, massa en lading. Die ge\u00ebxtrapoleerde voorstelling is echter foutief. Op kleine schaal moet materie worden voorgesteld als een \"veld,\" dat wil zeggen een functie die aan ieder punt van de ruimte een getal toekent, ongeveer zoals fotonen (lichtdeeltjes) existentieel verbonden zijn met het elektromagnetische veld.\nIn de kwantumtheorie wordt de werkelijkheid op een fundamenteel andere manier benaderd dan in de klassieke natuurkunde, waarin ervan wordt uitgegaan dat er een waarnemeronafhankelijke werkelijkheid is en natuurkundige grootheden continue variabelen zijn, die in elke gewenste combinatie gemeten kunnen worden. Meetonnauwkeurigheden worden in de klassieke natuurkunde gezien als een praktisch probleem.\nIn de kwantumtheorie (althans in de breed aangehangen Kopenhaagse interpretatie van Niels Bohr en Werner Heisenberg) vari\u00ebren natuurkundige grootheden stapsgewijs (met 1 kwantum tegelijk) en kan er geen enkele waarneming worden gedaan zonder dat het waargenomen verschijnsel wordt be\u00efnvloed. Er is in de kwantumtheorie dus geen waarnemeronafhankelijke werkelijkheid. Door dit tweede fundamentele verschil met de klassieke natuurkunde is het principieel uitgesloten om het effect van de waarneming uit te schakelen: de keuze die de waarnemer maakt bij het opzetten van een experiment bepaalt in belangrijke mate de uitkomst daarvan. Het product van de onnauwkeurigheden van de gelijktijdige metingen van twee grootheden (bijvoorbeeld plaats en impuls) heeft volgens de onzekerheidsrelatie van Heisenberg een minimale waarde. Is de ene grootheid met de grootst mogelijke nauwkeurigheid gemeten, dan is de andere onvermijdelijk geheel onbepaald en ook niet bepaalbaar. De onzekerheidsrelatie is zelf echter wel nauwkeurig en objectief geformuleerd. Op macroscopische schaal is de invloed van kwantummechanische beperkingen op de nauwkeurigheid meestal verwaarloosbaar of geheel niet meetbaar en gaat de kwantummechanica over in de klassieke natuurkunde: dat heet het correspondentieprincipe.\nDe kwantummechanica doet bovendien slechts statistische uitspraken over een reeks van waarnemingen. Dat heeft tot gevolg dat het gedrag van een individueel elementair deeltje slechts in termen van waarschijnlijkheid kan worden beschreven. Die waarschijnlijkheden worden beschreven door de modulus in het kwadraat van de complexe golffuncties, die de kansdichtheid geven op het meten van een bepaalde waarde van een fysische grootheid zoals bv. plaats, snelheid en spin. Met de term \"spin\" wordt de kwantummechanische versie van het impulsmoment aangeduid.\nDe beschrijving van systemen door middel van een golffunctie betekent dat deeltjes zich, afhankelijk van de manier waarop ze worden waargenomen, soms als een deeltje in klassieke zin, maar soms als een golfverschijnsel gedragen. Zo kunnen bijvoorbeeld elektronenbundels, net als lichtbundels, brekingsverschijnselen en interferentie en diffractie vertonen. Andersom kan licht ook beschouwd worden als bestaande uit kwanta, die in het geval van licht fotonen genoemd worden, met een energie E:\nwaarin formula_2 de constante van Planck en formula_3 (de Griekse letter nu) de frequentie van het licht.\nBij het formuleren van de kwantummechanica in termen van golffuncties, blijkt dat bepaalde fysische grootheden, zoals energie, positie of impuls, niet alle waarden kunnen aannemen. Bijvoorbeeld, een elektron gebonden aan een atoom kan alleen specifieke energieniveaus bezetten; ofwel, het energiespectrum is discreet, niet continu. Dit geeft aanleiding tot spectraallijnen in het, door het atoom, uitgezonden licht wanneer een elektron overgaat van een hoog naar een laag (discreet) energieniveau. \nDe onzekerheidsrelatie van Heisenberg is een van de hoofdresultaten van de vroege kwantummechanica. Het geeft aan dat het niet mogelijk is om tegelijkertijd, exact de positie formula_4 en impuls formula_5 van een deeltje te weten. In deze onzekerheidsrelatie worden met formula_6 en formula_7 de standaarddeviaties van de respectievelijke grootheid aangeduid, verder staat formula_8 voor de gereduceerde constante van Planck (of constante van Dirac):\nDeze onzekerheid staat los van de onnauwkeurigheid veroorzaakt door meetapparatuur of een experimentele opstelling; het is een onzekerheid die komt vanuit de natuur. Bijvoorbeeld, in het geval dat de positie van een deeltje exact bekend is (dus formula_10) dan volgt, uit de onzekerheidsrelatie, dat het onmogelijk is om ook iets over de impuls van het deeltje te weten te komen (dus formula_11). \nEr zijn nog tal van andere onzekerheidsrelaties tussen paren van fysische grootheden, die daarom niet-commuterend worden genoemd. In jargon zegt men dat bij meten (waarnemen) van een willekeurige variabele de golffunctie wordt geprojecteerd op een eigentoestand. Dit betekent dat alle andere informatie (over alle andere observabelen) verloren gaat. De onzekerheidsrelatie tussen twee willekeurige niet-commuterende grootheden wordt gegeven door:\nDe kwantummechanica maakt onderscheid tussen twee typen deeltjes: bosonen en fermionen. Het onderscheid zit in de spin van het deeltje, een fundamentele eigenschap die alleen van het type deeltje afhangt en de waarden formula_13 kan aannemen. De deeltjes die alleen heeltallige spin kunnen hebben, heten bosonen, andere die ook halftallige spin kunnen hebben, worden fermionen genoemd. Een belangrijk resultaat met betrekking tot dit onderscheid is het uitsluitingsprincipe van Pauli, dat zegt dat er geen twee fermionen in dezelfde toestand kunnen bestaan. Voor bosonen is dat wel mogelijk.\nSchr\u00f6dingervergelijking.\nIn de beschrijving die Erwin Schr\u00f6dinger aan de kwantummechanica heeft gegeven, wordt het materieveld beschreven door een functie die met ieder punt van de ruimte een complex getal associeert. Conventioneel gebruikt men voor een dergelijke functie nog altijd de Griekse letter formula_14 (psi). De meest gangbare interpretatie van deze functie is dat het kwadraat van de absolute waarde een kansdichtheid geeft voor de positie van het deeltje, dat wil zeggen dat\nde waarschijnlijkheid is om het deeltje binnen een klein volume formula_16 van de ruimte aan te treffen. Deze interpretatie vereist dat de kans om het deeltje ergens in de hele ruimte aan te treffen 100% is, dus dat de integraal van de kansverdeling 1 bedraagt:\nDeze functie moet bovendien voldoen aan de schr\u00f6dingervergelijking. Als we de evolutie van de functie formula_18 in de tijd beschouwen, dan luidt de vergelijking:\nHierin is formula_20 de imaginaire eenheid, formula_21 de parti\u00eble afgeleide naar de tijd, formula_22 de constante van Dirac, formula_23 de massa, formula_24 de laplaceoperator, formula_25 de potentiaal die een functie is van de positieoperator formula_26.\nDit is een parti\u00eble differentiaalvergelijking, dat wil zeggen dat de oplossingen onbekende functies zijn die voldoen aan het gegeven verband tussen de functie zelf en haar parti\u00eble afgeleiden, in dit geval de eerste parti\u00eble afgeleide naar de tijd en de som van de tweede parti\u00eble afgeleiden naar de plaatsco\u00f6rdinaten (de Laplaciaan van de onbekende functie). De schr\u00f6dingervergelijking heeft de wiskundige vorm van een golfvergelijking, dus volgen hieruit de golfeigenschappen.\nIn een meer algemene vorm kan de tijdsafhankelijke schr\u00f6dingervergelijking geschreven worden als (hier wordt de golffunctie genoteerd als een functie van positie en tijd, maar het zou ook kunnen dat het een functie is van andere grootheden):\nHierin is formula_28 de hamiltoniaan, een operator die de totale energie weergeeft. Wanneer de hamiltoniaan operator onafhankelijk is van tijd kan de golffunctie geschreven worden als formula_29, waarbij de (tijdsonafhankelijke) golffunctie formula_30 moet voldoen aan de tijdonafhankelijke schr\u00f6dingervergelijking: \nIn dit is een eigenwaarde vergelijking, waarbij E de eigenwaarde van de hamiltoniaan operator is. Ook is E de energietoestand van het systeem. \nZie ook Impulsoperator.\nIn de schr\u00f6dingervergelijking spelen de tijd en de ruimteco\u00f6rdinaten een verschillende rol. Ze is dus niet te verzoenen met de (speciale) relativiteitstheorie, waarin tijd- en ruimteco\u00f6rdinaten deel uitmaken van een vierdimensionaal geheel en in elkaar getransformeerd worden naargelang van het standpunt van de waarnemer: de schr\u00f6dingervergelijking behoort tot de niet-relativistische kwantummechanica.\nHet waterstofatoom.\nDe mechanica van het waterstofatoom wordt bepaald door de elektrostatische aantrekkingskracht (Coulombkracht) tussen een proton en een elektron. Wegens behoud van impuls kunnen de co\u00f6rdinaten van beide deeltjes uitgedrukt worden ten opzichte van hun gemeenschappelijk zwaartepunt, en dan blijven er nog slechts 3 vrijheidsgraden over (de positievector van het proton is evenredig met de positievector van het elektron en wijst in de tegengestelde zin).\nDe elektrostatische potenti\u00eble energie is een negatief getal formula_25 dat alleen afhangt van de lengte formula_33 van de positievector formula_34, en niet van zijn richting. De tijdsonafhankelijke schr\u00f6dingervergelijking concretiseert zich dan tot\nwaar formula_23 de equivalente massa van het proton-elektronsysteem is, en formula_37. De potenti\u00eble energie van de Coulombkracht bedraagt\nDit is een van de weinige gevallen waar de schr\u00f6dingervergelijking exact opgelost kan worden. Het blijkt dat er kwadratisch integreerbare oplossingen voor de golffunctie formula_14 bestaan als en slechts als formula_40 een van de volgende waarden is:\nDit zijn de 'energieniveaus' van de mogelijke banen (orbitalen) van het elektron in het waterstofatoom. De absolute waarde van de laagste energie formula_42 komt overeen met de Rydberg-energie die empirisch wordt vastgesteld door het opmeten van de absorptielijnen in het spectrum van waterstof.\nDirac-formalisme.\nPaul Dirac formuleerde de kwantummechanica in een abstractere vorm. Hij ging uit van het superpositiebeginsel: als twee geldige toestanden van een systeem worden beschreven, dan is de som van die twee toestanden opnieuw een geldige toestand. De wiskundige abstractie die de som van willekeurige objecten het best beschrijft, is die van een vectorruimte. Een afbeelding tussen twee vectorruimten die de vectorstructuur respecteert, is een lineaire afbeelding. De verzameling der getallen (re\u00ebel of complex) is eveneens een vectorruimte, en de verzameling der lineaire afbeeldingen tussen vectoren en getallen heet de duale vectorruimte. Als de vectorruimte wordt uitgerust met een scalair product, dan kan iedere gegeven vector worden ge\u00efdentificeerd met een element van de duale ruimte, namelijk, de afbeelding die iedere andere vector afbeeldt op het scalair product met de gegeven vector.\nDirac ontwikkelde een abstracte kwantummechanica van vectoren en hun lineaire transformaties en introduceerde daarbij de naar hem genoemde bra-ket-notatie:\nKwantumveldentheorie.\nDe schr\u00f6dingervergelijking biedt een adequate beschrijving van het niet-relativistische gedrag van elementaire deeltjes op voorwaarde dat de deeltjes stabiel blijven. Om te beschrijven hoe deeltjes gecre\u00eberd en vernietigd worden, en in elkaar overgaan, is een theorie nodig waarin het geheel van alle mogelijke deeltjes als een systeem wordt opgevat.\nHet oudste en eenvoudigste voorbeeld van een kwantumveld is de kwantumtheorie van het elektromagnetische veld, waarbij fotonen worden gecre\u00eberd en vernietigd door de interactie van het veld met geladen deeltjes: de kwantumelektrodynamica.\nEen wiskundige complicatie van kwantumveldentheorie is dat een golffunctie formula_14 moet worden geconstrueerd waarvan het argument niet een driedimensionale plaatsvector, maar zelf een functie van de plaats is (een elektromagnetische veld), dus een oneindigdimensionale grootheid.\nGeschiedenis.\nKwantumtheorie.\nVoorafgaand aan de theorie van de kwantummechanica werd de kwantumtheorie ontwikkeld, ook wel bekend als de \"oude kwantumtheorie\". Deze theorie werd ontwikkeld in de tijdsperiode 1900-1924 en is ontstaan door de inspanningen van wetenschappers als Planck, Einstein, Bohr, Sommerfeld, Compton, de Broglie en Pauli. Elk van deze wetenschappers leverde zijn eigen bijdrage aan de kwantumtheorie.\nOntwikkeling kwantummechanica.\nWetenschappers als Heisenberg en Schr\u00f6dinger breidden de kwantumtheorie verder uit. Hun werk wordt gezien als onderdeel van wat hedendaags bekend staat als de kwantummechanica. Hierbij kwamen Heisenberg en Schr\u00f6dinger elk apart met een theorie voor de kwantummechanica. De theorie van Heisenberg is gebaseerd op het gebruik van matrices, en staat dan ook bekend als matrixmechanica, terwijl die van Schr\u00f6dinger gebruikmaakt van een golfvergelijking, en daarom bekendstaat als golfmechanica.\nIn 1925 werkte Heisenberg, voortbordurend op het werk van Bohr, aan een code voor het koppelen van kwantumgetallen aan energietoestanden van het atoom aan de hand van experimenteel bepaalde frequenties en intensiteiten van lichtspectra. Heisenberg kwam uit op een vreemde vergelijking waarin voor positie en impuls de commutatieve eigenschap blijkbaar niet geldig was. Max Born herkende hier matrices in en samen met Pascual Jordan zette hij de vergelijking van Heisenberg om naar matrixnotatie. Max Born is tevens de bedenker van de naam 'kwantummechanica'.\nIn hetzelfde jaar 1925, waarin Heisenberg met zijn theorie kwam, stelde Schr\u00f6dinger, mede op grond van de materiegolven van de Broglie, zijn golfvergelijking op. De oplossing van deze vergelijking leverde de golffunctie op, waarmee hij het kwantumaspect van een systeem kon beschrijven. De vraag rees hoe men de golffunctie fysisch moest interpreteren. Veel geleerden konden hier geen bevredigend antwoord op geven, totdat Max Born in 1926 met de verklaring kwam dat de golffunctie voor de waarschijnlijkheidsamplitude staat, waarmee men de waarschijnlijkheid van het voorkomen van een bepaalde kwantumtoestand kan berekenen. Dit staat bekend als de Bornregel. De golffunctie had volgens Born geen fysische realiteit. Dit was een geheel nieuw concept. Volgens Born waren in de atoomtheorie geen exacte antwoorden meer mogelijk en kon men alleen nog maar spreken over waarschijnlijkheden.\nDat er toen twee alternatieve versies van de kwantummechanica waren ontwikkeld, vormde een probleem. In 1926 lukte het Paul Dirac om aan te tonen dat de theorie\u00ebn van Heisenberg en Schr\u00f6dinger equivalent waren en dat ze in feite verschillende benaderingen waren van de kwantummechanica. Daarbij kan de theorie van Heisenberg gekarakteriseerd worden als een deeltjesbenadering en de theorie van Schr\u00f6dinger als een golfbenadering. Paul Dirac en John von Neumann vatten de twee theorie\u00ebn axiomatisch samen en breidden ze verder uit. Hun methode is bekend als kwantumalgebra.\nIn 1927 dacht Heisenberg na over de precieze betekenis van de vreemde vergelijking uit de matrixmechanica die hij eerder ontdekt had. Hij leidde zijn beroemde onzekerheidsrelatie eruit af. De onzekerheidsrelatie van Heisenberg inspireerde op zijn beurt Bohrs idee\u00ebn over de kwantummechanica. Kort daarna kwamen Bohr en Heisenberg met een interpretatie van de kwantummechanica met de onzekerheidsrelatie als fundament. Dit zou bekend worden als de Kopenhaagse interpretatie. Deze interpretatie werd niet door iedereen geaccepteerd. Andere wetenschappers ontwikkelden later andere interpretaties van de kwantummechanica, zoals de Broglie\u2013Bohm-interpretatie, de Veel-werelden-interpretatie en andere. Voor veel wetenschappers maakt het in wezen niet uit welke interpretatie de juiste is. Voor hen is het belangrijker een rekenmodel te hebben dat hun de correcte waarden geeft.\nAanvankelijke kritiek.\nDe kwantummechanica is een intu\u00eftief moeilijk te doorgronden theorie, waardoor die in de beginperiode op veel weerstand stuitte.\nLatere ontwikkelingen.\nIn 1928 stelde Paul Dirac de diracvergelijking op, die de Schr\u00f6dingervergelijking aanpast naar een vorm waarbij de totale energie relativistisch weergegeven wordt. Dit was de eerste vergelijking waarmee het bestaan van kwantumspin theoretisch kon verklaard worden. Dirac kon via zijn vergelijking ook het bestaan van antimaterie afleiden, wat later experimenteel bevestigd werd door Carl Anderson. Diracs werk werd vervolgens voortgezet door Richard Feynman, Freeman Dyson, Julian Schwinger en Shinichiro Tomonaga, die de theorie van de kwantumelektrodynamica ontwikkelden, die het gedrag van elektronen en fotonen beschrijft. Andere wetenschappers ontwikkelden de kwantumchromodynamica, die betrekking heeft op deeltjes en krachten in de atoomkern. Dit werd gevolgd door de ontwikkeling van de theorie van de elektrozwakke wisselwerking, die een unificatietheorie is van de elektromagnetische kracht met de zwakke kernkracht. Hierna werden al deze theorie\u00ebn samengevoegd tot \u00e9\u00e9n model. Dit model werd het Standaardmodel genoemd.\nKwantummechanica is echter nog geen goede beschrijving van \"alle\" natuurkundige verschijnselen. Het belangrijkste probleem is dat er nog geen kwantumtheorie van de zwaartekracht bestaat. Een combinatie van de kwantummechanica met de algemene relativiteitstheorie wordt al ettelijke decennia gezocht, maar er is nog geen bevredigende oplossing. In de jaren 90 werden supersnaren als de meest veelbelovende theorie beschouwd; tegenwoordig lijkt de snaartheorie onderdeel te zijn van een algemenere M-theorie, waarover echter nog weinig bekend is. Een theorie die tracht de fundamentele natuurkrachten te verenigen, staat in de natuurkunde bekend als de theorie van alles.\nFilosofische consequenties.\nDe gevolgen die de onzekerheidsrelatie van Heisenberg met zich mee brengt, zijn niet alleen natuurkundig maar ook filosofisch enorm. Als eerste de natuurkundige gevolgen: in de kwantummechanica beschrijven we het deeltje, zoals gezegd, met een golffunctie en die functie hangt af van de omgeving waarin het zich bevindt. Zowel de positie als impuls (snelheid) van het elektron worden bepaald via de golffunctie. De onzekerheidsrelatie stelt dat de onzekerheid in de bepaling van de plaats, vermenigvuldigd met de onzekerheid in bepaling van de impuls nooit kleiner kan zijn dan een bepaalde waarde. Wordt de onzekerheid van de een kleiner, dan wordt de onzekerheid van de ander per definitie evenredig groter. Dit is een enorme natuurkundige consequentie. Waar de klassieke natuurkunde, die van voor de kwantummechanica, stelde dat we alles in het universum \"exact\" kunnen weten als we maar genoeg metingen doen en de metingen nauwkeurig genoeg zijn, daar stelt de kwantummechanica dat we alleen de waarschijnlijkheid kunnen bepalen en dat de onzekerheid in het bepalen van die waarschijnlijkheid gekoppeld is aan andere onzekerheden. Als de een kleiner wordt gemaakt, dan wordt de ander groter. Deze onzekerheid ontstaat niet door onnauwkeurigheid van de gebruikte apparatuur, maar is fundamenteel.\nEr zijn verschijnselen die tot nu toe alleen verklaard kunnen worden als we de onzekerheidsrelatie gebruiken. De filosofische implicatie daarvan zou zijn dat processen in de natuur plaatsvinden niet \"ondanks\", maar \"dankzij\" de onzekerheidsrelatie van Heisenberg.\nDe filosofische implicatie die de kwantummechanica met zich meebrengt is dat we moeten spreken over 'de waarschijnlijkheid van de positie van een elektron', in plaats van 'de positie van een elektron'. De Heisenberg-relatie stelt bovendien dat er een minimum onzekerheid is in de bepaling. Een filosofische interpretatie van die onzekerheid is 'willekeur' en in die interpretatie zou dus de kwantummechanica dicteren dat er een fundamentele willekeur in de natuur om ons heen is. Dit staat in scherp contrast met de klassieke, deterministische natuurkunde, die \"wel\" een fundamentele willekeur uitsloot. Dit stoorde de natuurkundigen die hun denkbeelden in de 19e eeuw hadden opgedaan zoals Einstein en Planck. De meesten van deze 'oudere' natuurkundigen hebben de kwantummechanica daarom ook nooit volledig aanvaard.\nVolgens een bepaalde zienswijze binnen de kwantummechanica bestaan ten gevolge van het onzekerheidsprincipe deeltjes niet eens totdat er een waarneming plaatsvindt. Schr\u00f6dinger was door deze zienswijze dermate ontstemd dat hij het beroemde voorbeeld van de kat beschreef, die door dit effect tegelijkertijd zowel dood als levend was. Schr\u00f6dinger hoopte met dit onmogelijke voorbeeld te laten zien dat deze filosofie belachelijk was en dat men dit denkbeeld maar snel moest laten vallen. Tot zijn verdriet is bijna het tegenovergestelde gebeurd en is Schr\u00f6dingers kat een geheel eigen leven gaan leiden.\nEen ander curieus gevolg van het onzekerheidsprincipe is dat elk deeltje dat zich van A naar B verplaatst elk mogelijk pad tussen A en B daarvoor gebruikt. Voor iedere waarnemer is het echter duidelijk dat dit op macroscopische schaal, dus volgens de klassieke natuurkunde, niet is waar te nemen. Theoretici hebben hiermee geworsteld totdat Richard Feynman aantoonde dat alle paden tegen elkaar wegvallen op een na. Deze methode staat bekend als de padintegraalmethode. Feynman kreeg voor deze ontdekking een Nobelprijs.\nPraktische toepassingen.\nHoe controversieel de theorie in het begin ook was, veel experimenten hebben inmiddels aangetoond dat de kwantummechanica de werkelijkheid zeer nauwkeurig beschrijft. De kwantummechanica is zo een van de succesvolste natuurkundige theorie\u00ebn aller tijden geworden. Ze heeft dan ook veel toepassingen; de werking van veel moderne technologie\u00ebn berust op eigenschappen van de materie die niet op de klassieke wijze te beschrijven zijn. Als de natuur volledig beschreven zou kunnen worden met de 19de-eeuwse klassieke deterministische natuurkunde zouden hedendaagse technologie\u00ebn en verschijnselen als kernenergie, radioactiviteit, alle halfgeleidertechnologie en dus de transistor, de MRI-scan, supergeleiding, elektronenmicroscopie, nanotechnologie en de laser onmogelijk zijn. Deze technologie\u00ebn hebben op hun beurt geleid tot de ontwikkeling van computers, mobiele telefoons, internet en platte beeldschermen. Voorts is geen enkele chemische reactie verklaarbaar zonder de kwantummechanica. Kwantummechanica heeft geheel nieuwe vakgebieden doen ontstaan, onder meer de kwantumchemie en de kwantumoptica.\nOntwikkelingen op het gebied van praktische toepassingen van de kwantummechanica zijn tegenwoordig volop aan de gang. Zo hoopt men in de toekomst een kwantumcomputer te ontwikkelen die hedendaagse computers ver zal overtreffen in mogelijkheden en snelheid. Andere (waarschijnlijke) toekomstige toepassingen zijn kwantumcryptografie en kwantumteleportatie.\nKwantumchemie.\nIn de kwantumchemie wordt kwantummechanica toegepast op chemische verschijnselen. Hiermee kan het gehele periodiek systeem der elementen verklaard worden en waarom sommige chemische elementen zich kunnen verbinden met bepaalde andere chemische elementen, hoeveel energie daarbij vrijkomt of juist geabsorbeerd wordt.\nKwantumbiologie.\nRecentelijk, vanaf het jaar 2000, komen er steeds meer aanwijzingen dat kwantumeffecten zoals verstrengeling en coherentie op moleculaire schaal een rol spelen in organismen. Zo maken planten bij fotosynthese (de omzetting van licht in chemische energie) gebruik van verstrengeling. Er wordt sindsdien ook wel gesproken van kwantumbiologie. Dit nieuwe onderzoeksveld is met behulp van meer geavanceerde apparatuur steeds belangrijker geworden, ook al wordt er nog steeds getwijfeld aan de validiteit van de kwantumeffecten in biologische systemen. "}
{"id": "9116", "revid": "484386", "url": "https://nl.wikipedia.org/wiki?curid=9116", "title": "Kwantumbaan", "text": "Een kwantumbaan is een baan waarbij een elektron zich in een atoom langs verschillende banen rond de kern kan bewegen. Deze banen worden onderverdeeld in schillen, elke schil kan slechts een bepaald aantal elektronen bevatten.\nDeze banen worden beschreven door golffuncties."}
{"id": "9117", "revid": "97", "url": "https://nl.wikipedia.org/wiki?curid=9117", "title": "Fermionen", "text": ""}
{"id": "9118", "revid": "50751", "url": "https://nl.wikipedia.org/wiki?curid=9118", "title": "Golfmechanica", "text": ""}
{"id": "9120", "revid": "1057145", "url": "https://nl.wikipedia.org/wiki?curid=9120", "title": "Boson (deeltje)", "text": "Een boson, genoemd naar Satyendra Nath Bose, is een deeltje dat een heeltallige spin bezit (0, 1, 2, ...). Dit in tegenstelling tot een fermion, dat een halftallige spin heeft (1/2, 3/2, 5/2, ...).\nDe volgende deeltjes zijn bosonen:\nDe bosonen die niet zijn samengesteld, zijn elementaire deeltjes in het standaardmodel van de deeltjesfysica. Een bijzonder boson is het higgsboson. Het is niet samengesteld, dus een onderdeel van het standaardmodel, en zou verantwoordelijk zijn voor de massa van de elementaire deeltjes.\nBosonen kunnen zich, in tegenstelling tot fermionen, in dezelfde kwantumtoestand bevinden en blijken niet te voldoen aan het uitsluitingsprincipe van Pauli. Bosonen voldoen aan de Bose-Einsteinstatistiek en hebben daardoor bijzondere eigenschappen, zoals het kunnen vormen van een bose-einsteincondensaat.\nEen voorbeeld hiervan is de kern . Dit is een boson, want hij bestaat uit een even aantal fermionen. Bij zeer lage temperatuur wordt het helium supervloeibaar. In deze merkwaardige toestand heeft de vloeistof geen viscositeit en geen oppervlaktespanning. Een bekertje met supervloeibaar helium kan daardoor zonder ogenschijnlijke aanleiding leeglopen doordat het helium over de rand kruipt om de toestand met laagste energie op te zoeken.\nBosonen spelen ook een rol in supergeleiding, waar twee elektronen samen een boson vormen: een Cooperpaar."}
{"id": "9121", "revid": "97", "url": "https://nl.wikipedia.org/wiki?curid=9121", "title": "Bosonen", "text": ""}
{"id": "9123", "revid": "67386098", "url": "https://nl.wikipedia.org/wiki?curid=9123", "title": "Hollandse IJssel", "text": "De Hollandse of Hollandsche IJssel is een rivier in de provincies Utrecht en Zuid-Holland die een enigszins boogvormige route aflegt tussen Nieuwegein en de Nieuwe Maas ten oosten van Rotterdam.\nGeschiedenis.\nMiddeleeuwen.\nDe Hollandse IJssel was oorspronkelijk een zijarm van de Lek, die voorbij Vreeswijk begon. Om twee redenen moest die arm in de 13e eeuw worden afgedamd: de afdamming van de Rijn bij Wijk bij Duurstede had van de Lek een grotere rivier gemaakt en de ontginning van het Hollandse veengebied vroeg om een gedegen afwatering. Dat kon alleen bij een lager waterpeil in de Hollandse IJssel, die ook wel de Goudse IJssel werd genoemd. Op last van graaf Floris V werd een dam aangelegd, die in 1285 gereedkwam (de \"Dam bij het Klaphek\"). Sindsdien wordt de Hollandse IJssel uitsluitend door gegraven wateren gevoed, met name de Doorslag. Toch heeft de rivier, tussen Oudewater en Hekendorp bijvoorbeeld, nog kleinschalige uiterwaarden, waarbij de buitenste dijk (de winterdijk) hoog en steil is. De binnenste dijk (zomerdijk) is laag.\nDominante steenindustrie.\nLangs de IJssel werden na de afdamming veel steenfabrieken gesticht, aanvankelijk in de bovenloop (van IJsselstein tot Gouda). Ze waren nodig voor de bouw van kastelen, kerken, stadswallen, bolwerken en kademuren. De klei werd uit de uiterwaarden gehaald. In Montfoort werden zogenaamde kloostermoppen gebakken.\nIn 1338 werd de eerste melding gemaakt van een steenoven in de benedenloop, in Gouderak. In 1366 is er melding van een steenfabriek boven Capelle (waarschijnlijk is dat Stormpolder, dat nu onder Krimpen aan den IJssel valt) en in 1380 bij Krimpen aan den IJssel. De stenen daar werden toen waarschijnlijk nog van oude klei gebakken en waren groter dan de latere ijsselsteentjes.\nNa het verbod in 1503 om dicht bij Gouda stenen te bakken, verhuisden de steenfabrikanten onder protest naar Gouderak. In 1543 werden daar acht steenfabrieken genoteerd. Het sediment dat tussen rikken (rietkragen) neerdaalde werd opgebaggerd met slikbokken en opgeslagen in zellingen om te versterven. Het fijnere sediment dat sinds de afdamming in de getijrivier bleef liggen, had een hygroscopische samenstelling waarmee alleen de zogenaamde ijsselsteen (kleine, gele steen) kon worden gebakken. Rond 1870 werd het grotere waalsteenformaat steeds populairder. Door de komst van stoomaandrijving werd het vervoer over water eenvoudiger. De ijsselsteenfabrikanten investeerden daarna liever in fabrieken hoger langs de grote rivieren waar klei werd gedolven die geschikt was voor het waalformaat en waarmee een nieuwe energiezuiniger, manier van bakken mogelijk werd. De nieuwe bouwverordening in 1900 die enkelsteens muurdiktes voorschreef van ten minste 20 cm (waarvoor ijsselsteen te klein was) en de komst van alternatieve bouw- en bestratingsmaterialen zorgden ervoor dat de ijsselsteenfabrieken vanaf dat moment gingen sluiten.\nDe ijsselsteenfabrikant Mijnlieff in de buurtschap Klein-Hitland van Nieuwerkerk aan den IJssel sloot in 1964. Dit was de laatste van de circa 50 steenplaatsen die van Haastrecht tot IJsselmonde gezichtsbepalend waren geweest voor de IJsseloevers. De restanten zijn rijksmonument. Een andere veldsteenoven, die sloop bespaard bleef, wordt De Olifant genoemd. Deze staat in de buurtschap Ver Hitland op Leefgoed de Olifant. Dit rijksmonument werd in 1973 verbouwd tot luxueuze villa. Tegenwoordig vinden er mondjesmaat culturele evenementen plaats.\nIn de bovenloop, bij Montfoort en IJsselstein, werden na 1850 nog wel stenen gebakken van het rijnsteenformaat. Deze werden gemaakt van oude rivierklei die uit de voormalige uiterwaarden werd getiggeld. De laatste fabrieken werden hier halverwege de zeventiger jaren weggesaneerd. De grote ovenschuur in Willeskop bij Montfoort, van de in 1944 gesloten Steenfabriek IJsseloord, herinnert aan de periode dat hier vier fabrieken stonden. Dit werd in 2008 een gemeentelijk monument. De restanten van de moderne fabriek Overwaard in IJsselstein werden ontmanteld en in 1985 gesloopt. De straatnamen Tasveld, Ringoven, Vlamoven, Droogveld en Overwaard herinneren er nog aan. Veel van de luxueuze woningen van de eigenaren van de fabrieken hebben de tand des tijds wel doorstaan en sieren nog steeds de voormalige en huidige IJsseldijken.\nSchielands Hoge Zeedijk doorgebroken voor het Leidens Ontzet.\nDe watergeuzen staken in september 1574 op tien plaatsen de dijken bij Rotterdam en Capelle aan den IJssel (Schielands Hoge Zeedijk) door, om het polderland te laten overstromen. Een groot kunstwerk op een Capelse zelling herinnert hier nu aan.\nKanalisering.\nNa de afdamming bij Vreeswijk slibde de IJssel in de bovenloop dicht en dat leverde problemen op voor het scheepvaartverkeer. In de bovenloop stond op sommige plaatsen nog maar 2 voet water. Veerverbindingen werden vaste bruggen. Tijdens de Bataafse Republiek liet Waterstaat inspecteur Jan Blanken een plan maken om de rivier te kanaliseren. Dit stuitte op bezwaren van de lokale overheden. De grens tussen de baljuwschappen en provincies liep in het hart van de rivier. Steenfabrikanten, die vaak een zetel hadden in de lokale besturen en de waterschappen, vreesden dat de kanalisatie de slibaanvoer zou bedreigen.\nNa de napoleontische tijd werd het protest de kop in gedrukt. Het koninkrijk confisqueerde de IJssel, waardoor hij onder bestuur van Rijkswater kwam en het plan van Jan Blanken, voor wat betreft de bovenloop, kon worden uitgevoerd. Vaste oeververbindingen werden ophaalbruggen; langs de IJssel kwam een jaagpad.\nDe unieke waaiersluis tussen Gouda en Haastrecht liet scheepvaartverkeer zowel bij vloed als eb door. De komst van deze sluis had gevolgen voor de benedenloop. Bij vloed stuwde het water hoger op en dat had consequenties voor de dijkhoogte van de zeedijken. Het plan van Blanken om ook de benedenloop te kanaliseren, met een tussen Capelle en Krimpen aan den IJssel aan te leggen stuwdam, haalde het niet.\nWatersnoodramp 1953.\nTijdens de watersnood van 1 februari 1953 begaven in de Stormpolder in Krimpen aan den IJssel de dijken het en liep alles onder. Er ontstonden daar 'Zeeuwse taferelen'. Bewoners moesten op hun daken wachten op hulp. Voor vier ouderen kwam dit te laat, zij verdronken.\nDe dijk in Ouderkerk aan den IJssel begaf het over vijftig meter. Twee ouderen kwamen daarbij om. Deze doorbraak zorgde er wel voor dat het waterniveau in de rivier drastisch zakte en dat voorkwam ergere schade op de vele andere plaatsen waar het kantje boord was. In Capelle werd het spannend op de Keetense dijk. Het water, dat dertig centimeter hoger stond dan de dijk, viel als een waterval de polder in en nam een deel van de binnenkant mee. Door zandzakken aan te brengen bleef de schade beperkt. Tussen Capelle en de buurtschap Ver Hitland dreigde de dijk het te begeven. Ook daar konden zandzakken erger voorkomen. Bij Gouderak ging het fout ter hoogte van de steenplaats van Wim van Vliet. Een voorraad bakstenen en rietmatten konden doorslaan daar voorkomen. Ook in Moordrecht, bij de grens met Nieuwerkerk, kwam het water al over de dijk.\nEen gat van veertien meter ontstond tussen Klein en Ver Hitland in de Groenendijk bij Nieuwerkerk aan den IJssel op een zwakke plek, waar eerder een afwateringssluis was verwijderd. Miljoenen mensen zouden de dupe worden als hij het zou begeven, bedrijven vernield. Burgemeester Vogelaar vorderde daarom het achttien meter lange binnenvaartschip \"Twee Gebroeders\" van Arie Evegroen uit Ouderkerk, waarmee het gat kon worden gedicht. De schipper voer zijn schip met de voorsteven tegen de dijk en liet het vervolgens naar het gat toe draaien. Daardoor klapte het als een sluisdeur tegen de kant en zoog zich \u2013 door de stroming \u2013 in het gat vast. Vervolgens werden zandzakken rondom het schip gestort. Aan de dijk staat sinds 1983 een monument ter herinnering aan het feit dat op deze wijze de overstroming van een groot deel van centraal Zuid-Holland werd voorkomen.\nLoop van Doorslag tot Nieuwe Maas.\nZowel het begin als het eindgedeelte zijn verstedelijkt, het middendeel biedt over het algemeen een karakteristiek Groene-Hartlandschap.\nNieuwegein-IJsselstein.\nDe rivier krijgt zijn naam bij de aansluiting van de Doorslag met de Kromme IJssel in Nieuwegein. Hier komt de Kromme IJssel uit eerst zuidoostelijke en later westelijke richting, langs 't Klaphek (Lekdijk) waar de stroom vanuit Cabauw als Enge IJssel aankomt. De Hollandse IJssel stroomt in westelijke richting langs het nabijgelegen IJsselstein (oude kern op de linkeroever).\nIJsselstein-Gouda.\nDe Hollandse IJssel stroomt verder in noordwestelijke richting en doet na IJsselstein Montfoort aan. Hier kan kleine scheepvaart gebruikmaken van Schutsluis Montfoortse Vaart en eventueel verder varen op de Montfoortse Vaart. Via Willeskop, waar Maalvliet De Pleyt een overstappunt kan zijn voor kano\u00ebrs, stroomt de rivier verder naar Oudewater. Hier bevindt zich de monding van de Lange Linschoten. Vervolgens vormt de rivier enige tijd de provinciegrens tot het historische Goejanverwellesluis bij Hekendorp.\nBij het stadje Haastrecht bevindt zich de monding van de Vlist, een veenriviertje dat de Lopikerwaard van de Krimpenerwaard scheidt. Van beide waarden vormt de Hollandse IJssel de noordelijke afwatering.\nGouda-Capelle aan den IJssel.\nDan volgt de grootste stad aan de rivier, Gouda, vlak waarvoor zich een sluizencomplex, de Waaiersluis bevindt. Boven deze sluizen is de rivier gekanaliseerd. Het getij komt tot aan de Waaiersluis waardoor Gouda de grachten in de stad met vers water kon doorspoelen; er kon geschuurd worden. Het verschil tussen eb en vloed varieert, sinds de uitvoering van de Deltawerken, van 1,80 meter in de zomer tot 3,30 meter in de winter.\nVia de Mallegatsluis in Gouda kan de stad worden ingevaren en tevens weer verlaten naar het noorden.\nTen westen van Gouda ligt de Julianasluis, deze vormt de meest gebruikelijke verbinding voor vrachtschepen naar het noorden van het land via een gegraven verbinding, het Gouwekanaal, met de Gouwe. Naast de Julianasluis ligt in een aparte aftakking van het Gouwekanaal het Mr. P.A. Pijnacker Hordijkgemaal, dat bedoeld is voor het op peil houden van de Rijnlandse boezem. Vanaf Gouda is de Hollandse IJssel een aanzienlijk bredere stroom, met aan beide zijden vele kunstmatig aangebrachte zellingen. Hij passeert Gouderak (links, in de Krimpenerwaard) en Moordrecht (rechts, in het Schieland), die door een veer verbonden zijn. Bij de forenzenplaats Nieuwerkerk aan den IJssel (rechts) stroomt hij langs de buurtschappen Kortenoord, Klein Hitland en Ver-Hitland, dat met een voetveer verbonden wordt met Ouderkerk aan den IJssel (links).\nHet laatste gedeelte is verstedelijkt: op de linkeroever ligt Krimpen aan den IJssel en ertegenover het grotere Capelle aan den IJssel. Tussen beide plaatsen bevindt zich sinds 1958 de genoemde stormvloedkering, het eerste project in het kader van de Deltawerken.\nCapelle aan den IJssel-IJsselmonde.\nDe rivier mondt bij het Rotterdamse Kralingse Veer uit in de Nieuwe Maas. Aan de overkant ligt het eiland dat zijn naam (indirect, via het gelijknamige dorp) aan de Hollandse IJssel dankt: IJsselmonde.\nBruggen.\nVoor een compleet overzicht van alle bruggen:"}
{"id": "9124", "revid": "17", "url": "https://nl.wikipedia.org/wiki?curid=9124", "title": "Hollandsche IJssel", "text": ""}
{"id": "9126", "revid": "730904", "url": "https://nl.wikipedia.org/wiki?curid=9126", "title": "Getij", "text": ""}
{"id": "9128", "revid": "893174", "url": "https://nl.wikipedia.org/wiki?curid=9128", "title": "IJsselmonde (eiland)", "text": "IJsselmonde is een eiland (streek) in de Maasdelta in Nederland, in de provincie Zuid-Holland, omsloten door de Nieuwe Maas in het noorden, de Oude Maas in het zuiden (en westen) en de Noord in het oosten. Het eiland, dat zijn naam dankt aan het voormalige dorpje dat tegenover de monding van de Hollandse IJssel ligt, wordt voor een groot deel in beslag genomen door woon- en industriegebied. Talrijke tunnels en bruggen verbinden het eiland met de rest van Nederland (zie de artikelen van de drie rivieren). Het eiland telt ongeveer 423.000 inwoners. Met een oppervlakte van 105 km\u00b2 geeft dit een bevolkingsdichtheid van 4.028 inwoners per km\u00b2.\nHet noorden van IJsselmonde wordt in beslag genomen door een groot deel van de Rotterdamse havens (Waalhaven, Eemhaven e.a.) en de wijken van Rotterdam-Zuid oostelijk daarvan (Charlois, Lombardijen e.a.). Uiterst westelijk ligt Hoogvliet, en te midden van de olieraffinaderijen ligt Pernis. Deze dorpen zijn beiden in 1934 geannexeerd door de gemeente Rotterdam, ondanks fel protest daartegen.\nDe plaatsen langs de Nieuwe Maas en de Noord zijn tot ontwikkeling gekomen door de scheepsbouw: Zwijndrecht, Hendrik-Ido-Ambacht, Slikkerveer en Bolnes (de laatste beide plaatsen hebben altijd gehoord bij Ridderkerk).\nMidden op het eiland liggen behalve Ridderkerk nog Barendrecht, Rhoon en Poortugaal, waarvan vooral Barendrecht een snel groeiende forenzenplaats is. Het ligt op het kruispunt van spoorlijnen: de Betuweroute kruist hier de HSL-Zuid en de spoorlijn van Rotterdam naar het zuiden, waarlangs zich het grote rangeerterrein Kijfhoek bevindt. De streek rond Barendrecht is verder een belangrijk tuinbouwgebied.\nKleinere plaatsen op het eiland zijn Smitshoek en Carnisse (onderdeel van Barendrecht) en Rijsoord en Strevelshoek (opgegaan in Ridderkerk). Andere kleine plaatsen zoals Charlois, Katendrecht en Oud-IJsselmonde zijn opgegaan in Rotterdam.\nDe zuidoosthoek van het eiland hoort strikt genomen niet bij IJsselmonde: dit is de Zwijndrechtse Waard. Hierin liggen de plaatsen Zwijndrecht, Hendrik-Ido-Ambacht en Heerjansdam alsook een deel van Rijsoord. Het Waaltje vormt de scheiding met het eigenlijke IJsselmonde. Zuidelijk in de waard stroomt de Devel.\nOorspronkelijk bestond het eigenlijke eiland IJsselmonde uit 16 gemeenten, aangevuld door 9 gemeenten in de Zwijndrechtse Waard. Anno 2024 bestaan IJsselmonde en de Zwijndrechtse Waard samen uit de gemeenten Albrandswaard, Barendrecht, Hendrik-Ido-Ambacht, Ridderkerk, Zwijndrecht en een deel van de gemeente Rotterdam.\nOp IJsselmonde werden tot voor kort, en worden ten dele nog steeds, vooral in Hendrik-Ido-Ambacht, traditionele Hollandse dialecten gesproken, die men samenvat onder de noemer IJsselmonds."}
{"id": "9129", "revid": "75723", "url": "https://nl.wikipedia.org/wiki?curid=9129", "title": "Hendrik-Ido-Ambacht", "text": "Hendrik-Ido-Ambacht (; plaatselijk dialect \"t Ambacht\") is een dorp en gemeente in de Nederlandse provincie Zuid-Holland. Hendrik-Ido-Ambacht ligt, met uitzondering van de Crez\u00e9epolder, in de Zwijndrechtse Waard, een deel van IJsselmonde.\nHendrik-Ido-Ambacht grenst in het noorden aan de dode rivierarm het Waaltje en in het oosten aan de rivier de Noord. Buurgemeenten zijn Ridderkerk dat noordwestelijk en Zwijndrecht dat zuidwestelijk van Hendrik-Ido-Ambacht is gelegen alsmede Alblasserdam en Papendrecht die beide aan de andere kant van de Noord zijn gesitueerd.\nEr zijn sinds 1939 een brug over de Noord en sinds 1991 een tunnel (genaamd Noordtunnel) voor de A15 naar Alblasserdam. Het traject van de Betuweroute door Hendrik-Ido-Ambacht ligt ondergronds. Deze tunnel loopt door de nieuwbouwwijk De Volgerlanden, een wijk met 4700 woningen. Door deze wijk is het inwonertal van Hendrik-Ido-Ambacht bijna verdubbeld en gaat de bebouwde kom van Hendrik-Ido-Ambacht naadloos over in die van het naastliggende Zwijndrecht.\nGeschiedenis.\nDe streek waarin Hendrik-Ido-Ambacht ligt wordt bewoond sinds ongeveer het jaar 1000. In 1322 was er een overstroming van wat later de Zwijndrechtse Waard zou worden. Graaf Willem III van Holland gaf in 1332 land uit aan enkele ambachtsheren op voorwaarde dat zij een deel van de bedijkingskosten betaalden van de Zwijndrechtse Waard. Hendrik Yden nam deel aan het project en kreeg daarom de toekomstige Hendrik-Ido-Ambacht. Zijn hofstede zou er in 1572 door Spaansgezinde troepen zijn verwoest.\nIn 1514 telde de toekomstige Hendrik-Ido-Ambacht ongeveer 240 inwoners, het waren voornamelijk boeren en arbeiders. Het overstromingsgevaar in de gebieden van Hendrik-Ido-Ambacht was niet helemaal voorbij. Een ernstige overstroming was er in 1530, toen ontstond er een groot gat in de ringdijk. In de tweede helft van de 17de eeuw ontstond er nijverheid en industrie langs de dijken aan de Waal en de Noord. Rond 1750 was het inwoneraantal gestegen tot ongeveer 800, een eeuw later waren dat er 1000 meer.\nNaam.\nTot 1855 heette de gemeente \"Hendrik-Ido-Schildmanskinderen-Ambacht en de Oostendam\". De fusie met Sandelingen-Ambacht in dat jaar leverde de huidige gemeentenaam op, tevens de naam van het enige dorp binnen de gemeentegrenzen. Volgens het Genootschap Onze Taal heette de gemeente ooit \"Hendrik Ido Oostendam en Schildmanskinderen Ambacht\", en misschien ook ooit \"Hendrik-Ido-Oostendam-Schildmanskinderen-Groot-en-Klein-Sandelingen-Ambacht\", dit zou dan de langste plaatsnaam van geheel Europa zijn geweest.\nDeze bijzondere naam gaat terug op de oorsprong van de polder waarin het dorp ligt. In 1331 besloot de edelman Hendrik van Brederode om de Zwijndrechtse Waard te bedijken. De financiers van het project zouden in ruil daarvoor de positie van ambachtsheer voor een deel van de polder krijgen. Twee van de negen financiers waren Hendrik Ydo Wittens en zijn broer Schiltman Wittens, zoons van Witten Hendrik Yens die schepen van Gorinchem was.\nWerkgelegenheid.\nDe belangrijkste tak van nijverheid voor de 'ambachters' was lange tijd de vlasserij. Vanaf eind 19e eeuw kwam daarvoor de scheepssloperij in de plaats, een bedrijfstak die voor Hendrik-Ido-Ambacht belangrijk werd. Voor die ontwikkeling was de nabijheid van ijzergieterijen van doorslaggevende betekenis, daar een sloperij veel schroot af te voeren heeft. Er waren naast de Hoogovens in IJmuiden enkele staalgieterijen, gevestigd in Utrecht en Ridderkerk. Schroot kon ook naar Engeland of Duitsland verkocht worden, maar lokale afzet had de voorkeur. Schepen zoals de HMS \"Resolution\" van de Royal navy en de Hr.Ms. \"Tjerk Hiddes\" (RI \"Gadjah Mada\") vonden in Hendrik-Ido-Ambacht hun laatste rustplaats. Naast de sloop- en recyclingactiviteiten ontplooiden de sloperijen nog verwante activiteiten zoals verhuur van bokken en herstel en vervaardiging van machinerie\u00ebn. Ruim een eeuw bood deze bedrijfstak werk, later is ze goeddeels naar het buitenland vertrokken. De meeste inwoners werden afhankelijk van werkgelegenheid buiten de gemeente.\nKerkelijk.\nHendrik-Ido-Ambacht kent een groot aantal kerken. Opvallend zijn de grote reformatorische kerken, onder meer een Gereformeerde Gemeente, een Gereformeerde Gemeente in Nederland en een Vrije Oud Gereformeerde gemeente. De Petrakerk van de Gereformeerde Gemeente telt 1620 zitplaatsen.\nPolitiek.\nGemeenteraad.\nDe gemeenteraad van Hendrik-Ido-Ambacht bestaat uit 23 zetels. Hieronder staat de samenstelling van de gemeenteraad sinds 1994:\nGemeentebestuur.\nDe coalitie bestaat voor de periode 2022 tot en met 2026 uit de volgende vier fracties:\nHet college van burgemeester en wethouders bestaat uit de burgemeester en vier wethouders:\nHendrik-Ido-Ambacht werkt op bestuurlijk gebied samen met zes nabijgelegen gemeenten in het samenwerkingsverband Drechtsteden. Het maakt deel uit van de Veiligheidsregio Zuid-Holland-Zuid.\nPartnerverband.\nMet het Duitse Bergen heeft de gemeente Hendrik-Ido-Ambacht een partnerverband.\nVerkeer en vervoer.\nHendrik-Ido-Ambacht ligt aan de splitsing van de rijkswegen A15 en A16. Deze zorgen voor een goede verbinding met de nabijgelegen steden Rotterdam en Dordrecht. Het dichtstbijzijnde treinstation is Zwijndrecht. De belangrijkste busverbindingen, verzorgd door Qbuzz, zijn de lijnen 92 (streekBuzz),\nen 488 (R-net), allen tussen Dordrecht en Rotterdam. Lijn 21 rijdt via Hendrik-Ido-Ambacht tussen Zwijndrecht en Ridderkerk. Via het water kan men met de Waterbus naar Rotterdam en naar de nabijgelegen gemeenten.\nCultuur.\nMonumenten.\nIn de gemeente is er een aantal rijksmonumenten, gemeentelijke monumenten en oorlogsmonumenten:\nKunst in de openbare ruimte.\nIn de gemeente Hendrik-Ido-Ambacht zijn diverse beelden, sculpturen en objecten geplaatst in de openbare ruimte, zie:"}
{"id": "9130", "revid": "123296", "url": "https://nl.wikipedia.org/wiki?curid=9130", "title": "Voorschoten", "text": "Voorschoten () is een dorp en gemeente in de Nederlandse provincie Zuid-Holland met inwoners (peildatum , bron: CBS) en een oppervlakte van 11,59 vierkante kilometer.\nHet dorp Voorschoten is in het noorden vastgebouwd aan Leiden, waarvan het gescheiden is door het Korte Vlietkanaal en de spoorlijn Den Haag\u2013Leiden. Het dorp is ingeklemd tussen deze spoorlijn in het westen en het Rijn-Schiekanaal (de Vliet) in het oosten. In het westen grenst de gemeente aan Wassenaar en in het zuiden en oosten aan de gemeente Leidschendam-Voorburg. Leidschendam en Stompwijk liggen zuidwestelijk van Voorschoten. De gemeente heeft een groen karakter, vooral aan de zuid- en westkant, waar de Duivenvoordecorridor een onderdeel is van de ecologische hoofdstructuur van Nederland.\nGeschiedenis.\nHet dorp is ontstaan op een oude strandwal en had een langgerekte vorm. Bodemvondsten tonen aan dat reeds 2000 jaar voor Christus, ter hoogte van de huidige Voorschotense wijk Boschgeest, een nederzetting bestond van veehoudende vissers/jagers. Die langgerekte vorm, ontstaan door lintbebouwing in de middeleeuwen, is terug te vinden in de Voorstraat, die als markt fungeerde en die ook vandaag een verbreding kent door een wijkende rooilijn. Floris V van Holland verleende in 1282 marktrechten. Dit langgerekte plein met dorpspomp, oude lindebomen en gaslantaarns is een beschermd dorpsgezicht: van de monumentale gevels verdient het Ambachts- en Baljuwhuis vermelding. De \"Vereniging tot behoud van Oud, Groen, en Leefbaar Voorschoten\" bevordert dat karakteristieke panden, gevels, werken en beplantingen binnen de gemeente beschermd, behouden, onderhouden en gerestaureerd worden. Tot de Franse tijd was de kasteelheer van Duivenvoorde ambachtsheer van Voorschoten, nadien werd Voorschoten een zelfstandige gemeente.\nVoorschoten is nu vooral een forensenplaats. Met name in de eerste naoorlogse decennia is de gemeente sterk gegroeid: van bijna 5500 inwoners in 1934, via ruim 9300 begin 1946 naar meer dan 20.000 in 2000. Anno 2014 is het aantal inwoners gegroeid naar bijna 25.000.\nIn 2021 werd een ambtelijk samenwerkingsverband van acht jaar met Wassenaar be\u00ebindigd. Deze gemeente richt zich vooral op Haaglanden, terwijl Voorschoten meer op Leiden is geori\u00ebnteerd.\nMonumenten.\nVoorschoten heeft ongeveer 103 rijksmonumenten. Tevens 64 gemeentelijke monumenten en enkele oorlogsmonumenten.\nHet dorp had tot ver in de 20e eeuw een bekende klank vanwege zijn zilverindustrie. De \"Zilverfabriek\" van Van Kempen en Begeer is in 1858 gebouwd in een eclectisch-classicistische stijl. Het ijzeren inrijhek is Jugendstil. Het gebouw is als zilverfabriek tot 1984 in bedrijf gebleven. Na een grondige verbouwing op basis van een ontwerp van de Amerikaanse architecten Robert Stern en Graham Wyatt werd hier de firma Mexx gevestigd, die echter in 2008 naar Amsterdam verhuisde. Alleen de imposante, zeer brede gevel is nog authentiek; daarachter gaat een modern gebouw schuil.\nAan de zuidkant van Voorschoten ligt het kasteel Duivenvoorde dat sinds 1226 particulier bezit is en steeds door vererving van eigenaar is veranderd. De laatste eigenares, Ludolphine Henri\u00ebtte barones Schimmelpenninck van der Oye, heeft het landgoed, huis en inboedel ondergebracht in een stichting. Het kasteel is, afgezien van het bewoonde gedeelte, toegankelijk als museum.\nIets ten noorden van het dorpscentrum staat de \"Sint Laurentiuskerk\", een tussen 1865 en 1868 gebouwde, door de architect Theo Asseler (1823\u20131879) ontworpen neogotische pseudobasiliek met een 45 meter hoge toren. Sinds 1976 is de Laurentiuskerk een Rijksmonument.\nDe \"Dorpskerk\" heeft een aantal voorgangers, de eerste uit circa de 12e eeuw. In 1868 werd de huidige kerk, de vierde op deze plaats, in Engels Neogotische stijl opgeleverd. In de jaren 1955-1958 is de kerk gerestaureerd, deels teruggedraaid tijdens de inpandige restauratie in 2000 (plafond en draagconstructie zichtbaar, ramen geheel zichtbaar).\nIn de Dorpskerk staat een orgel dat oorspronkelijk werd gebouwd door Jacobus Zeemans uit Breda. Dit in 1720 in gebruik genomen instrument is daarna diverse malen aangepast en gerestaureerd. In de Dorpskerk worden, naast kerkdiensten, culturele evenementen (concerten, toneel, cabaret, literair) georganiseerd.\n\"Bijdorp\" werd in 1634 een landgoed. Op dezelfde plaats lag daarvoor een hofstede die in de zestiende eeuw eigendom was van ridder Jacob Oem van Wijngaarden. Het landgoed werd in 1875 eigendom van de congregatie van dominicanessen van de Heilige Catharina van Siena, vrouwelijke volgelingen van Sint Dominicus. Zij maakten van de buitenplaats een klooster en voegden in 1895 een kleine kruiskerk in neogotische bouwstijl aan het complex toe. De zusters gaven onderwijs \u2013 het Rooms Katholieke Instituut Onze Lieve Vrouwe van Lourdes \u2013 en in het pensionaat verbleven jonge juffrouwen van deftige stand om een beschaafde en tevens godsdienstige opvoeding te genieten.\n\"Berbice\" is een buitenplaats met landhuis uit 1669, later uitgebreid met onder andere een oranjerie en bijzondere tuinmuren. Het bouwen van tuinmuren was in de 18e eeuw populair voor het telen van fruitgewassen die eigenlijk niet voor het Nederlandse klimaat geschikt waren.\nIn 1369 stond op dezelfde plaats de hoeve Almansgeest; rond 1750 veranderde deze naam in Allemansgeest. In 1829 werd het landhuis hernoemd tot Berbice, naar de Nederlandse kolonie Berbice in tegenwoordig Guyana.\n\"Beresteyn\" is een landhuis op het zuidwestelijk deel van Berbice dat in 1828 werd verkocht aan jonkheer Hugo van Beresteyn. Aan de oostkant werd een bescheiden landhuis gebouwd. In de hoge wal die de westkant van het landgoed beschermt is een typisch element van de Engelse landschapsstijl: een kunstmatige grot die als opslag voor ijs werd gebruikt. In 1893 werd Beresteyn verkocht en werd er het 'Instituut Wullings', een chique jongenskostschool met HBS, gevestigd. Het huis kreeg toen een nieuwe gevel en werd uitgebreid. Tijdens de Tweede Wereldoorlog werd het instituut gesloten. Na de oorlog werd Beresteyn seminarie en klooster van de paters kapucijnen en in 1954 ging het over naar de paters Montfortanen. Na hun vertrek in mei 2001 bood het huis onderdak aan diverse stichtingen, kunstenaars en buitenlandse werknemers.\n\"Ter Wadding\", gelegen aan de Leidseweg 557, is een landhuis, in zijn huidige vorm uit ca. 1770, met invloeden van de rococostijl. Al eerder was er sprake van een 'huizinge (1687) of 'hofstede' (1716). Het huis is gebouwd op een plaats die al in 866 met 'ter wadding' \u2013 doorwaadbare plaats \u2013 werd aangeduid. Mogelijk kon men vanaf de strandwal waarop Voorschoten is gebouwd op dit punt de Oude Rijn oversteken. Provinciale Waterstaat had Ter Wadding als kantoor in gebruik. Rond het landhuis is ook buurtschap De Vink ontstaan, dat vroeger ook onderdeel van de gemeente Voorschoten was.\nHet \"Baljuwhuis\" is het 17e-eeuws woonhuis van de baljuw (later van de burgemeester), met rechte kroonlijsten en natuurstenen banden tussen het metselwerk. Het vormt een eenheid (een gedeelde ingang) met het \"Ambachtshuis\", het huis van het ambacht, dat een trapgevel uit 1635 heeft. Dit pand aan de Voorstraat is in gebruik als restaurant, museum en trouwzaal.\nHet \"Vredehof\" is een 16e-eeuws buitenplaats en landgoed, die eeuwenlang in het bezit van diverse leden uit het Amsterdamse geslacht De Graeff was. Diederik Jansz Graeff bezat land in de buurt van Voorschoten en stichtte in 1581 de buitenplaats Vredehof, met in totaal elf kamers, inclusief vier dienstvertrekken. Deze buitenplaats werd door de Spanjaarden grotendeels verwoest. Zijn zoon Jan Dirksz Graeff voltooide de herbouw aan het eind van de 16e eeuw.\nDe boerderij \"Adegeest\" was oorspronkelijk een 14e-eeuws kasteel. In de 17e en 18e eeuw is het als landhuis herbouwd. In de 19e eeuw werd het teruggebracht tot een boerderij.\nBijzonderheden.\nEvenementen.\nDankzij de \"Oranjevereniging Koningin Wilhelmina\" heeft Voorschoten elk jaar een programma op Koningsdag. Rond de Voorstraat zijn er dan klassieke activiteiten zoals koekslaan en touwtrekken, naast moderne activiteiten zoals beachvolleybal.\nJaarlijks wordt op 28 juli de Voorschotense \"Paardenmarkt\" gehouden op de Voorstraat. Van oorsprong verkochten de boeren hun paarden die zij gebruikt hadden bij het hooien aan zigeuners. In 1960 is de paardenmarkt in ere hersteld. Eveneens op 28 juli is jaarlijks een kortebaandraverij. Vanaf 1952 vond deze wedstrijd vele jaren plaats op de Prins Bernhardlaan. In 2004 verhuisde de draverij naar de Van Beethovenlaan.\nVerder viert Voorschoten elk jaar in september het \"Weekend van Voorschoten\" met allerlei festiviteiten. Meestal valt dit weekend samen met Open Monumentendag.\nStedenband.\nSinds 1984 had Voorschoten een jumelage met Kita in Mali. Sinds 1994 had Voorschoten ook een stedenband met Druskininkai in Litouwen, en sinds 1966 met Schoten in Belgi\u00eb. Deze laatste twee stedenbanden zijn in 2005 be\u00ebindigd omdat een stedenband binnen de Europese Unie weinig meerwaarde zou hebben. De jumelage met Kita is in 2018 gestopt.\nDe donkere kamer van Damokles.\nEen belangrijk deel van de roman \"De donkere kamer van Damokles\" van Willem Frederik Hermans speelt zich af in Voorschoten. Het boek geeft een beeld van Voorschoten ten tijde van de Tweede Wereldoorlog. Zo speelt de Blauwe Tram nog een belangrijke rol in het straatbeeld. Het huis dat model stond voor dat van de hoofdpersoon Osewoudt \u2013 in de huidige Schoolstraat \u2013 is inmiddels afgebroken. Als Osewoudt het gemeentehuis van Voorschoten ziet, denkt hij: \"Daar stond het huis met het wapen van de gemeente in de gevel: drie afgebeten nagels.\" Ook wordt de zilverfabriek met name genoemd.\nNiet alle feiten over Voorschoten zijn historisch correct. Wanneer Osewoudt na de arrestatie van zijn moeder naar de SD belt om inlichtingen, geeft hij zich uit voor \"dominee Verberne\". Een predikant met die naam is in Voorschoten nooit werkzaam geweest.\nDe Omroeper.\n\"De Omroeper\" was het eerste professionele huis-aan-huisblad in Voorschoten. In Voorschoten en omgeving verschijnt dit blad nog steeds onder de naam \"Groot Voorschoten/Wassenaars Nieuwsblad\", thans eigendom van 'Wegener Huis-aan-huis Media'.\nOnderwijs.\nDoor de sterke groei van de gemeente is er een groot tekort aan plaatsen op de basisscholen. Met name in de nieuwbouwwijk Vlietwijk is dit een groot probleem. In het coalitieakkoord staat dat er een eenvoudiger en centraler systeem dient te komen om kinderen aan te melden voor school. Lange wachtlijsten dienen hiermee voorkomen te worden. Het streven is om kinderen zo veel mogelijk in de eigen wijk naar school te kunnen laten gaan.\nTram.\nIn 1882 bereikte de eerste stoomtram vanuit Leiden Voorschoten, in 1883 opende de zijlijn naar Wassenaar, en 1884 werd de lijn Voorschoten-Veur geopend. In 1885 ging die doorrijden naar Den Haag. In 1893 werd de zijlijn alweer opgeheven. In 1924 werd de stoomtram vervangen door de elektrische Blauwe Tram. Die reed tot in 1961.\nTreinongeluk in 2023.\nIn de nacht van 3 op 4 april 2023 vond er bij het zuidwestelijke uiteinde van de perrons van station Voorschoten een ernstig spoorwegongeval plaats waarbij een passagierstrein en een goederentrein op een kleine bouwkraan op het spoor botsten. Er viel \u00e9\u00e9n dode (de kraanmachinist, een medewerker van BAM) en er waren circa 30 gewonden, waaronder de machinist van de passagierstrein.\nGeografie.\nWijken in Voorschoten.\nVoorschoten bestaat uit de volgende wijken (zie ook de CBS gegevens over Wijken en buurten in Voorschoten):\nSport, muziek en recreatie.\nVoorschoten kent onder andere een hockeyclub (MHC Forescate), een voetbal- en atletiekclub (Voorschoten '97), een honk- en softbalvereniging (HSV Adegeest), volleybalvereniging (Gemini-Kangeroes), handbalvereniging (HVV'70), 2 tennisclubs (Adegeest en Forescate), badmintonvereniging (EVBC Vlietwijk), verschillende paardrijdverenigingen, zwembad (Het Wedde), golfbaan (Het Wedde) en verschillende sportclubs (onder andere Your Life en Proreha). IJsclub Voorschoten beschikt over een landijsbaan waar schaatsles wordt gegeven en trainingen op kunstijs.\nVoorschoten heeft twee jaarlijks terugkerende hardloopwedstrijden, dit zijn de Voorschotenloop in maart en de Vlietloop op de eerste zondag van september. Beide evenementen hebben de 10 Engelse mijlen als hoofdafstand. De Vlietloop bestaat sinds 1976 en heeft de start en finish in het centrum van het dorp. De Voorschotenloop bestaat sinds 1996 en wordt georganiseerd door Voorschoten'97.\nOok heeft Voorschoten verschillende muziekverenigingen: Harmonie Voorschoten, Redelijk Onverantwoord (Blaaskapel),de Bierbengels (Boerenkapel), Muziekvereniging Laurentius, Sinfonietta Voorschoten (kamerorkest) en The (Broken) Consort, een ensemble voor oude muziek. Ook zijn er verschillende zangkoren.\nStichting Musica Antica da Camera brengt circa elf professionele concerten in Voorschoten, te weten kamermuziek en grotere instrumentale en vocale bezettingen in de Dorpskerk.\nVoorschoten is gelegen aan de Europese wandelroute E11, ter plaatse ook wel Marskramerpad geheten. De route komt vanaf Landgoed de Horsten bij Wassenaar, en loopt via het centrum en het Rijn-Schiekanaal naar Leiden.\nIn 1973 kwam de eerste etappe van de Tour de France door Voorschoten, deze etappe ging van Scheveningen naar Rotterdam.\nKunst in de openbare ruimte.\nIn Voorschoten zijn diverse beelden, sculpturen en objecten geplaatst in de openbare ruimte, zie:\nPolitiek.\nZetelverdeling gemeenteraad.\nDe gemeenteraad van Voorschoten bestaat sinds 2018 uit 21 zetels. Hieronder staat de samenstelling van de gemeenteraad sinds 1986:\nCollege van B&amp;W.\nHet college van burgemeester en wethouders bestaat uit de volgende personen:\nBestuurlijke samenwerking.\nVoorschoten maakt conform de Wet gemeenschappelijke regelingen \u2013 met nog vijftien andere gemeenten uit de regio's Duin- en Bollenstreek, Leiden en de Rijnstreek \u2013 deel uit van het bestuurlijk samenwerkingsverband Holland Rijnland."}
{"id": "9133", "revid": "17", "url": "https://nl.wikipedia.org/wiki?curid=9133", "title": "Oud Beijerland", "text": ""}
{"id": "9138", "revid": "1352266", "url": "https://nl.wikipedia.org/wiki?curid=9138", "title": "Wilg", "text": "Wilg (\"Salix\") is een geslacht van tweehuizige bomen en struiken uit de wilgenfamilie (\"Salicaceae\"). Wilgen zijn bladverliezende bomen met verspreide bladstand. De knop heeft \u00e9\u00e9n knopschub. De bloeiwijze van de wilg heeft de vorm van een katje en groeit uit de zijknoppen van een eenjarige twijg. De wilgenkatjes zitten of staan, dit in tegenstelling tot de hangende katjes bij populieren.\nDe pluizige zaden worden door de wind verspreid, maar zijn slechts korte tijd kiemkrachtig. De meeste soorten zijn te vermenigvuldigen door middel van stekken.\nWilgen zijn pioniersoorten met een grote lichtbehoefte. Wilgen komen in Nederland en Belgi\u00eb veel voor langs sloten en plassen. Wilgen houden namelijk over het algemeen van een vochtige bodem en groeien zeer snel.\nEcologie.\nWilgen zijn pioniersplanten, die bijvoorbeeld langs rivieren ontkiemen in ooibossen op de grens van land en water. Doordat de wortels de grond luchtig maken en door de humusvorming van blad en takafval, wordt de grond geschikt voor soorten die volgen, zoals de es of de eik. Sommige wilgensoorten (zoals \"Salix jejuna\") fungeren als pioniersplant in kale, rotsachtige gebieden.\nDe watermerkziekte en torsiekrachten van de wind zorgen ervoor dat een wilg meestal niet ouder wordt dan veertig tot vijftig jaar.\nWilgen zijn voor insecten een belangrijke leverancier van stuifmeel. Met name diverse solitaire bijen zijn afhankelijk van bloeiende wilgen.\nWilgensoorten en ondersoorten.\nHet geslacht omvat ongeveer driehonderd soorten, waarvan een twaalftal in Nederland en Belgi\u00eb voorkomt.\nAndere soorten die niet van nature in Nederland en Belgi\u00eb voorkomen, zijn:\nHistorische soorten.\nDe flora van \"Heimans, Heinsius en Thijsse\" (21ste druk) noemt de volgende soorten, die moeilijk van elkaar te onderscheiden zijn:\nSchietwilg.\nDe meeste wilgensoorten maken een stam. \"Salix alba\" wordt schietwilg genoemd en kan tot 25 m hoog worden. Schietwilgen kunnen worden geknot. In een vlak en open landschap is dit soms noodzakelijk om te voorkomen dat de bomen door een najaarsstorm worden geveld.\nKnotwilg.\nDe wilg kan op ongeveer 2 m hoogte afgezaagd worden en heet dan knotwilg. Aan de stam groeien vervolgens waterloten, die wilgentenen worden genoemd. Ze worden tegenwoordig vooral gebruikt om manden en tuinschermen te maken. Vroeger werden wanden van hutten gemaakt van vlechtwerk van wilgentenen, afgedicht met klei, en funderingen van dijken werden gelegd op matten van gevlochten wilgentenen. Deze zinkstukken blijven op hun plaats door ze af te zinken met basaltstenen. Ze beschermen de bodem tegen erosie.\nKnotwilgen bepalen in belangrijke mate het typisch Hollandse en Vlaamse landschap. Het is belangrijk dat eenmaal geknotte wilgen regelmatig opnieuw geknot worden, omdat de anders te dik wordende loten na een aantal jaren de boom uit elkaar scheuren. Nu de vraag naar wilgentenen afneemt, wordt dit werk vaak door vrijwilligers gedaan. Knotwilgen bieden door hun dichte kruin en hun vaak holle stam veel nest- en schuilgelegenheid voor vogels, marters, vleermuizen en insecten. Zij verrijken daarom vaak de fauna van een gebied.\nSommige wilgen zijn goed tot 'knotstruiken' te kweken. Zo is het ras Salix alba 'Chermesina' met oker/oranjekleurige takken in de winter niet alleen fraai als knotwilg, maar in kleinere tuinen goed te kweken als 'knotstruik' door deze elk of om het voorjaar tot bijna bij de grond af te snoeien. Fraaie wintercombinaties zijn dan ook mogelijk met bijvoorbeeld witte kornoelje.\nStruikwilg.\nSoorten als de grauwe wilg en de amandelwilg vormen in de regel meer dan 3 m hoge struiken. De geoorde wilg wordt meestal niet hoger dan 3 m en komt langs waterkanten voor.\nKruipwilg.\nDe kruipwilg (\"Salix repens\") blijft laag en was vroeger nuttig als vastlegger van stuifzand en komt voor in de duinen, op zandgrond en in moerassen. De kruipwilg komt algemeen voor in Nederland. De plant houdt van een niet te droge bodem; vanuit een vochtige kiemplaats kan zij zich sterk uitbreiden, ook naar drogere terreinen. Het zachte zaadpluis van de kruipwilg wordt door zangvogels gebruikt om hun nest mee te vullen. Kruipwilgstruwelen van de waddeneilanden zijn vermaard om hun rijke paddenstoelenflora, met veel bijzondere soorten.\nKrulwilg en kronkelwilg.\nDe namen krulwilg en kronkelwilg worden vaak door elkaar gebruikt, waardoor het van belang is de bijbehorende botanische naam te vermelden. De botanische namen zijn ontleend aan de Naamlijst van houtige gewassen die voor de boomkwekerijgewassen in Nederland als leidend wordt beschouwd.\nKrulwilg.\nEr zijn verschillende krulwilgen.\nKronkelwilg.\n\"Salix babylonica\" 'Tortuosa' (synoniem: \"Salix matsudana\" 'Tortuosa'). De boom wordt tot 12 m hoog. De takken en twijgen zijn bochtig gedraaid. Het groene blad is gekruld. De takken zijn populair voor het versieren van bloemstukken.\nTreurwilg.\nEr zijn verschillende treurwilgen. De botanische namen zijn ontleend uit de Naamlijst van houtige gewassen die voor de boomkwekerijgewassen in Nederland als leidend wordt beschouwd.\nGebruik van wilgen.\nDe dunne opschietende takken van wilgen, de zogeheten wilgentenen zijn zeer flexibel. Deze worden onder meer gebruikt voor het vlechten van manden en voor schuttingen en wilgenmatten. Het jaarlijks knotten van de wilgen levert veel wilgentenen op. Wilgen worden met dit doel ook gekweekt op griendlanden. \nDe schors van enkele soorten, zoals amandelwilg en schietwilg, bevatten salicine, dat lang geleden gebruikt werd als pijnstiller. Er werd daarvoor op de wilgenbast gekauwd, of er werd een drank van getrokken. Salicylzuur werd vroeger uit wilgenbast bereid maar kan tegenwoordig synthetisch worden verkregen door middel van de Kolbe-Schmitt-reactie. Zo ontstaat de pijnstiller die ook wel bekend is als aspirine.\nSalicine wordt ook gebruikt als looistof, voor het looien van leer. Wilgenhout wordt net als het hout van populieren gebruikt voor het maken van klompen en papier. Om een windmolen af te remmen wordt een 'vang' bestaande uit blokken wilgenhout gebruikt. Voor de teelt van wilg als biobrandstof is sinds kort zaad van enkele snelgroeiende rassen beschikbaar.\nDe houtskool van de wilg wordt gebruikt in buskruit; het heeft een veel hogere verbrandingssnelheid dan bijvoorbeeld barbecue-houtskool.\nZiekten en plagen.\nDe belangrijkste ziekte is de watermerkziekte (\"Brenneria salicis\") die de vaten verstopt, waardoor delen van de boom of gehele bomen afsterven. Op de grens van levend en dood hout ontstaan bossige vormen van waterlot. De wilgenhoutrups leeft in en van wilgenhout. Door het vreten van een uitgebreid gangenstelsel worden de takken en stam van de wilg ernstig verzwakt. Bij de teelt van tenen kunnen insecten heel wat schade aanrichten.\nWilg in de taal.\nDe wilg komt voor in het spreekwoord: De lier aan de wilgen hangen. (Uit de Bijbel, Psalm 137).\nBijgeloof.\nVolgens het bijgeloof zou de wilg een sterke magische lading hebben. Bij de Germanen was de boom een symbool van de dood. Heksen zouden in de kruinen van de wilgen rusten. Vroeger maakte men daarom fluitjes uit wilgenhout om heksen en duivels te verjagen.\nEen gebruik bij voodoo-praktijken is een knoop leggen in een wilgentak. Daarmee zou men van op afstand iemand anders in het nauw kunnen drijven."}
{"id": "9143", "revid": "75723", "url": "https://nl.wikipedia.org/wiki?curid=9143", "title": "Gouda", "text": "Gouda () is een stad en gemeente in het oosten van de provincie Zuid-Holland in Nederland met inwoners (, bron: CBS) op een grondgebied van 16,92\u00a0km\u00b2.\nDe stad is gelegen in Midden-Holland en in het stedelijk gebied de Randstad, op ruwweg gelijke afstand van Rotterdam, Utrecht en Den Haag. Gouda heeft een regiofunctie binnen het Groene Hart, waar het qua inwoners de grootste stad en de op een na grootste gemeente is (na Alphen aan den Rijn). Het is naar inwonertal gemeten de 48e gemeente van Nederland en de 12e gemeente van Zuid-Holland.\nGouda ligt bij de samenvloeiing van de rivieren de Gouwe en Hollandse IJssel. Mede dankzij de binnenvaart over deze rivieren groeide Gouda in de middeleeuwen uit tot een belangrijke stad. In 1272 kreeg de stad stadsrechten en aan het eind van de middeleeuwen was Gouda uitgegroeid tot de vijfde stad van Holland. In de binnenstad is een groot aantal historische en monumentale gebouwen te vinden, waarvan het Stadhuis en de Sint-Janskerk waarschijnlijk de beroemdste zijn. De stad staat daarnaast bekend om zijn Goudse kaas, die in de zomer verhandeld wordt op de donderdagse toeristische kaasmarkt. Ten slotte geniet Gouda bekendheid door de fabricage van bier, kaarsen, pijpen, Gouds plateel, stroopwafels en het jaarlijkse lichtfeest Gouda bij Kaarslicht.\nNaam.\nGouda werd lange tijd aangeduid onder andere namen als Golde, Die Goude, Ter Goude en Tergouw, alle verwijzend naar de rivier de Gouwe. De Gouwe werd in 1139 voor het eerst vermeld in een oorkonde, onder de Latijnse naam \"Golda\". Hierin werd gesproken over 'nieuwe ontginningen aan de Gouwe': \"nove culture juxta Goldam\". Een oorkonde uit 1178 spreekt van \"terram quandam juxta Goldam\", 'zeker land aan de Gouwe'.\nOver de herkomst van de naam \"Gouwe\" bestaan verschillende theorie\u00ebn, maar geen daarvan staat onomstotelijk vast. De naam zou afgeleid kunnen zijn van de algemene benaming 'gouw(e)' voor een rivier met een weg erlangs. Volgens een andere theorie zou de naam slaan op de gouden gloed die het water van de Gouwe, ooit een veenstroom, heeft gehad. 'Golda' zou kunnen zijn voortgekomen uit het Germaanse 'gulda' (goud) + 'ahw\u00f5' (natuurlijke waterloop in zeekleigebied). Deze gloed werd dan veroorzaakt door het veen dat door het heldere water zichtbaar was.\nDe tot dan toe gebruikelijke naam Golde werd in de middeleeuwen vervormd tot Goude of Ter Goude. In middeleeuwse Latijnse teksten werd de naam geschreven als Gouda, waarmee zowel de rivier als de stad kon worden bedoeld. Mede dankzij humanisten en de geschiedschrijving wist de Latijnse benaming uiteindelijk de naamsvorm 'Ter Goude', die nog lang in gebruik was, te vervangen. Tegenwoordig is Gouda de enige stad in Nederland die zowel officieel als in de volksmond met de Latijnse naamsvorm wordt aangeduid.\nOndanks het grote aantal producten dat sterk verbonden is met Gouda, heeft de stad geen alom bekende bijnaam. Soms wordt gesproken over de \"Kaasstad\", refererend aan de Goudse kaas, maar deze bijnaam is niet enkel aan Gouda voorbehouden. Een andere bijnaam is de \"Gouwestad\", naar de rivier waaraan Gouda zijn naam en bestaan te danken heeft. Deze naam komt onder andere terug in de naam van de lokale televisiezender RTV Gouwestad. Waddinxveen, dat ten noordwesten van Gouda ligt en zich eveneens langs de Gouwe bevindt, wordt weleens aangeduid als het \"Gouwedorp\".\nGouwenaars worden ook wel \"Kaaskoppen\" genoemd, een spotnaam die ook wel voor Alkmaarders en Nederlanders in het algemeen wordt gebruikt. Deze benaming vindt mogelijk haar oorsprong in Stolwijk en zou niet zijn afgeleid van de kaas zelf, maar aan kaasvaten die door zogeheten \"koppendraaiers\" werden vervaardigd. Bij conflicten werden deze kaasvaten als helm op het hoofd gezet.\nGeschiedenis.\nRond het jaar 1000 was het gebied waar nu Gouda ligt drassig en bedekt met een moerasbos, met daarin kleine riviertjes, zoals de Gouwe. In de 11e en 12e eeuw begon men met het ontginnen van veen ten oosten en westen van de stad en langs de oevers van de Gouwe. In 1143 werd de naam Gouda voor het eerst vermeld in een oorkonde van de graaf van Holland.\nIn de 13e eeuw werd het riviertje de Gouwe door een kanaal verbonden met de Oude Rijn en de monding in de Hollandse IJssel werd uitgebreid tot een haven. Aan de rand van de stad verrees in de 14e eeuw het kasteel van Gouda, dat de haven moest beschermen. Door deze ontwikkelingen ontstond een vaarroute, die werd gebruikt voor handel tussen Vlaanderen en Frankrijk met Holland en het Oostzeegebied. In 1272 verleende Graaf Floris V stadsrechten aan Gouda, dat inmiddels een belangrijke plaats geworden was. In 2022 wordt gevierd dat de stad 750 jaar geleden stadsrechten kreeg.\nIn 1361 en 1438 richtten stadsbranden grote schade aan in de stad. Zo zouden bij de stadsbrand van 1438 slechts vier huizen gespaard zijn gebleven. Na de verovering van Gouda door de Geuzen op 21 juni 1572 werd het kasteel van Gouda in 1577 gesloopt, om het zo niet in handen te laten vallen van de Spanjaarden bij een eventuele herovering. Het is echter maar de vraag of dit de daadwerkelijke reden van de afbraak was, of dat de Goudse bevolking de oorlog aangreep om zich van het kasteel en zijn eigenaar te verlossen. De definitieve afbraak van het kasteel werd pas in 1808 voltooid, toen de Chartertoren werd gesloopt. Nog voordat het kasteel volledig was gesloopt, verrees ter hoogte van de vroegere binnenplaats op de fundering van het kasteel een molen. Nadat deze molen in 1831 was afgebrand, werd deze een jaar later vervangen door de molen 't Slot, die nog altijd overeind staat.\nIn het laatste kwart van de 16e eeuw had Gouda ernstige economische problemen. In de eerste helft van de 17e eeuw krabbelde de stad weer op en tussen 1665 en 1672 kende de stad zelfs een tijd van grote vooruitgang en bloei. Toen in het rampjaar 1672 echter de Hollandse Oorlog uitbrak kende de stad opnieuw een economische terugval. Hoewel de economie na 1700 nog eenmaal opveerde, zou de terugval uiteindelijk tot ver in de 19e eeuw duren. In 1673 werd Gouda voor de vierde en ergste maal getroffen door de pest. De epidemie kostte 2.995 mensen het leven, ongeveer 20% van de bevolking. Bovendien kreeg Gouda te maken met opstandige boeren uit de omgeving, die in juni 1672 het stadhuis 24 uur lang bezetten.\nIn de 19e eeuw werden de stadsmuren van Gouda gesloopt; de laatste stadspoort werd in 1854 afgebroken. In deze periode had Gouda ook te maken met cholera-epidemie\u00ebn, de eerste uitbraak was in 1832 een feit. Onder andere dankzij het aanleggen van een riolering en een waterleidingnet wist men de ziekte aan het eind van de 19e eeuw terug te dringen. Rond diezelfde tijd begon Gouda ook eindelijk te profiteren van het betere economische klimaat. Bedrijven als de Stearine Kaarsenfabriek en de Goudsche Machinale Garenspinnerij hadden hierin een belangrijk aandeel. In 1855 werd het station Gouda in gebruik genomen aan de nieuwe spoorlijn Utrecht - Rotterdam. Vijftien jaar later volgde ook de spoorverbinding met Den Haag. In het begin van de 20e eeuw, begon de stad met uitbreiden buiten de singels. De wijken Korte Akkeren, Kort Haarlem en Kadebuurt werden in de eerste helft van deze eeuw gebouwd.\nIn de Tweede Wereldoorlog was Gouda enige malen het doelwit van bombardementen door de geallieerden. In 1941 werden onder andere de Noothoven van Goorstraat, Fluwelensingel en de Krugerlaan getroffen. In 1944 werd onder andere de Vest geraakt en raakte de dijk van de Nieuwe Gouwe beschadigd. Het station werd tot tweemaal toe getroffen tijdens bombardementen in november 1944. In het totaal vielen er bij de bombardementen in Gouda 45 doden. Van de Goudse Joden werden er 328 vermoord tijdens de bezetting, slechts 40 overleefden de Holocaust.\nNa de bezetting breidde Gouda zich verder uit en werden de wijken Oosterwei, Bloemendaal en Goverwelle gerealiseerd. In 1940 werd met de demping van de Nieuwehaven een begin gemaakt met het dichten van de grachten in de binnenstad. Na de Tweede Wereldoorlog werden ook de Raam, het Nonnenwater, de Naaierstraat en de Achter de Vismarkt gedempt. Mede vanwege de protesten vanuit de burgerij en de veranderde inzichten bij stedenbouwkundigen werd echter niet verdergegaan met het dempen van de historisch waardevolle stadsgrachten. In 1977 verdween de wekelijkse varkensmarkt, de grootste in Nederland, uit de stad. De wekelijkse kaasmarkt op donderdag bleef alleen als toeristisch fenomeen gehandhaafd. Het huidige hoofdstation is gebouwd in 1984, maar het gebied rond het station, de Spoorzone, wordt sinds 2015 onder handen genomen. Tevens breidde de stad na de realisering van Goverwelle in de jaren tachtig en negentig weer uit met de wijk, Westergouwe.\nGeografie.\nTopografie.\nGouda ligt in het oosten van de provincie Zuid-Holland en is onderdeel van de metropoolregio Randstad. De gemeente heeft goede verbindingen met de grote steden binnen en buiten de Randstad, maar ligt toch in een natuurlijk, landelijk gebied: het Groene Hart. Bij Gouda komen de Hollandse IJssel en de Gouwe samen. In de omgeving van Gouda liggen de drie grote steden Den Haag, Rotterdam en Utrecht. De stad maakt deel uit van het COROP-gebied Oost-Zuid-Holland en ligt in het Hoogheemraadschap van Rijnland.\nGouda kent vier buurgemeenten. In het noordoosten en langs de Reeuwijkse plassen grenst de gemeente aan Bodegraven-Reeuwijk. In het noordwesten is de A12 de scheidslijn tussen Gouda en Waddinxveen. In het zuidwesten, grenzend aan Zuidplas, ligt een van de weinige stukken landelijk gebied die binnen de gemeentegrenzen van Gouda vallen. In het zuiden grenst Gouda aan de gemeente Krimpenerwaard.\nDe gemeente Gouda heeft een oppervlakte van slechts 18,10\u00a0km\u00b2, waarvan 16,92\u00a0km\u00b2 land. De gemeentegrenzen van Gouda vallen vrijwel samen met de stadsgrenzen. Rond 2010 kwam Gouda in beeld om samengevoegd te worden in het kader van gemeentelijke herindelingen. Nadat de bevolking van Waddinxveen zich in 2010 per referendum in grote meerderheid uitsprak tegen samenvoeging met Gouda, ging deze optie van de baan.\nGeologie en landschap.\nDe binnenstad van Gouda ligt op een kleiige ondergrond. Een groot deel van de stad ligt op een zachte veengrond. Deze slappe bodem zorgt ervoor dat delen van de stad door inklinking voortdurend verzakken. Maatregelen om deze verzakkingen tegen te gaan kosten de stad veel geld en hebben van Gouda zelfs lange tijd een Artikel 12-gemeente gemaakt.\nGouda wordt grotendeels omringd door natuur, in de vorm van weilanden en polders. De Krimpenerwaard, gelegen ten zuiden van de stad, grenst nagenoeg direct aan de binnenstad. Aan de westkant ligt de droogmakerij de Zuidplaspolder. Hieronder valt ook het gebied binnen de gemeentegrenzen ten westen van de Gouwe: daar liggen de buurtschappen Broek, Broekhuijzen en Thuil en daar bestaat het landschap nog voornamelijk uit weiland. De in ontwikkeling zijnde woonwijk Westergouwe brengt hierin verandering. Met Westergouwe breidt Gouda zich uit tot aan de grens met Moordrecht, onderdeel van de gemeente Zuidplas.\nWateren.\nGouda ligt aan twee rivieren: aan de zuidkant grenst de stad aan de Hollandse IJssel en ten westen van de stad ligt de Gouwe.\nMet name in het verleden hebben beide rivieren een grote rol gespeeld in de geschiedenis van Gouda en de vaarverbindingen tussen Vlaanderen en Nederland. Die verbinding door de binnenwateren werd \"binnen doer\" of \"binnen dunen\" genoemd en was een veilig alternatief voor de route over de Noordzee. De schepen voeren door de binnenstad van Gouda en moesten daar niet alleen tol betalen, maar zorgden met hun aanwezigheid ook voor bedrijvigheid in de stad. Hoewel het belang van Gouda en de vaarverbinding in de loop der eeuwen afnam, kreeg de scheepvaart met steeds meer problemen te maken. De wachtduur voor het passeren van de sluizen en de grootte van de schepen maakten een omlegging van de route noodzakelijk. In 1936 werd daartoe het Gouwekanaal in gebruik genomen. De scheepvaart hoeft sindsdien niet meer via de Havensluis of de Mallegatsluis door de binnenstad te varen, maar kan gebruikmaken van de Julianasluis in het Gouwekanaal.\nDe Gouwe en de Hollandse IJssel zijn beide populaire rivieren voor de beroepsvaart en de pleziervaart. Fysiek vormen de twee rivieren ook de begrenzing van de stad: de bebouwing houdt vooralsnog nagenoeg op buiten deze wateren. Het spoorverkeer tussen Gouda en het westen van het land maakt bij het oversteken van de Gouwe gebruik van de twee Gouwespoorbruggen.\nWijkoverzicht.\nDe gemeente Gouda is verdeeld in negen wijken. De historische kern van Gouda bevindt zich in de wijk Binnenstad. Het gebied binnen de singels biedt plaats aan veel winkels en horeca en is het podium voor evenementen als de Oranjenacht, de Singelloop en Gouda bij Kaarslicht (voorheen: Kaarsjesavond). Meer historische buurten zijn te vinden in de omgeving van de binnenstad, al heeft het lang geduurd voordat de stad werkelijk buiten de singels begon te bouwen.\nEen van de oudste delen van de stad buiten de singels van Gouda is de wijk Korte Akkeren, die werd opgeleverd rond 1900. Korte Akkeren ligt ten westen en zuidwesten van het centrum en wordt bijna geheel door water ontsloten. In Korte Akkeren ligt ook het industrieterrein Kromme Gouwe. Verder naar het westen liggen veel polders, waarvan een deel hoort bij de Oostpolder in Schieland.\nTen noordwesten van de binnenstad, die voor het grootste deel door singels wordt omringd, ligt Nieuwe Park, dat deel uitmaakt van de wijk Binnenstad, maar zelf ook weer is onderverdeeld in een oostelijk- en westelijk gedeelte. Nieuwe Park wordt soms ook als aparte wijk gezien. In het westen ligt het bedrijventerrein Gouwe Spoor, in het oosten een aantal scholen, woningen en het hoofdstation. Aan en in de directe omgeving van het Van Bergen IJzendoornpark staan enkele royale herenhuizen, opgetrokken in verschillende stijlen.\nAan de noordkant van het spoor ligt Bloemendaal, dat opgeleverd werd in de jaren zeventig van de 20e eeuw en circa 9.100 inwoners heeft. In Bloemendaal bevinden zich het bedrijventerrein Goudse Poort, een sportcomplex en de hoofdlocatie van het Groene Hart Ziekenhuis. Ter hoogte van de Bloemendaalseweg ligt de grens tussen Bloemendaal en de naastgelegen wijk Plaswijck, de grootste wijk van de stad met bijna 13.000 inwoners. Bloemendaal en Plaswijck delen een winkelcentrum en vormen samen met de wijk Gouda Noord, inclusief Achterwillens het gebied ten noorden van het spoor. Aan de noordoostrand grenst de stad aan de Goudse Hout en de Reeuwijkse plassen. Hierbuiten beginnen de weilanden die Gouda omringen en op sommige plaatsen zelfs nog in de stad zelf terug zijn te zien. De Bloemendaalseweg en de Voorwillenseweg zijn allebei wegen met een landelijk aandoend karakter, hoewel ze inmiddels voor een groot deel door nieuwbouw worden omgeven.\nWeer ten zuiden van het spoor bevindt zich de wijk Kort Haarlem. Het westelijke deel van Kort Haarlem is gelegen tussen de binnenstad en de Joubertstraat. Hoewel het grootste deel van de huizen hier dateert van de eerste helft van de 20e eeuw, zijn er ook nog enkele historische panden te vinden, in het bijzonder langs de Karnemelksloot. Gouda Oost, dat onder meer de buurt Oosterwei omvat, maakt ook deel uit van Kort Haarlem. De wijk grenst aan de Hollandse IJssel, die de naastgelegen wijk Stolwijkersluis van de rest van Gouda afsluit. Met slechts 410 inwoners is dit een zeer dunbevolkte wijk. In de jaren tachtig en negentig is in het zuidoosten van Gouda de wijk Goverwelle gerealiseerd. Dit is de dichtst bevolkte wijk, met een bevolkingsdichtheid van gemiddeld 79 inwoners per hectare.\nVerdere ontwikkelingen vinden vooral plaats aan de westrand van de stad, waar de wijk Westergouwe verrijst, en in het stationsgebied. In dit gebied, beter bekend als de Spoorzone, zijn het gemeentehuis en een bioscoop ondergebracht. Voor verdere invulling zijn een hotel, parkeergarage, winkelcentrum en enkele kantoren gepland.\nParken en natuurgebieden.\nHoewel Gouda voor een groot deel door natuur wordt omgeven, ligt de oppervlakte aan groen binnen de gemeente onder het landelijk gemiddelde. Er zijn wel natuurgebieden, maar deze liggen voornamelijk aan de rand van de gemeente of er net buiten, zoals de natuur- en recreatiegebieden Noorderhout en de Geluidswal langs de A12. Aan de oostkant van de stad liggen de Goudse Hout \u2013 een verkaveld groengebied \u2013 en het Steinse Groen, gelegen langs de wijk Goverwelle. Bovendien ligt ten noordoosten van de stad in de buurgemeente Bodegraven-Reeuwijk een uitgestrekt merengebied, de Reeuwijkse plassen. Deze veenplassen zijn in de 18e eeuw ontstaan door de turfwinning en hebben inmiddels een recreatieve functie gekregen. In de zomer is het mogelijk hier te zwemmen, te zeilen of te varen; in strenge winters kan op de plassen geschaatst worden. Naar het oordeel van Gouwenaars zijn de binnenstad, de Korte Akkeren en Goverwelle het minst groen.\nDe woonwijk Westergouwe is nog in aanbouw.\nIn de binnenstad bevinden zich in de nabijheid van de Sint-Janskerk de \"Vroesentuin\", tot 1832 het kerkhof, en de \"Catharinatuin\" bij Museum Gouda met een permanente beeldenexpositie. Langs de stadssingels, eveneens in de binnenstad, bevinden zich het Houtmansplantsoen en het Regentesseplantsoen. De vroegere burgemeester Albertus Adrianus van Bergen IJzendoorn schonk zijn tuin aan de gemeente. Deze tuin werd bij het Houtmansplantsoen gevoegd. Ook schonk hij een legaat aan de gemeente en hiermee werd rond 1900 het Van Bergen IJzendoornpark aangelegd. Dit park werd in de zogenaamde landschapsstijl aangelegd. In 1910 werd het park uitgebreid met het meer symmetrisch aangelegde Nieuwe Park. In de wijk Bloemendaal werd in de jaren zeventig van de 20e eeuw op een voormalige huisvuilstortplaats het Groenhovenpark aangelegd. Aan de achterzijde van het Groene Hart Ziekenhuis bevindt zich, eveneens in Bloemendaal, het Park Atlantis.\nDemografie.\nDe gemeente Gouda heeft per inwoners. De oppervlakte bedraagt 1.811 ha, de bevolkingsdichtheid is 42,0 inwoners per ha. Op 1 januari 2007 waren er 29.984 woningen, waarvan 52% koopwoningen.\nOntwikkeling van het inwonertal.\nIn de middeleeuwen groeide Gouda uit tot een grote en belangrijke stad in Holland. Rond 1477 bereikte het inwonertal een voorlopig hoogtepunt van ruim 10.000, mogelijk 13.000 inwoners. Daarna nam het aantal inwoners echter sterk af en bleef de omvang van de stad lange tijd gelijk. Ook in de eeuwen die volgden verliep de bevolkingsgroei in Gouda, als daar al sprake van was, maar traag, in tegenstelling tot veel andere Hollandse steden. In 1572 had Gouda nog ongeveer evenveel inwoners als een eeuw eerder, in 1622 was het bevolkingsaantal toegenomen tot 14.880, maar ook daarna bleef Gouda niet doorgroeien.\nAan het begin van de 20e eeuw had Gouda de grens van 20.000 inwoners inmiddels overschreden. Toen de Tweede Wereldoorlog uitbrak was het aantal van 30.000 reeds gepasseerd. Na de Tweede Wereldoorlog bleef de stad groeien, het bevolkingscijfer steeg van circa 35.000 naar 46.000 inwoners in 1970. Twintig jaar later, in 1990, woonden er meer dan 64.000 mensen in Gouda. Tot het eind van de jaren negentig groeide de stad nog redelijk snel door. Vanaf dat moment groeide het inwoneraantal nog maar traag tot een voorlopig hoogtepunt van 71.799 inwoners op 1 januari 2004.\nVan 2004 tot en met 2008 is de bevolking licht gekrompen, maar is daarna wederom zeer licht gaan groeien. De verwachting is dat ook in de toekomst een groei zal plaatsvinden, met name dankzij een aantal nieuwbouwprojecten: tot 2020 worden naar verwachting ongeveer 6.290 nieuwe woningen gebouwd, waaronder 3.740 in Westergouwe.\nOp 14 september 2022 werd de 75.000e inwoner geboren. Verwacht wordt dat het bevolkingscijfer toe zal nemen tot 81.613 in 2025. Daarbij is er onduidelijkheid over eventuele gebiedscorrecties of fusies met buurgemeenten, die de groei van de gemeente nog verder zouden kunnen bevorderen. In onderstaande grafiek is de bevolkingsontwikkeling van Gouda vanaf de middeleeuwen weergegeven.\nSamenstelling.\nVan de Gouwenaars is 25% 19 jaar of jonger. Achttien procent is tussen de 19 en 35 jaar oud en 22% is 35 tot en met 49 jaar oud. Twintig procent valt in de leeftijdscategorie 50-64 en 15% is 65 jaar of ouder. Gouda heeft voor het eerst sinds jaren in 2009 een migratieoverschot van +171 en tevens een positief geboortesaldo van +247.\nOp 1 januari 2011 werkten de meeste Gouwenaren in de gezondheidszorg (26%), de zakelijke dienstverlening (12%), de industrie (10%) en in de detailhandel (10%). Het werkloosheidspercentage bedroeg per 1 januari 2011 8%: er waren 2.669 niet werkende werkzoekenden op een beroepsbevolking van 33.200. Op 1 januari 2011 waren er 32.559 personen werkzaam in de gemeente.\nOp 1 januari 2021 had in Gouda circa 26,7% van de bevolking een migratieachtergrond. Het grootste deel van deze groep heeft een Marokkaanse migratiegrond: 9,5% van de totale Goudse bevolking.\nIn de wijk Gouda-Oost wonen naar verhouding de meeste mensen waarvan ten minste \u00e9\u00e9n ouder in het buitenland is geboren (47%). Andere wijken met een relatief groot aandeel zijn Korte Akkeren (27%), Achter Willens (26%) en Goverwelle (27%).\nReligie.\nCijfers over religie van enkel de stad Gouda zijn niet bekend. Wel staan in het \"Permanent Onderzoek Leefsituatie (POLS)\" van het Centraal Bureau voor de Statistiek (CBS) in 2001-2003 de gegevens van het COROP-gebied Oost-Zuid-Holland, dat naast Gouda destijds ook plaatsen als Alphen aan den Rijn, Bodegraven, Reeuwijk, Schoonhoven, Waddinxveen en Zevenhuizen-Moerkapelle omvatte. Volgens dit onderzoek was in deze periode 19,9 procent van de inwoners rooms-katholiek en behoorde 18,8 procent tot de Nederlandse Hervormde Kerk. Ongeveer 5% is moslim en circa 44% hangt geen religie aan. Gouda wordt soms, maar lang niet altijd, tot de Bijbelgordel gerekend. De stad heeft wel enkele kenmerken van een christelijk be\u00efnvloede stad: de SGP en ChristenUnie krijgen bij verkiezingen samen ongeveer 12% van de stemmen en de stad heeft zowel een middelbare school, een MBO als een HBO op reformatorische grondslag.\nGouda is door de geschiedenis heen een tolerante stad geweest. In de middeleeuwen konden door deze houding, voor een belangrijk deel be\u00efnvloed door Erasmus, andersdenkenden als Dirck Volkertsz. Coornhert zich in Gouda vestigen. Voor boekdrukkers was Gouda eveneens een aantrekkelijke stad door de vrijheid van drukpers. In de zeventiende eeuw bevond Gouda zich in de strijd tussen de remonstranten en contraremonstranten in het remonstrantse kamp. Nadat de Synode van Dordrecht in 1619 de contraremonstranten gelijk had gegeven, kwamen schuilkerken in Gouda nog veelvuldig voor.\nAan het eind van de 18e eeuw werd in Gouda een joodse gemeente opgericht, kort na de burgerlijke gelijkstelling. Een eeuw later, in 1899, telde de joodse gemeenschap ruim 400 leden. De joodse gemeenschap bezat onder andere de synagoge aan de Turfmarkt en het \"Isra\u00eblitische Oude Mannen- en Vrouwenhuis\" aan de Oosthaven. De Joodse bevolking van Gouda is in de Tweede Wereldoorlog grotendeels weggevoerd naar de vernietigingskampen en vermoord. Na de oorlog werden de gebouwen noodgedwongen verkocht: de synagoge aan de Vrije Evangelische Gemeente en het bejaardentehuis aan de hervormde kerk (\"Gebouw De Haven\"). In 1964, bijna 170 jaar na de oprichting, werd de Goudse joodse gemeente opgeheven en bij de joodse gemeente van Rotterdam gevoegd.\nDe beschermheilige van Gouda is Johannes de Doper. De Sint-Janskerk is aan hem gewijd en de symbolische kleuren wit en rood van Johannes zijn terug te vinden op de Goudse Glazen en in het stadswapen en de vlag, kleuren die eertijds ook gebruikt werden door de heren van der Goude.\nGouda heeft in het verleden meerdere kloosters gekend. Van het kloosterverleden is echter nog maar weinig over, al herinneren straatnamen als Het Klooster, Minderbroederssteeg, Nonnenwater, Patersteeg en Regulierenhof hier nog wel aan. Wel is er nog een groot aantal kerken, waaronder de Sint-Janskerk, de Sint-Joostkapel en de Gouwekerk in de binnenstad. Van recenter datum zijn de drie moskee\u00ebn voor de Goudse moslimgemeenschap: Nour, Assalam en El Fath. In de wijk Korte Akkeren bevindt zich het gebouw van de vrijmetselaarsloge \"De Waare Broedertrouw\", die ongeveer 40 leden van binnen en buiten Gouda heeft.\nDialect.\nHet stadsdialect van Gouda is het Gouds. Het Gouds behoort tot de Hollandse dialecten.\nDe Gouwenaar was niet in staat om de \"h\" uit te spreken. Dat werd duidelijk gemaakt met het zinnetje: \"en ontjie in en okkie mi wat \u00f4\u00f4j der in \u00e8n en \u00e8kkie der v\u00f4\u00f4r\" (= een hondje in een hokje met wat hooi er in en een hekje ervoor). In de loop van de 20e eeuw verdween het Goudse dialect geleidelijk naar de achtergrond. De invoering van de leerplicht en de daarmee gepaard gaande verbetering van het onderwijspeil en de uitbreiding van de stad met de komst van nieuwe bewoners maakten dat het zuivere Goudse dialect nauwelijks meer gesproken wordt.\nPolitiek en bestuur.\nStadsbestuur.\nDe gemeenteraad van Gouda bestaat sinds 1998 uit 35 zetels en komt elke woensdag samen voor de raadsvergadering. Naast de grote landelijke partijen zijn er ook vier lokale partijen vertegenwoordigd in de gemeenteraad. Dit zijn Gouda Positief (4 zetels), Leefbaar Gouda (2 zetels), Gemeentebelangen Gouda (1 zetel) en Gouda Vitaal (1 zetel).\nDe burgemeester van Gouda is Pieter Verhoeve (SGP). Hij werd op 1 oktober 2019 voorgedragen door de Goudse gemeenteraad als nieuwe burgemeester en is sinds 13 november 2019 in functie. Verhoeves meest recente voorgangers zijn (waarnemend, in 2019) Mirjam Salet (PvdA) en Milo Schoenmaker (VVD), die van december 2012 tot begin januari 2019 de burgemeestersketting droeg.\nNa de gemeenteraadsverkiezingen van 2022 is er een college gevormd van vijf partijen: D66, GL, CU, PvdA en CDA. De coalitie bezet 20 van de 35 zetels in de gemeenteraad. Naast de burgemeester zijn er vijf wethouders, \u00e9\u00e9n per partij, met de volgende portefeuilles:\nStedenbanden.\nGouda heeft drie partnersteden in het buitenland. De oudste jumelage heeft Gouda met de Noorse stad Kongsberg, sinds 1956. Een jaar later werd ook met de \"Klingenstadt\" Solingen in Duitsland een offici\u00eble vriendschapsband gesloten. Het Engelse Gloucester werd in 1972 de derde zusterstad van Gouda. De jumelages met deze steden zijn op verschillende plaatsen in de stad terug te vinden. Zo heeft de stad een Solingenstraat, een Gloucesterstraat en een Kongsbergstraat. De kerstboom op de Markt wordt sinds 1956 jaarlijks geschonken door zustergemeente Kongsberg.\nNaast deze offici\u00eble partnersteden onderhoudt Gouda informele banden met verschillende steden. Zo is er een vriendschappelijke relatie met Imzouren (Marokko). Na een zware aardbeving in 2004 werd vanuit Gouda bijgedragen aan de wederopbouw van een school in deze plaats. Een andere informele band bestaat sinds 2004 met de stad Elmina in Ghana, dankzij een vanuit de VNG gestarte projectrelatie. Deze samenwerking is vooral gericht op het thema milieu, in het bijzonder de afvalproblematiek van de Ghanese stad. Een andere informele band bestaat met de stad Finsterwalde in Duitsland.\nSymboliek.\nHet gemeentewapen van Gouda bestaat uit een schild, vastgehouden door twee leeuwen, waarop tweemaal drie zespuntige sterren zijn aangebracht. Het wapen vindt waarschijnlijk zijn oorsprong in het familiewapen van de heren Van der Goude, die een belangrijke rol hebben gespeeld in de geschiedenis van Gouda. Op 24 juli 1816 werd het gemeentewapen officieel door de Hoge Raad van Adel bevestigd. Het motto dat de stad voert luidt: \"Per aspera ad astra\" (\"Door de doornen naar de sterren\"). Bij de vastlegging werd het wapen als volgt omschreven: \"\"In rood een paal van zilver, ter weerszijden vergezeld van drie paalsgewijs geplaatste zespuntige sterren van goud. Het schild gedekt met een vijfbladige kroon van goud en omgeven door een doornenkrans; en vastgehouden door twee omziende leeuwen van natuurlijke kleur. Onder het wapen de spreuk \"Per aspera ad astra\".\"\"\nDe vlag van Gouda heeft drie gelijke horizontale banden in de kleuren rood, wit en rood. De drie balken zijn \u2013 een kwartslag gedraaid en aangevuld met de zes zespuntige sterren \u2013 terug te zien in het stadswapen.\nCultuur.\nBezienswaardigheden.\nEen gedeelte van Gouda is een beschermd stadsgezicht. Het heeft een historisch centrum met enkele bekende bouwwerken en een grachtenstelsel. Dit grachtenstelsel was in het verleden uitgebreider, maar tussen de jaren dertig en de jaren zestig is een deel van de grachten om economische redenen gedempt. Rond 2007 gingen er stemmen op om een aantal van deze gedempte grachten weer open te graven, maar of dit ook gaat gebeuren is onzeker. In een verder verleden heeft de stad ook verdedigingswerken, een aantal stadspoorten en zelfs een kasteel gehad, maar hier is nog maar weinig van terug te zien. Toch heeft Gouda in totaal nog zo'n 330 rijksmonumenten, waarvan het oude stadhuis en de Sint-Janskerk waarschijnlijk de bekendste zijn. De top van de Gouwekerk is met 80 meter het hoogste punt van de stad.\nDe Markt vormt het middelpunt van de historische binnenstad. In het midden van dit waaiervormige centrale plein bevindt zich het oude stadhuis op de Markt. Het stadhuis, gebouwd uit natuursteen na de laatste grote stadsbrand tussen 1448 en 1450, is een van de oudste gotische stadhuizen van Nederland. Het stadhuis is aan meerdere kanten opgesierd met oude beelden en reli\u00ebfs. Aan de zijkant van het gebouw bevindt zich een klokkenspel van recenter datum dat om het halfuur klinkt en een kort schouwspel laat zien dat het verkrijgen van stadsrechten symboliseert. Eveneens op de Markt staat de 17e-eeuwse Waag. Dit bouwwerk werd gebouwd in 1668 naar een ontwerp van architect Pieter Post en had lange tijd een belangrijke functie als weegplaats voor kazen. Vroeger zat de VVV in deze kaaswaag, later vestigde zich het \"Kaas- en Ambachtenmuseum\" in het gebouw. De rest van de markt wordt voornamelijk ingenomen door historische panden, die restaurants, caf\u00e9s en winkels herbergen.\nTen zuiden van de Markt staat de Grote of Sint-Janskerk. Het gebouw is met 123 meter het langste kerkgebouw van Nederland en is vooral bekend vanwege de gebrandschilderde ramen, ook wel bekend als de \"Goudse Glazen\". De gotische kruiskerk behoort tot de Top 100 van de Rijksdienst voor de Monumentenzorg. Ten zuidoosten van de Sint-Janskerk liggen ook nog het Willem Vroesenhuis, het voormalige Weeshuis en de Jeruzalemkapel. Ten zuiden van de kerk ligt aan het straatje \"Achter de Kerk\" het voormalige hospitaal en tegenwoordige stadsmuseum Catharina Gasthuis. De toegang tot de museumtuin wordt gevormd door het Lazaruspoortje, dat een reli\u00ebf bevat van beeldhouwer Gregorius Cool.\nLangs de straat Achter de Kerk loopt een smalle gracht. Deze loopt onder de bebouwing door en komt dan uit bij de Gouwe en de Haven. Dankzij de bedrijvigheid rond de scheepvaart in het verleden staat in deze straten een groot aantal monumentale bouwwerken. Zo liggen aan weerszijden van de Gouwe de 'Visbank' en de 'Korenbeurs', die beide als vismarkt hebben gefunctioneerd. Aan de zijde van de Gouwe waar ook de Korenbeurs zich bevindt, de Hoge Gouwe genaamd, staat ook de 20e-eeuwse Sint-Jozefkerk of Gouwekerk. Deze neogotische kruiskerk is gebouwd in 1904 en de gedeeltelijk open torenspits vormt het hoogste punt van zowel het historische centrum als van de gehele stad. De Hoge en Lage Gouwe herbergen nog enkele kerken. Halverwege de Hoge Gouwe bevindt zich het, door pastoor Petrus Purmerent als schuilkerk verkregen, kerkgebouw van de oudkatholieke parochie van St. Jan Baptist. Purmerent kocht in de periode van 1630 tot 1661 diverse woningen aan de Gouwe en de Raam, in 1684 werd dit complex nog uitgebreid door Jacob Catz. De verbouwing van deze kerk werd in de jaren erna voltooid door pastoor Ignatius Walvis. Op de hoek van de Hoge Gouwe en de Keizerstraat stond de voormalige schuilkerk van de remonstrantse gemeente, hiervan resteert van de later nieuwgebouwde kerk alleen nog het portaalgebouwtje. Eveneens aan de Hoge Gouwe bevindt zich, tegenover de Turfmarkt, de toegang tot de in 1928 gebouwde, achter een woning gelegen christelijke gereformeerde kerk. Op de hoek van de Lage Gouwe en de Lange Groenendaal staat de 15e-eeuwse Sint-Joostkapel, bij het voormalige Sint-Joostgasthuis van het zakkendragersgilde. Deze kapel wordt sinds 1683 gebruikt door de evangelisch-lutherse gemeente.\nDe Turfmarkt is net als de Gouwe en de Haven een van de grotere grachten met aan weerszijden diverse monumentale bouwwerken. Aan de noordzijde bevinden zich onder andere de Turfmarktkerk en het Libertum (voorheen Verzetsmuseum Zuid-Holland) in een voormalig bankgebouw. Aan de andere zijde bevindt zich de voormalige synagoge, in gebruik als een kerkgebouw van de Vrije Evangelische Gemeente. Zowel de synagoge als Libertum zijn beschermd als rijksmonument. Een ander noemenswaardig pand staat aan de Naaierstraat 6. Dit pand is een laatgotisch huis dat beter bekendstaat als De vier gekroonden, naar het gelijknamige fries dat zich op de gevel bevindt. Het pand staat evenals de Sint Janskerk op de Top 100 van de Rijksdienst voor de Monumentenzorg.\nZoals enkele andere historische Nederlandse steden beschikt ook Gouda over een aantal hofjes. De stad had in 1750 21 hofjes, maar een deel hiervan is gesloopt. Hofjes bestonden uit een verzameling kleine huisjes rond een gemeenschappelijke binnenplaats en dienden als onderkomen voor ouderen of armen. Aan de Nieuwehaven bevinden zich twee van deze hofjes, die allebei dateren uit de 17e eeuw: het \"Hofje van Cincq\" en het \"Hofje van Letmaet\". Een ander hofje is het \"Swanenburgh's hofje\" aan de Groeneweg aan de andere kant van de binnenstad.\nZowel binnen als buiten het centrum ligt een netwerk van sluizen. In het verleden had Gouda een belangrijk deel van de economische voorspoed te danken aan de ligging en de sluizen. Op het traject dat het water door de binnenstad tussen de Hollandse IJssel en de Gouwe aflegt ligt zelfs de langste schutsluis van Europa. In de Hollandse IJssel bevinden zich verder de Waaiersluis en Julianasluis. De Mallegatsluis vormt de verbinding tussen de Hollandse IJssel en de Turfsingel. Aan het einde van de Oost- en Westhaven staat bij de inmiddels gesloten Havensluis Het Tolhuis en de bijbehorende sluiswachterswoning. Hier voeren de schepen uit de richting van Rotterdam de stad binnen langs de immer aanwezige sluisdeuren.\nVoorts zijn er vier molens in Gouda te zien: de Roode Leeuw, 't Slot, de Haastrechtse Molen en de in 2010 herstelde Mallemolen. In het verleden heeft Gouda in totaal meer dan twintig molens geteld, waarvan enkel de vier genoemde molens restten. Ten zuiden van de binnenstad bevindt zich tussen de Schielands Hoge Zeedijk en de Hollandse IJssel de 19e-eeuwse Watertoren. Gouda bezit tot slot vier begraafplaatsen, waarvan Crematorium en Begraafplaats IJsselhof de grootste is. De Joodse begraafplaats, de Oude Begraafplaats en de Rooms-Katholieke Begraafplaats Gouda zijn allemaal van kleiner formaat en dateren uit de 19e eeuw.\nMusea.\nGouda beschikt over enkele musea. Museum Gouda is een museum met onder meer altaarstukken uit de 16e eeuw, 19e-eeuwse schilderijen uit de Arntzeniuscollectie (Haagse School en de School van Barbizon) en een uitgebreide collectie Gouds plateel. Sinds 2012 heeft Museum Gouda ook een stadsmaquette waarop Gouda in het jaar 1562 op schaal 1 op 350 nauwkeurig is nagebouwd. In het monumentale pand bevinden zich verder onder meer een oude stadsapotheek, de chirurgijnsgildekamer en een kelder met martelwerktuigen.\nNaast Museum Gouda zijn er andere musea in de stad. In Museumhaven Gouda liggen bewoonde monumentale schepen, Libertum (voorheen Verzetsmuseum Zuid-Holland) aan de Turfmarkt is een museum over het Zuid-Hollandse verzet in de Tweede Wereldoorlog en in de Waag aan de Markt bevindt zich het Goudse Kaas- en Ambachtenmuseum. Het in 2011 gesloten Nationaal farmaceutisch museum was gevestigd aan de Westhaven, in het gebouw 'De Moriaan'.\nKunst in de openbare ruimte.\nNiet alleen in de Goudse musea, maar ook in de openbare ruimte zijn diverse beelden, sculpturen, oorlogsmonumenten en overige objecten te bewonderen, zowel klassieke kunstwerken \u2013 waaronder een aantal beelden uit de 17e eeuw \u2013 als moderne werken. In het Houtmansplantsoen staan monumenten voor de gebroeders Cornelis en Frederik de Houtman en voor oud-burgemeester Van Bergen IJzendoorn uit de 19e eeuw. Kunst uit de 20e eeuw is in ruime mate verspreid over de hele stad aanwezig: in het zuidelijk deel van de stad \u2013 de binnenstad \u2013 33 objecten, in het oostelijk deel van de stad 21 objecten, in het westelijk deel van de stad 16 objecten en in het noordelijk deel van de stad 25 objecten.\nBeelden die zich al sinds de 17e eeuw in Gouda bevinden zijn bijvoorbeeld de uitbeelding van de \"gelijkenis van de rijke man en de arme Lazarus\" op het Lazaruspoortje uit 1609, door Gregorius Cool, die een paar jaar eerder ook het bordes van het stadhuis schiep, inclusief de beelden van de \"Zakkendragers\". De toegangspoort tot het Willem Vroesenhuis, eveneens van de hand van Cool, aan de Spieringstraat en het marmeren werk \"Het weegbedrijf\" van Bartholomeus Eggers aan de Markt dateren eveneens uit de 17e eeuw, respectievelijk 1614 en 1668. Er zijn ook kunstwerken van recenter datum. Op de Nieuwe Markt staat sinds 1988 \"De Kaasboerin\", een bronzen beeld van de Stolwijkse beeldend kunstenares Ineke van Dijk dat een boerin uitbeeldt met een Goudse kaas tegen zich aan geklemd. In de jaren negentig van de 20e eeuw zijn langs de singels van Gouda sculpturen geplaatst van elf beeldende kunstenaars, de \"Goudse beeldenroute\". Dit project kon gerealiseerd worden mede dankzij een legaat van mevrouw James-Van der Hoop, echtgenote van de vroegere burgemeester van Gouda, Karel Frederik Otto James.\nLiteratuur.\nDe meest bekende schrijvers die in Gouda hebben gewoond zijn de humanisten Desiderius Erasmus en Dirck Volkertsz. Coornhert. Erasmus werd naar alle waarschijnlijkheid niet in Gouda geboren, maar bezocht er in zijn jeugd wel de parochieschool en bracht later enkele jaren door in het nabijgelegen klooster te Stein; Coornhert bracht juist zijn laatste levensjaren in de stad door, waar veel van zijn werken door de daar woonachtige Jasper Tournay werden gedrukt. In de 19e eeuw werd Anna Barbara van Meerten-Schilperoort door Multatuli getypeerd als een belangrijk schrijfster. De schrijver Herman de Man, schrijver van streekromans, woonde in de 20e eeuw enkele jaren in Gouda. Zijn roman \"Scheepswerf De Kroonprinces\" speelt zich af in Gouda.\nPastoor Ignatius Walvis heeft, hoewel niet in Gouda geboren, als \"chroniqueur\" een belangrijke rol in de Goudse geschiedschrijving gespeeld. In 1713 verscheen zijn \"Beschryving der stad Gouda\", dat nog steeds een belangrijke bron is voor historici. Ook de patriot Cornelis Johan de Lange van Wijngaerden beschreef de historie van de stad in \"Geschiedenis der Heeren en beschrijving der stad van der Gouda\". Walvis en de Lange worden wel beschouwd als de grondleggers van de moderne Goudse geschiedschrijving.\nOp dichtgebied heeft Gouda eveneens een aantal bekende personen voortgebracht. In het verleden waren dat onder meer Florentius Schoonhoven en later Hieronymus van Alphen. In de 20e en 21e eeuw heeft ook Leo Vroman nationale en internationale bekendheid gekregen. Sinds 2003 is in Gouda het fenomeen \"stadsdichter\" bekend. Een van de eerste stadsdichters van Nederland was destijds Inez Meter (1925-2022), de huidige stadsdichter is Jeffrey van Geenen. Stadsdichter Pieter Stroop van Renen organiseerde een verkiezing voor Junior Stadsdichters en richtte een dienst op met dichters die schrijven voor eenzame Goudse overledenen - de Dichter van Dienst. De Drukkerswerkplaats in de Chocoladefabriek, een private press, geeft onder het drukkersmerk Sub Signo Leonis handgezet werk uit van bekende Nederlandse dichters.\nFilm, theater en muziek.\nDe grootste bioscoop in Gouda is Cinema Gouda aan de Burgemeester Jamessingel (bij de noordelijke uitgang van het station). Voorheen was de Arcade Bioscoop de grootste bioscoop van Gouda, gevestigd in de oude kazerne aan de Agnietenstraat. In de wijk Korte Akkeren is daarnaast ook het Filmhuis Gouda gevestigd, waar voornamelijk arthousefilms gedraaid worden. Daarnaast kent Gouda een schouwburg, De Goudse Schouwburg genaamd, even buiten de binnenstad aan de Boelekade. Het gebouw werd in 1992 in gebruik genomen en beschikt over twee zalen. Begin 2012 werd deze schouwburg uitgeroepen tot Theater van het Jaar 2011.\nIn het theater \u2018de Theaterbakkerheij\u2019 zijn (eigen) theaterproducties te zien en worden concerten georganiseerd.\nGouda heeft geen groot concertgebouw. Wel zijn er twee poppodia: kernpoppodium So What!, gelegen aan de Vest, en poppodium StudioGonz (Voorheen De Gonz), een zaal in de Garenspinnerij aan de Turfsingel. Verder wordt er op muziekgebied een aantal evenementen georganiseerd. In de zomermaanden worden iedere zondag in het Houtmansplantsoen concerten gegeven. Spieringpop is een popfestival voor bands uit Gouda en de regio en wordt gehouden in september. In diezelfde maand wordt ook het jazzfestival Yes Gouda Jazz georganiseerd.\nIn Gouda spelen twee van de vijf draaiorgels die in Nederland de status van beschermd cultuurgoed hebben: De Pansfluiter en De Lekkerkerker.\nEvenementen.\nJaarlijks vinden er diverse evenementen plaats in Gouda. Zo is er de Oranjenacht, in de avond en nacht voor Koningsdag. In het verleden hebben onder andere De Dijk, DI-RECT, Milk Inc., Yes-R, Belle P\u00e9rez en Lange Frans &amp; Baas B hier opgetreden. In mei vinden de Goudse Keramiekdagen plaats, waar keramisten hun werk tentoonstellen en ook exposities te bezoeken zijn. Een ander jaarlijks terugkerend evenement is de wekelijkse toeristische Kaas- en Ambachtenmarkt in de zomermaanden, waarbij de bekende Goudse kaas wordt verhandeld. De kaasmarkt is omringd door de weekmarkt en kramen met ambachtelijke werklieden, die laten zien hoe vroeger onder andere klompen, karnemelk en kaarsen werden gemaakt. In de zomer vinden ook het meerdaagse evenement de Goudse Havenstaddagen en de curiosamarkt Gouds Montmartre plaats. Verder worden in de zomer concerten gegeven in het Houtmansplantsoen. In de maand september vindt doorgaans de kermis plaats.\nOp de tweede of derde vrijdag van december vindt Gouda bij Kaarslicht plaats. Hierbij wordt het centrum van de stad helemaal met kaarsen verlicht, een traditie die elk jaar veel bezoekers naar Gouda trekt. Daarna is er in de maanden december en januari \"Gouda bij kunstlicht\", waarbij onder andere het stadhuis wordt versierd met wisselende lichtprojecties door de kunstenaar Patrice Warrener. Hierbij worden kunstig bewerkte foto's van de gevel op diezelfde gevel geprojecteerd met een speciale \"chromolithe\"-techniek. Tevens kunnen bezoekers zich in de wintermaanden vermaken op een ijsbaan op de Markt.\nEconomie.\nGouda heeft een totaal van 2.720 ondernemingen, waarvan het grootste deel in de zakelijke diensten en detailhandel. Er zijn in Gouda ongeveer 32.500 banen, waarvan het merendeel in de gezondheidszorg. De stad zelf heeft een potenti\u00eble beroepsbevolking van ongeveer 40.000 mensen, waarvan ongeveer twee derde ook daadwerkelijk werkzaam is.\nBedrijvigheid.\nGouda heeft in het verleden veel profijt gehad van zijn gunstige ligging aan een belangrijke vaarroute. Deze route voerde scheepvaartverkeer van de Zuiderzee naar Vlaanderen. Gouda had daarnaast ook een aantal sluizen, die de schippers tijdelijk ophielden. Deze wachtende schippers zorgden voor bedrijvigheid in de haven en aan de kaden, zoals de Veerstal. Tegelijkertijd profiteerde de stad van de lakennijverheid, die in de 15e eeuw floreerde. Daarnaast bloeide de bierindustrie op. Aan het eind van de 15e eeuw was Gouda de stad met de grootste bierproductie in Europa. De stad had meer dan 150 bierbrouwerijen en werden miljoenen liters kuitbier uitgevoerd. Vanaf circa 1500 begon ook de kaashandel zich in Gouda te ontwikkelen.\nVanaf het laatste kwart van de 16e eeuw kreeg de stad echter te maken met economische tegenspoed. Gouda had zwaar te lijden onder de Tachtigjarige Oorlog: veel brouwerijen werden gesloten, de lakenindustrie verdween en de handel viel stil. De stad herstelde zich weer in de 17e eeuw, dankzij de opkomst van de pijpen- en aardewerkindustrie en de touw- en garenspinnerij. Na enkele conjunctuurschommelingen kreeg de stad vanaf 1730 echter opnieuw te maken met een grote economische terugval, die ruim een eeuw zou duren. Het herstel volgde in de tweede helft van de 19e eeuw: bedrijven als de Stearine Kaarsenfabriek en de Machinale Garenspinnerij speelden daarbij een belangrijke rol. In de jaren twintig en dertig van de 20e eeuw was de plateelindustrie een van de belangrijkste bedrijfstakken met veel werkgelegenheid.\nDe Goudse economie is divers te noemen, met zowel chemische als zakelijke bedrijven. Het grootste deel van de bedrijfslocaties ligt in het zuiden en westen van de stad, langs de Hollandse IJssel, de Gouwe en de A12. Veel bedrijven zijn geconcentreerd in de kantoorgebieden Goudse Poort en Gouwe Park. Een aantal industri\u00eble bedrijven is aan het water gevestigd, zoals het chemiebedrijf Cargill (de opvolger van Croda / Uniqema / Unichema / Stearine Kaarsenfabriek) en producent van vuurvaste materialen Gouda Refractories (voorheen Gouda Vuurvast).\nOnder andere De Goudse Verzekeringen, Centric, Bacardi Nederland, Vanbreda Risk &amp; Benefits, Technolution en Blackstone Footwear hebben hun kantoor in Gouda.\nStreekproducten.\nGouda dankt zijn naamsbekendheid voornamelijk aan een vijftal producten: kaas, kaarsen, aardewerk, stroopwafels en pijpen.\nHet bekendste product uit Gouda is ongetwijfeld de Goudse kaas. Al sinds de middeleeuwen worden er op de weekmarkt van Gouda kazen verhandeld, die in boerderijen in de regio gemaakt werden. In de 16e eeuw woedde er een heuse 'kaasoorlog' tussen Schoonhoven en Gouda toen keizer Karel V Schoonhoven toestemming gaf om kaas te verhandelen. Na een slepend conflict trok Gouda aan het langste eind. De kaasmarkten hebben tot ver in de 20e eeuw in Gouda plaatsgevonden. De volvette kaas dankt zijn naam aan het feit dat hij in Gouda werd verhandeld, waarbij het stadsbestuur zorgde voor een kwaliteitscontrole. De kazen werden in de Waag gewogen. Door de opkomst van zuivelfabrieken verloor deze markt haar betekenis. Nu is er nog slechts sprake van een vanwege het toerisme in stand gehouden kaasmarkt. De soortnaam en vorm van de Goudse kaas zijn niet beschermd, waardoor veel kazen die verkocht worden als 'Goudse kaas' in werkelijkheid elders zijn gemaakt. Wel gaan er stemmen op om het product beter te beschermen.\nDe geschiedenis van de Goudse Kaas en hoe deze gemaakt wordt, kunnen bezoekers zien in de op 1 september 2020 geopende Cheese Experience in de Agnietenstraat. Dit is een interactief museum waar ze via een audiotour uitleg krijgen over de bereiding van Goudse kaas. Tevens doorlopen ze hier op een interactieve manier alle stappen van het kaasmaken, waarbij ze ook vijf verschillende soorten Goudse kaas proeven om zo met de titel \"Kaasmeester\" weer naar buiten te lopen.\nNaast de Goudse kaas genieten ook de Goudse kaarsen bekendheid. De in 1853 door Andrinus Antonie Gijsbertus van Iterson samen met een tweetal anderen gestichte Stearine Kaarsenfabriek zorgde lange tijd voor veel werkgelegenheid in Gouda. Tevens werd de \"Goudse kaars\" een belangrijk exportartikel. Het Gouds aardewerk is dan weer ontstaan uit de pijpenindustrie, die vanaf het begin van de 17e eeuw een belangrijke vorm van werkgelegenheid vormde. In de tweede helft van de 20e eeuw is de plateelindustrie grotendeels uit Gouda verdwenen, deels door vertrek en deels door faillissementen. Ten slotte zijn er de Goudse stroopwafels. Deze worden al sinds het eind van de 18e eeuw in Gouda gebakken. Er bestaan diverse \u2013 door de Goudse bakkers geheimgehouden \u2013 recepten voor de stroopwafel.\nWinkels en markten.\nDe binnenstad van Gouda huisvest een verscheidenheid aan winkels. Het grootste deel van de winkels is gevestigd in het noorden van de binnenstad. Bekende winkelstraten zijn de Kleiweg en de Tiendeweg. In het noordoosten van de binnenstad zit ook het winkelcentrum de Nieuwe Markt Passage. De wijken Goverwelle en Bloemendaal beschikken daarnaast over een eigen winkelcentrum. In totaal zijn er meer dan 500 winkels in Gouda, waarvan er ongeveer 400 in de Binnenstad te vinden zijn. Gouda kent drie bedrijven met het predicaat Hofleverancier: Tabakszaak van Vreumingen (5 oktober 2011), Banketbakkerij van Dijk &amp; Zn (4 september 2015), De Producent (18 september 2015).\nAl sinds enige eeuwen worden in Gouda diverse markten georganiseerd: naast de bekende kaasmarkt heeft de stad in het verleden onder andere een varkensmarkt en een paardenmarkt gehad. De straatnamen \"Achter de Vismarkt\", \"Turfmarkt\" en \"Nieuwe Markt\" herinneren nog aan dit marktverleden. Ten slotte heeft de stad in de eerste helft van de 20e eeuw enige tijd een groenteveiling gehad aan de Houtmansgracht. Nog altijd heeft Gouda drie wekelijkse markten. De grootste en bekendste vindt plaats op het centrale Marktplein. Naast de normale markt wordt hier in de zomer nog iedere donderdagochtend een kaasmarkt gehouden. Daarnaast hebben de winkelcentra Goverwelle en Bloemendaal allebei een wekelijkse markt.\nToerisme.\nJaarlijks wordt Gouda ongeveer 1,4 miljoen keer bezocht. Met een gemiddelde uitgave van \u20ac 38 per bezoek is de omzet van bezoekers aan Gouda in 2007 ruim \u20ac 54 miljoen. Van de bezienswaardigheden in Gouda wordt de Sint-Janskerk het meest bezocht. In 2008 had de kerk ongeveer 50.000 bezoekers. Museum Gouda had in hetzelfde jaar ruim 40.000 bezoekers. Ook evenementen als de Goudse kaasmarkt, Kaarsjesavond en \"Gouda bij Kunstlicht\" trekken veel bezoekers: het laatstgenoemde evenement was in 2008 goed voor 65.000 bezoekers. De kaasmarkt wordt door 70.000 mensen bezocht.\nHiernaast staat een overzicht van de ontwikkeling van het aantal toeristen en hun uitgaven tussen 2004 en 2012. In 2010 was de bezoekfrequentie ongeveer 2,8 keer per toerist. De gemiddelde besteding per toerist lag in de periode 2004-2010 op ongeveer veertig euro, en de totale jaarlijkse bestedingen kwamen uit tussen de veertig en zestig miljoen euro.\nMedia.\nRTV Gouwestad is de lokale omroep van Gouda en buurgemeente Reeuwijk en is zowel actief op de radio als op de televisie. Gouda heeft verder twee kranten, Weekblad deGouda en de Goudse Post, die beide gratis worden bezorgd. In de Goudse Post worden naast nieuws ook de bekendmakingen van de gemeente gepubliceerd. Een derde Goudse krant, het Gouds Nieuwsblad, is door de Goudse Post overgenomen. Sinds eind 2011 heeft weekblad deGouda ook een televisiekanaal op kanaal 63 van Caiway en Rekam met als naam GoudaTV. Het geluid op dit kanaal wordt verzorgd door Gouda FM, dat een combinatie van popmuziek en Goudse actualiteiten uitzendt. De Persgroep exploiteert sinds 2017 de website \"IndebuurtGouda\".\nTot en met 2005 verscheen ook de Goudsche Courant, opgericht in 1862 en daarmee een van de oudste kranten van Nederland. Dit dagblad is in september 2005 samen met de krant Rijn en Gouwe en een editie van het Utrechts Nieuwsblad opgegaan in het \"AD Groene Hart\". Overigens had ook het voetbalblad Voetbal International zijn hoofdzetel in Gouda. Inmiddels heeft deze redactie een nieuwe locatie in Utrecht.\nIn 2017 werd indebuurt Gouda opgericht, een regionale nieuwswebsite voor een jongere doelgroep. Zowel Goudse Post, AD als indebuurt Gouda vallen onder De Persgroep.\nVerkeer en vervoer.\nGouda heeft een centrale ligging in de Randstad en is vooral over het spoor goed bereikbaar. Er zijn snelle, frequente en rechtstreekse verbindingen met de vier grote steden. Gouda ligt direct aan de A12 en vlak bij de A20. Het openbaar vervoer in Gouda bestaat uit treinverbindingen van de Nederlandse Spoorwegen en stads- en streekbussen van Arriva.\nWegverkeer.\nGouda ligt langs rijksweg A12, die ter hoogte van Gouda de gekanaliseerde Gouwe kruist door middel van het Gouweaquaduct. De stad wordt met de snelweg verbonden door afrit 11. Ten westen van Gouda ligt het Knooppunt Gouwe, waar de A12 vanuit Utrecht zich opsplitst in de A20 richting Rotterdam en de A12 richting Den Haag. Verder liggen ook de provinciale wegen N207 en N228 bij de stad.\nDe rijks- en provinciale wegen rondom Gouda en hun routes zijn als volgt:\nSpoorwegen.\nGouda is sinds 1855 aangesloten op het Nederlandse spoorwegnet. Gouda beschikt over twee spoorwegstations. De stad is door rechtstreekse treinen verbonden met Amsterdam, Den Haag, Rotterdam, Utrecht en Alphen aan den Rijn. Het hoofdstation is het op korte afstand van de binnenstad gelegen station Gouda met dagelijks circa 20.000 reizigers en heeft de status van Intercitystation. Het station bevindt zich aan de spoorlijn Utrecht - Rotterdam, Gouda - Den Haag en Gouda - Alphen aan den Rijn. Het tweede station is station Gouda Goverwelle, dat in de jaren negentig werd geopend in de oostelijke wijk Goverwelle en alleen door Sprinters wordt aangedaan.\nNaast het normale spoornet reed voorheen een lightrail-sneltram op de lijn naar Alphen aan den Rijn met aansluiting op de trein naar Leiden. Na het stopzetten van de proef met sneltrams werden er weer Sprinters van de NS ingezet. Het was de bedoeling dat de lightrailverbinding via het centrum van Leiden zou worden doorgetrokken naar Noordwijk in het kader van het project RijnGouweLijn. Na een grote beperking van de omvang van het project in 2011 heeft de provincie Zuid-Holland in 2012 besloten compleet af te zien van het project. De gemeente Gouda heeft hiervoor financi\u00eble compensatie gekregen, die wordt ingezet om de infrastructuur langs het spoor te verbeteren. Sinds 2016 rijden er op het traject Gouda- Alphen aan den Rijn R-nettreinen.\nIn het verleden was Gouda bereikbaar per tram: in de jaren tachtig van de 19e eeuw werden lijnen geopend naar Bodegraven en naar Oudewater, maar deze verbindingen werden gesloten in respectievelijk 1917 en 1907. Ook de lijn Gouda - Schoonhoven bestond slechts korte tijd: deze werd geopend in 1914 en in 1942 opgebroken.\nOnderwijs, welzijn en sport.\nOnderwijs.\nIn Gouda bevinden zich ongeveer 40 scholen voor basisonderwijs, voortgezet onderwijs, speciaal onderwijs en mbo. Er zijn veel verschillende soorten onderwijs mogelijk: zo zijn er op basisniveau zowel openbare als rooms-katholieke, protestant-christelijke, gereformeerde en islamitische scholen en zijn er ook een jenaplanschool, een daltonschool en een vrije school.\nEr zijn zeven scholen voor voortgezet onderwijs in Gouda. Dit zijn het Coornhert Gymnasium (openbaar), De Goudse Waarden (protestants-christelijk), Driestar College (reformatorisch-christelijk), Goudse Scholengemeenschap Leo Vroman (openbaar), Het Segment, het Antoniuscollege en Antonius Mavo XL (beide onderdeel van het Carmelcollege en rooms-katholiek) en het Wellant College (protestants-christelijk).\nVerder zijn er ook nog vier vormen van speciaal basisonderwijs en drie van speciaal voortgezet onderwijs en zijn in de stad twee mbo-instellingen aanwezig. Ook bevindt zich naast het Driestar College een HBO instelling, Driestar Educatief een PABO onderwijsinstelling.\nGezondheidszorg.\nHet Groene Hart Ziekenhuis is een belangrijk ziekenhuis in de regio met vestigingen in Gouda, de Bleulandlocatie (het vroegere Bleulandziekenhuis) en een polikliniek in Nieuwerkerk aan den IJssel. Het ziekenhuis is ontstaan uit een fusie in 1972 tussen het algemene \u201cVan Itersonziekenhuis\u201d en het protestantse Diaconessenhuis \"De Wijk\", waarbij in 1992 het rooms-katholieke Sint-Jozefziekenhuis aansloot. De Jozeflocatie bleef als tweede locatie in Gouda tot begin 2014 gehandhaafd. Op deze Jozeflocatie waren onder andere de afdelingen gynaecologie en pediatrie gehuisvest. In mei 2011 is de eerste paal geslagen van een vleugel van 28.000 m\u00b2 op de Bleulandlocatie, waar de afdelingen van de Jozeflocatie in zijn ondergebracht. In 2014 is deze vleugel in gebruik genomen worden.\nIn Gouda bevindt zich een vestiging van de Gemeentelijke gezondheidsdienst (GGD), die onderdeel is van de GGD Hollands Midden. Het hoofdkantoor in Gouda bedient de regio Midden-Holland, die het gebied beslaat binnen de gemeenten Nederlek, Zuidplas, Bodegraven en Schoonhoven.\nSport.\nGouda heeft een groot aantal sportverenigingen en sporters. Waterpolovereniging GZC Donk behoort tot de landelijke top: de eerste zeventallen van de mannen en de vrouwen spelen in de hoogste landelijke divisie. Het vrouwenzevental van GZC Donk is een aantal keer landskampioen geworden en strijdt steeds mee om het kampioenschap. Het eerste elftal van CVV De Jodan Boys komt uit in de Hoofdklasse en speelde \u00e9\u00e9n seizoen (2012/2013) in de Topklasse, het hoogste niveau in het amateurvoetbal. Daarnaast zijn er vijf andere voetbalclubs: Olympia, ONA, SV Gouda, GSV, SV Donk en een zaalvoetbalclub, GZV Watergras, die uitkomt in de Eredivisie, het hoogste landelijke niveau. Rugbyclub Gouda RFC Gouda heeft zijn veld aan de zuidoostkant van Gouda en speelt al jaren in de 2e klasse. Het eerste damesteam van volleybalclub VollinGo speelt al een aantal jaren in de topdivisie, het op 1 na hoogste niveau in Nederland.\nVoormalig doelman van het Nederlands Elftal Ed de Goeij en voormalig turnster Verona van de Leur zijn uit Gouda afkomstig. De Schaatsclub Gouda heeft veel schaatsers en schaatssters van niveau voortgebracht, onder wie Andrea Nuyt, Paulien van Deutekom, Ted-Jan Bloemen en Lars Elgersma. Van de plaatselijke hockeyvereniging GMHC Gouda komen de eerste teams bij de heren en dames uit in de derde klasse. Korfbalvereniging A&amp;CKV Gemini speelt in de zaalcompetitie in de derde klasse en in de veldcompetitie in de vierde klasse (seizoen 2008/2009).\nDe sportvelden en -gebieden in Gouda liggen verspreid over de stad. Een grote sportlocatie vormt het Groenhovenpark in het westen van de stad ligt, dat hockey-, cricket-, korfbal- en voetbalvelden en een atletiekbaan huisvest. Er zijn twee sporthallen van noemenswaardig niveau: de Mammoet en de Zebra. Verder heeft Gouda sinds 2013 de beschikking over een zwembadcomplex, het Groenhovenbad. In het zuiden van Gouda ligt ten slotte Golfpark IJsselweide, tussen de Ringvaart en de Hollandse IJssel. Hoewel er ieder jaar verscheidene sportwedstrijden en -toernooien in Gouda zijn, zijn er geen sportevenementen die een landelijke bekendheid genieten. Wel heeft de Goudse Nationale Singelloop, met een wedstrijdparcours van 10 kilometer, op atletiekgebied een meer dan plaatselijke bekendheid. Ook een deel van het parcours van de Ronde van het Groene Hart, een wielerwedstrijd door het Groene Hart, loopt langs de stad.\nDe tweede etappe van de Ronde van Frankrijk liep in 2015 gedeeltelijk door Gouda.\nOverig.\nIn Gouda bestaat sinds 1949 een zeekadetkorps. Het korps beschikt over het korpsschip \"Freyr\", een sleep/duwboot, zeilboten en vletten.\nBekende Gouwenaars.\nVan de Gouwenaars zijn er enkele die nationale en soms zelfs internationale bekendheid hebben gekregen. Zo was er de humanist Desiderius Erasmus, die in Gouda de Latijnse school bezocht. Erasmus' geestverwant Dirck Volkertsz. Coornhert werd weliswaar geboren in Amsterdam, maar vond op het einde van zijn leven in het liberale en vrijzinnige Gouda een toevluchtsoord en stierf er in 1590.\nEnkele jaren later zouden de Goudse broers Cornelis en Frederik de Houtman als eerste Nederlanders naar Indi\u00eb varen. De staatsman Hi\u00ebronymus van Beverningh vertegenwoordigde Republiek der Zeven Verenigde Nederlanden bij meerdere vredesonderhandelingen. Voorts was er de zeekapitein Roemer Vlacq, die zijn schip opblies om het uit handen van de vijand te houden, en zijn gelijknamige kleinzoon, die zich onderscheidde in de strijd tegen Fransen in de Oostenrijkse Successieoorlog en later diende als viceadmiraal van Holland en West-Friesland.\nKorter geleden verwierven ook de in Gouda geboren politicus en diplomaat Ad Melkert en de dichter Leo Vroman bekendheid in binnen- en buitenland. De Nederlandse film-, televisie-, muziek- en radiowereld telt een groot aantal Gouwenaars, onder wie presentatoren als Marieke Elsinga, Jort Kelder en Anita Witzier, actrices Jennifer Hoffman, Esm\u00e9e van Kampen en Liesbeth Kamerling, en de artiesten Tania Kross, Hind Laroussi, Jamai Loman en Maaike Ouboter."}
{"id": "9147", "revid": "54480", "url": "https://nl.wikipedia.org/wiki?curid=9147", "title": "Torr", "text": ""}
{"id": "9148", "revid": "67263570", "url": "https://nl.wikipedia.org/wiki?curid=9148", "title": "Barometer", "text": "Een barometer is een instrument waarmee de luchtdruk gemeten kan worden. In feite is het een specifieke toepassing van een manometer.\nGeschiedenis.\nIn de tijd van Galileo (1564-1642) ontwierpen ingenieurs fonteinen (en dus ook pompen) voor de stad Florence. Ze merkten dat de enorme pompen er niet in slaagden om water meer dan zo'n 10 meter omhoog te zuigen. Galileo werd om hulp gevraagd, maar hij stierf voordat hij het probleem op kon lossen. In zijn aantekeningen werd de hypothese gevonden dat lucht een massa moet hebben, maar hij kon er geen conclusies uit trekken.\nDe opvolger van Galileo was Torricelli (1608-1647). Hij las de aantekeningen van zijn voorganger en wilde bewijzen dat het de luchtdruk was die het water omhoog bracht. Om niet met buizen van 10\u00a0meter hoog te hoeven werken, vatte hij het idee op om met kwik te werken, bijna 14 maal zo zwaar als water.\nIn 1643 deed Torricelli als eerste de bekende kwikbuisproef, al had zijn opstelling nog geen schaalverdeling en was het dan ook niet echt een barometer. Het besef van de weersvoorspellende waarde ervan kwam pas na zijn dood. Torricelli vulde een dunne buis van een meter lengte in zijn geheel met kwik en zette de buis op zijn kop in een bakje met kwik. Het kwik zakte voor een deel uit de buis, maar een kolom van circa 76\u00a0cm bleef in de buis staan. De hoogte van deze kwikkolom varieerde een beetje met de weersomstandigheden. Als de kolom wat zakte kwam er meestal regen en storm. Bij stralend rustig weer stond de kolom hoog.\nTorricelli trok hieruit de gevolgtrekking dat de druk die het gewicht van het kwik in de kolom op het kwik in het bakje uitoefende gelijk moest zijn aan de druk die de luchtkolom van de atmosfeer er op uitoefende.\nDe druk \"p\" uitgeoefend door de kolom is gelijk aan het gewicht \"gM\" (=valversnelling x massa) van de kolom gedeeld door de doorsnede \"A\" van de buis (gewicht is een kracht en druk = kracht per m\u00b2):\nNu is de massa \"M\" van de kolom evenredig met de dichtheid \"\u03c1\" maal het volume \"V\":\nDe valversnelling \"g\" hangt samen met de zwaartekracht en is overal op aarde vrijwel hetzelfde (aan de polen wat groter). Ten slotte is voor een cilindrische kolom de inhoud (volume) \"V\" gelijk aan de doorsnede \"A\" maal de lengte \"L\" van de kolom:\nDe druk is dus evenredig met de lengte \"L\" van de vloeistofkolom en kan daaraan meteen afgelezen worden. Ook andere vloeistoffen zouden gebruikt kunnen worden, maar doordat de meeste vloeistoffen een veel kleinere dichtheid hebben, wordt de kolom veel langer. Bij het gebruik van water, bijvoorbeeld, is het nodig een buis van meer dan 10 meter lengte te nemen. Bovendien zou het water door de onderdruk boven in de kolom gaan verdampen, waardoor de dampspanning de meting zou verstoren.\nTorricelli realiseerde zich al snel dat in de ruimte boven de kwikkolom geen lucht kon zitten. Hij kon bijvoorbeeld van onderen een paar luchtbelletjes in de buis inbrengen en dan kwam de kolom ineens een stuk naar beneden. Het was duidelijk dat de ruimte boven de kolom luchtledig was, een vacu\u00fcm, en dat zonder zo'n vacu\u00fcm de barometer niet werkte. Voor Torricelli's tijd was het echter niet zonder risico dit soort ketterse dingen te zeggen. Aristoteles had namelijk verklaard dat zoiets onmogelijk was.\nVerder constateerde Torricelli dat het kwikniveau licht varieerde. Tegenwoordig weten we dat dit veroorzaakt wordt door de plaatselijke luchtdruk (hoge- of lagedrukgebied).\nOmstreeks 1660, jaren na Torricelli's dood, verbeterde de Franse fysicus Ren\u00e9 Descartes (1596-1650) de kwikbuis door het toevoegen van een schaalverdeling. Pas toen kon er echt van een barometer worden gesproken. Descartes' landgenoot Blaise Pascal (1623-1662) opperde het idee dat de atmosferische druk lager is op grotere hoogte.\nHet woord barometer werd in 1665 door de Ierse scheikundige Robert Boyle samengesteld uit de Griekse woorden \"b\u00e1ros\" (zwaarte) en \"m\u00e9tron\" (maat). De bar als eenheid voor druk werd naar aanleiding hiervan gevormd door de Noorse fysicus en meteoroloog Vilhelm Bjerknes in 1906.\nTypes.\nKwikbarometer.\nDe buis van Torricelli is een rechte glazen buis die toelaat de hoogte van een kolom kwik te meten. De hoge dichtheid van kwik zorgt ervoor dat de buis minder dan een meter hoog hoeft te zijn (de gemiddelde luchtdruk van 1013 hectopascal komt overeen met ongeveer ). Deze barometer heeft een aantal nadelen:\nMen schrijft Christiaan Huygens een belangrijke verbetering aan de buis van Torricelli toe. In 1672 construeerde Huygens een U-vormige buis, met een been afgesloten en het andere been open en blootgesteld aan de luchtdruk. De buis bevat kwik, zoals voorheen, maar in het open been ligt boven op het kwik een gekleurde indicatievloeistof. De vloeistoffen mengen niet en de indicatievloeistof heeft een lagere dichtheid dan kwik, zodat deze vloeistof op het kwik blijft drijven. In het afgesloten gedeelte van het systeem heeft de buis bovenin een grotere diameter. Ter hoogte van de kwikspiegel aan de open kant van de buis zit eveneens een breder gedeelte. Daarboven wordt de buis weer smaller. De indicatievloeistof reikt tot in dit smallere gedeelte. De hoogte van de kwikkolom is de verticale afstand tussen beide kwikniveaus. Een kleine niveauverandering van het kwik zal een grotere niveauverandering in de smalle buis met indicatievloeistof veroorzaken vanwege het verschil in diameter.\nHuygens slaagde er zo in de aflezing tien keer zo nauwkeurig te maken. Een bijkomend voordeel is dat het kwik afgesloten is van de lucht en niet meer kan verdampen. Overigens zal de vloeistofspiegel van de indicatievloeistof dalen als de luchtdruk stijgt. De barometer van Huygens wordt daarom ook wel contrabarometer genoemd.\nDe eerste barometer met een wijzerplaat werd in 1663 door de astronoom Robert Hooke vervaardigd. Een vlotter drijft op het kwik, en volgt de niveauveranderingen. De verticale verplaatsing wordt overgebracht op een roterende naald, die de druk aangeeft op een wijzerplaat.\nEco-celli-barometer.\nIn 1997 werd door een Belgisch bedrijf, Dingens Barometers, de Eco-celli ontwikkeld en gepatenteerd. De Eco-celli bouwt verder op de barometer van Alexander Adie 1818. Het systeem heeft een gasvulling die door de druk van de lucht wordt samengeduwd. De vloeistof gaat met stijgende en dalende luchtdruk op en neer. Aangezien het gas temperatuurgevoelig is wordt de barometer afgelezen ten opzichte van de thermometer die dezelfde uitzettingsgraad heeft als het gas bij verwarming.\nInnovacelli-barometer.\nVanwege het Europese verbod van 2009 op kwikbarometers werd in navolging van de Eco-celli een nieuw type barometer ontwikkeld zonder de tekortkoming (temperatuurgevoeligheid) van de Eco-celli. In 2010 kwam de gepatenteerde Innovacellibarometer op de markt die bestaat uit 8 anero\u00efde dozen, inerte vloeistof en een membraan. Deze nauwkeurige membraanbarometer vervangt nu de kwikbarometer.\nDonderglas.\nDe Nederlander Cornelis Drebbel heeft de oudst bekende barometer, de \"motus perpetuus\", voorloper van het donderglas omstreeks 1610 uitgevonden, al wordt de vinding in 1619 in een document toegeschreven aan ene Gijsbrecht de Donckere. In het tweede kwart van de 17de eeuw werd Drebbels principe vereenvoudigd en verscheen het donderglas ten tonele. In het reservoir bevindt zich een afgesloten hoeveelheid lucht. Wanneer de druk van de buitenlucht stijgt, drukt deze het water in de tuit omlaag. De lucht in het reservoir wordt dan iets samengedrukt, totdat de druk in het reservoir gelijk wordt aan die van de buitenlucht. Als de druk van de buitenlucht daalt, neemt ook de kracht op de waterkolom af en drukt de lucht in het reservoir het water in de tuit omhoog.\nDonderglazen werden zowel op schepen gebruikt als aan de wal. De uitdrukking \u2018gedonder in de glazen\u2019 komt van dit donderglas vandaan. Johann Wolfgang von Goethe bestudeerde rond 1792-93 het donderglas en populariseerde het in Duitsland, waar het een Goetheglas wordt genoemd, hetgeen als apocrief dient te worden beschouwd. Een andere discutabele benaming is waterbarometer.\nDonderglazen zijn geen nauwkeurige meetinstrumenten; ze reageren niet alleen op luchtdruk maar ook op temperatuur. Mits opgehangen in een ruimte waar de temperatuur redelijk constant is, vormt het donderglas echter een snel reagerende indicator voor atmosferische drukverschillen. Donderglazen werden tot in de 20ste eeuw als geliefd \u2018waterweerglas\u2019 vervaardigd. De hieronder afgebeelde exemplaren zijn replica\u2019s.\nStormglas.\nEen stormglas of \"baroscoop\" bevat een van de buitenlucht afgesloten oplossing van onder andere kamfer en alcohol. Bij helder weer is deze oplossing helder, maar afhankelijk van de weersomstandigheden (niet alleen luchtdruk maar ook temperatuur) vormen zich kristallen. De hoeveelheid en de vorm van de kristallen geven een indicatie van het te verwachten weer.\nGasbarometer.\nDit type barometer werkt als een waterbarometer, alleen zijn de niveauverschillen groter.\nOverige types.\nIn latere tijden zijn barometers verschenen die volgens een wat ander principe werken. Het is bijvoorbeeld mogelijk een metalen capsule vacu\u00fcm te pompen en dan te meten hoever die ingedeukt wordt door de druk van de atmosfeer. Dit type wordt een anero\u00efde barometer genoemd. Ook hier geeft een wijzer de luchtdruk op een schaal aan.\nBarograaf.\nDit apparaat meet de luchtdruk, en houdt deze ook bij. Het werd uitgevonden door Moreland in 1670, maar pas later was het meetonderdeel verfijnd genoeg. Om een voldoende grote uitwijking te krijgen, gebruikt men meerdere capsules (normaal gezien vijf).\nGebruik.\nOmdat luchtdrukveranderingen samenhangen met het passeren van weersystemen, die men depressies en gebieden van hoge luchtdruk noemt, was de ontdekking van de barometer het begin van de wetenschappelijke studie van het weer, de meteorologie. De ontwikkeling van andere barometers dan de kwikkolom is dan ook vooral te verklaren uit de wens om ze op zee te kunnen gebruiken om zo enige waarschuwing te krijgen voordat er een storm aankwam.\nVerder is de mogelijkheid om gasdrukken te meten een erg belangrijke stap geweest in de ontwikkeling van de algemene gaswet en de latere ontwikkeling van de thermodynamica\nBarometers kunnen zowel priv\u00e9 als publiek gebruikt worden. Gedurende de 19e eeuw werd er een groot aantal publieke barometers als straatmeubilair geplaatst. Onder andere een barometer op een paal in Medemblik staat nog op de plek waar deze in 1878 is geplaatst. Deze barometer is een rijksmonument.\nGrootste barometers van Nederland.\nIn het gebouw van de Faculteit Technische Natuurwetenschappen van de Technische Universiteit in Delft bevindt zich in het centrale trappenhuis een twaalf meter hoge watermanometer.\nSoms wordt het dak van het Hotel Okura Amsterdam (78 meter) de \"hoogste barometer van Nederland\" genoemd. De kleur van de luifel is een indicatie voor de weersverwachting van morgen. Blauw betekent zonnig weer op komst, groen slecht weer en wit wisselvallig weer. Achter dit mechanisme zit echter geen echte barometer, de verlichting wordt ingesteld door medewerkers van het hotel.\nGrootste barometer ter wereld.\nDe grootste barometer ter wereld werd ontworpen en vervaardigd in 1985 door Bert Bolle voor het Barometermuseum dat was gevestigd in de buitenplaats Rustenhoven in Maartensdijk. De barometer werd door het \"International Guinness Book of Records\" erkend als de grootste ter wereld. De barometer verhuisde later naar Australi\u00eb waar hij in 1999 werd opgesteld in het bezoekerscentrum van Denmark. In 2011 kwam de barometer weer in het bezit van Bolle en ligt sindsdien opgeslagen."}
{"id": "9159", "revid": "68209493", "url": "https://nl.wikipedia.org/wiki?curid=9159", "title": "Steenkool", "text": "Steenkool is een fossiele brandstof en bestaat uit afzettingen van plantenresten die in het geologisch verleden zijn gevormd.\nOorsprong.\nDe West-Europese steenkool ontstond in het Westfalien, zo'n 313,0 tot 303,9 miljoen jaar geleden, een subperiode van het Carboon. Uit plantaardig organisch materiaal, dat in de aardkorst langdurig aan hoge druk en warmte werd blootgesteld, ontstonden uiteindelijk tamelijk zuivere koolstof en vluchtige verbindingen, waarbij laatstgenoemde grotendeels zijn ontsnapt. De transformatie of \"diagenese\" verloopt, met toenemende blootstelling aan druk en temperatuur, van veen via bruinkool naar steenkool en antraciet, uiteindelijk naar grafiet. Bij verdere compressie van grafiet zou diamant kunnen ontstaan. Dat voor dit proces in principe geen lange tijd nodig is, is in diverse experimenten bewezen. Hierbij werd organisch materiaal aan sterke druk onderworpen waarbij zich binnen een paar dagen steenkool vormde. In steenkoolafzettingen zijn soms de afdrukken van de fossiele planten en bomen, waaruit het is ontstaan, nog herkenbaar.\nEigenschappen.\nTer classificatie van steenkool is de vitriniet-reflectie-methode belangrijk om de temperatuurgeschiedenis van sedimenten in een sedimentair bekken te bepalen.\nDe meting van de reflectie van vitriniet toont aan: hoe hoger de reflectie, hoe minder gas erin voorkomt, en daarmee hoe hoger het koolgehalte.\nSteenkool komt voor in diverse kolensoorten en -kwaliteiten zoals antraciet, ess- (of halfvet)kool, rookzwakke (of driekwart vet)kool en vetkool. Het verschil in gasgehalte maakt het onderscheid tussen deze varianten. Antraciet bevat het minste gas en vetkool het meest. Antraciet en magere kolen zijn gasarm en met name geschikt voor de huisbrand. De esskolen en rookzwakke kolen zijn bestemd voor industrieel gebruik of als brandstof in elektriciteitscentrales. Vetkolen zijn zeer gasrijk; bij verhitting vergruizen deze kolen tot blokjes en klitten aaneen tot sintels. Deze zijn daardoor zeer geschikt voor de fabricage van cokes; een harde kool, bijna rookvrij en nagenoeg zonder zwavel en fosfor. Cokes wordt voornamelijk gebruikt bij de productie van ijzer door hoogovens en gieterijen. Het gas dat bij de productie van cokes vrijkomt is een energiebron maar ook een grondstof voor de bereiding van stikstofkunstmest en andere chemische producten. Vetkool kan ook direct worden ingezet als brandstof voor de industrie, schepen en locomotieven. Bij de winning van huisbrandkolen komen ook veel vergruisde kolen vrij, de zogenaamde fijnkolen. De fijnkolen zijn niet geschikt als huisbrandkolen, maar worden als \u2013 goedkopere \u2013 industriekolen verkocht. Door fijnkool en pek te mengen en vervolgens samen te persen kunnen briketten en eierkolen worden gefabriceerd die wel weer geschikt zijn voor huisbrand. Gaskool werd traditioneel gebruikt in de steen- en glasindustrie.\nCO2-uitstoot.\nBij de verbranding van 1\u00a0kg steenkool komt ca 3,66 (44/12) \u00a0kg CO2 vrij. Dit is echter maar een gedeelte van de totale hoeveelheid CO2-uitstoot die steenkool als product veroorzaakt. Volgens de well-to-wheelmethodiek wordt alle CO2 die ontstaat bij het opsporen, winnen, transporteren en opslaan van steenkolen toegerekend aan de CO2-uitstoot van steenkool. Dat kan wel zo'n 20% bedragen, daarmee komt de totale uitstoot op 4,4\u00a0kg CO2 per kg steenkool.\nReserves, winning, gebruik en handel.\nIn 2020 zijn de wereldwijd steenkoolreserves zo'n 1075 miljard ton, voldoende om het huidige productietempo 140 jaar vol te houden. Landen met grote steenkoolreserves zijn de Verenigde Staten met circa 23% van de wereldwijde reserves, Rusland met 15%, Australi\u00eb (14%) en de Volksrepubliek China (13%).\nBij steenkool wordt een belangrijke tweedeling gebruikt met betrekking tot de toepassing:\nWereldwijd wordt ongeveer 90% van alle gedolven steenkool ingezet als brandstof en de overige 10% bij de ijzerproductie.\nIn 2017 werd wereldwijd 7,7 miljard ton gewonnen, dit was een stijging van 200 miljoen ton ten opzichte van 2016. Van de totale productie was circa 10% cokeskool en de rest stoomkolen. In 2000 lag de totale productie op 4,7 miljard ton. Van de totale stijging van 3,0 miljard ton in deze periode komt 2,1 miljard ton voor rekening van China. In 2017 waren de vijf grootste producenten van steenkool: China met 46% van het totaal, India met 9,3%, de Verenigde Staten (9,1%), Australi\u00eb (6,2%) en Rusland (5,3%). Binnen Europa hebben Duitsland (voornamelijk bruinkool) en Polen de grootste steenkoolindustrie.\nIn 2013 werd een record aan steenkool gewonnen, namelijk 8,3 miljard ton. Sinds 2014 lijkt de winning van steenkool op zijn retour.\nVeel gewonnen steenkool wordt in hetzelfde land verbruikt. In 2017 werd internationaal 1,2 miljard ton steenkool verscheept. De twee grootste exporteurs zijn Australi\u00eb en Indonesi\u00eb die tezamen de helft van alle export voor hun rekening nemen. Rusland, de Verenigde Staten, Colombia en Zuid-Afrika zijn ook grote exporteurs. India is de grootste importeur met 0,2 miljard ton op jaarbasis, gevolgd op kleine afstand door Japan en de Europese Unie. Duitsland is met 50 miljoen ton de grootste importeur in Europa en heeft de sterke daling van de eigen productie grotendeels gecompenseerd. Nederland importeert bijna 15 miljoen ton per jaar.\nDe kwaliteit van steenkool wordt vooral bepaald door de calorische waarde, maar ook door het aandeel van niet koolstof bestanddelen als zwavel, as en water. Door de grote verschillen in kwaliteit is er geen steenkoolmarkt zoals die bijvoorbeeld bestaat voor aardolie. De prijzen komen via onderhandelingen tussen producenten en consumenten tot stand. Voor cokeskool is er een jaarlijkse onderhandeling tussen de grootste producent Australi\u00eb en de grootste gebruiker Japan. De contractprijs die zij afspreken, is een basis (benchmark) voor alle andere cokeskool-contracten. In de belangrijke export- en importhavens van steenkool, zoals Newcastle in Australi\u00eb, Richards Bay in Zuid-Afrika en Rotterdam, wordt nog veel steenkool verhandeld en worden prijzen gepubliceerd.\nIn Nederland is na de ontdekking van aardgas op eigen grondgebied steenkool voor verwarming van woningen en gebouwen, in de jaren zestig van de 20e eeuw aanvankelijk in onbruik geraakt. Voor energieopwekking was het minder in trek omdat bij de verbranding ervan veel meer kooldioxide, een broeikasgas, ontstaat dan bij de verbranding van aardolie of aardgas, en omdat het vaak vrij sterk verontreinigd is met onder andere zwavel waardoor bij de verbranding ook het schadelijke zwaveldioxide als bijproduct ontstaat. Omdat het een van de goedkoopste fossiele brandstoffen is, wordt ongeveer een kwart van alle elektriciteit opgewekt met steenkool als brandstof.\nTot de jaren zestig van de 20e eeuw werden veel huizen in Nederland en Belgi\u00eb met kolenkachels verwarmd. De kolen werden in zakken aangevoerd (ze werden per mud afgerekend) en in kolenhokken en -kelders gestort, waaruit ze in een kolenkit werden geschept om ze te gebruiken. De opkomst van het aardgas heeft de kolenkit uit de huiskamers doen verdwijnen. Belangrijke redenen voor de meeste gezinnen om op aardgas over te gaan was ten eerste dat verwarmen met steenkool veel bewerkelijker is, men moet in de gaten houden dat er voldoende kolen op het vuur zijn, de as moet worden opgeruimd, bij het aanmaken van het vuur soms last van rook in de kamer. Op den duur werden kolen duurder in verbruik dan gas.\nKolenmijnen.\nIn de oudheid, bijvoorbeeld bij de Romeinen, was al bekend dat steenkool als brandstof te gebruiken was, maar omdat hout toen nog veel gemakkelijker te krijgen was gebruikte men dit liever om aan warmte-energie te komen. Steenkool werd ook alleen gebruikt als het dicht aan de oppervlakte lag en zo goedkoop te delven was. Toen in middeleeuws Europa de houtvoorraad slonk werd het economisch interessanter om de productie van steenkool op te pakken en werden er langzamerhand nieuwe mijnen aangelegd. Engeland was het eerste land waarin, vanwege de schaarste aan hout, de steenkoolwinning een betrekkelijk grote omvang aannam (13e eeuw). Omdat deze steenkool vanwege de hoge transportkosten hoofdzakelijk gewonnen werd in locaties dicht bij zee of aangevoerd werd over zee, stond het de eerste eeuwen ook wel bekend als \"sea coal\". Langzamerhand werden er steeds meer mijnen aangelegd en die werden ook steeds dieper. Maar het grondwater werd steeds meer een probleem en dieper dan het grondwaterpeil kon men lang geen kolen delven. Pas met de komst van de stoommachine werd het mogelijk om op grote schaal grondwater weg te pompen en nam de grootschalige mijnbouw met soms kilometersdiepe mijnen een hoge vlucht.\nSteenkoolwinning in Belgi\u00eb.\nIn Walloni\u00eb loopt het steenkoolgebied van Luik tot aan Bergen, het wordt in Noord-Frankrijk voortgezet in het steenkoolbekken van Nord/Pas-de-Calais. Men schat dat de winning van steenkool in Walloni\u00eb reeds begon in de Romeinse tijd. Vanaf 1229 vindt men sporen van reglementen over de uitbating van \"carbonni\u00e8res\".\nIn het midden van de 16e eeuw werd rond Luik veel steenkool gewonnen, dat ook naar Nederland werd uitgevoerd. Circa 1550 werd de steenkoolproductie rond Luik geschat op 50.000 ton. Aanvankelijk werd de steenkool ontgonnen in de openlucht. Later werden gangen gegraven via de helling van de steenkoollagen. Toen de bovenste lagen waren uitgeput, schakelde men over op putten of schachten, die echter niet diep konden gaan door het grondwater.\nMet de invoering van de stoommachine en vooral de stoomtrein begon de echte ontwikkeling van de mijnbouw, met name in de Borinage, het Centrum (de streek rond Charleroi) en Luik. Henegouwen produceerde in 1810 meer dan 1 miljoen ton steenkool per jaar. In 1831 lag de totale Belgische steenkoolproductie op 2,3 miljoen ton en steeg naar 16,9 miljoen ton in 1880. Er waren op het hoogtepunt in totaal 149 steenkoolmijnen.\nIn 1901 vond Andr\u00e9 Dumont de eerste steenkool in As (Limburg), de start voor het Kempens steenkoolbekken. In 1917 startte de productie in de mijn van Winterslag. Later volgden de mijnen van Beringen, Eisden, Waterschei, Zwartberg, Zolder en Houthalen.\nOok in Belgi\u00eb werd de eigen steenkoolwinning langzaam minder rendabel in de periode na de Tweede Wereldoorlog. Vanaf 1952 tot 1965 daalde het aantal Belgische mijnzetels dramatisch van 143 naar 54; alleen Waalse mijnen werden in deze periode gesloten. Op 8 augustus 1956 vond de mijnramp van Marcinelle plaats, waarbij 262 mensen omkwamen. In 1964 fuseerde de mijn van Houthalen met die van Zolder, niet alleen bedrijfsmatig maar ook letterlijk: ze werden ook onder de grond met elkaar verbonden. In 1966 werd de mijn van Zwartberg gesloten, hetgeen gepaard ging met bloedige stakingen.\nIn 1980 sloot de mijn van Blegny als laatste in het Luikse bekken. De site van deze mijn wordt thans toeristisch uitgebaat en werd in 2012, samen met drie andere Waalse mijnsites, erkend als UNESCO-Werelderfgoed. De steenkolenproductie in Walloni\u00eb nam een einde met de sluiting van de mijn van Roton te Farciennes in 1984.\nIn 1992 sloot Zolder als laatste Kempense mijnzetel en daarmee eindigde de steenkoolwinning in Belgi\u00eb.\nSteenkoolwinning in Nederland.\nHet Zuid-Limburgs kolengebied is onderdeel van een veel groter bekken dat zich uitstrekt over Noord-Frankrijk, Belgi\u00eb, Limburg, Aken en het Duitse Ruhrgebied. In Limburg loopt het bekken van de Duitse grens van het zuidoosten naar het noordwesten tot aan de Maas. De steenkoolwinning in Nederland vond plaats in twee regio's: de Oostelijke Mijnstreek en de Westelijke Mijnstreek. Vanaf de 12e eeuw werd steenkool gedolven in de omgeving van het dal van de Worm nabij Rolduc. Bij octrooi van Maria Theresia ontving de Abdij Rolduc op 2 januari 1723 het recht tot het exploiteren van de steenkool in het gebied van Kerkrade, dat later bekend werd als Domaniale mijn. Onder de mijnwet van 1810 van Napoleon konden particulieren concessies aanvragen voor de exploitatie van delfstoffen, en tussen 1852 en 1926 werden door vier particuliere bedrijven negen nieuwe koolmijnen aangelegd. Bij wet van 24 juni 1901 werd beschikt dat in Zuid-Limburg kolenmijnen van staatswege zouden worden ontgonnen. Naast de particuliere mijnen in Limburg ontstonden zo de staatsmijnen Wilhelmina (Terwinselen-Kerkrade, 1909), Emma (Hoensbroek-Heerlen, 1918), Hendrik (Rumpen-Brunssum, 1918), Maurits (Geleen-Lutterade, 1927). Het gasgehalte van de kolen in Limburg neemt toe van het zuidoosten naar het noordwesten. De gasarme huisbrandkolen zijn met name te vinden in de concessies van de particuliere mijnbouwbedrijven en de Wilhelmina in de Oostelijke Mijnstreek. Het kolengruis werd bij de mijnen verwerkt in briketfabrieken. De kolen die uiteindelijk niet voor verkoop geschikt waren, werden gebruikt door de mijnbouwbedrijven in de eigen elektriciteitscentrales voor de energievoorziening.\nIn de periode na de Tweede Wereldoorlog waren de Zuid-Limburgse mijnen van groot belang voor de wederopbouw van Nederland. In de jaren zestig werden deze mijnen steeds onrendabeler, vooral door goedkopere importkolen uit de VS, en onder het kabinet-Cals werd in 1965 de sluiting van alle Nederlandse steenkoolmijnen aangekondigd. In 1974 sloot de Oranje Nassaumijn I in Heerlen als laatste. De staatsmijn Beatrix (Vlodrop) is daardoor nooit tot exploitatie gekomen. De NV Staatsmijnen werd voortgezet als chemiebedrijf DSM (Dutch State Mines) en tussen 1989 en 1996 geprivatiseerd.\nSteenkoolwinning in Duitsland.\nAl in de middeleeuwen vond steenkoolwinning plaats in de rivierdalen van de Worm, de Inde, de Ruhr en de Saar. De uitvinding van de stoommachine maakte diepbouw mogelijk in de 19e eeuw. De steenkoolwinning piekte in 1957 op 149,4 miljoen ton waarna de productie langzaam afnam. Dertig jaar later was de productie gehalveerd en in 2017 werd slechts 3,7 miljoen ton uit de grond gehaald. Vanaf 1964 was het goedkoper om kolen te importeren dan in Duitsland te winnen. In 2017 kostte de invoer van steenkool gemiddeld 92 euro per ton, terwijl een ton Duitse steenkool 180 euro moest opleveren om alle kosten te de dekken. Sinds 2000 importeert Duitsland gemiddeld zo'n 50 miljoen ton aan steenkool op jaarbasis en Rusland en de Verenigde Staten zijn de grootste leveranciers.\nDe laatste steenkoolmijn in Duitsland sloot op 21 december 2018 de deuren. Begin 2012 waren er nog vijf steenkoolmijnen in productie in Duitsland: 1: Bergwerk Ibbenb\u00fcren, Ibbenb\u00fcren (laatste steenkool 17 augustus 2018), 2: Zeche Auguste Viktoria, Marl (sluiting 18 december 2015), 3: Bergwerk Prosper-Haniel, Bottrop (sluiting 21 december 2018), 4: Bergwerk West, Kamp Lintfort (sluiting december 2012), 5: Bergwerk Saar, Saarlouis (sluiting juni 2012).\nSteenkool omzetten in vloeibare brandstoffen.\nIn de Tweede Wereldoorlog was nazi-Duitsland afgesloten van de wereldoliemarkt en probeerde synthetische olie te maken uit de in Duitsland overvloedige steen- en (vooral) bruinkool; dit lukte vrij aardig en tegen het eind van de oorlog kwam een aanzienlijk deel van de benodigde brandstoffen uit bruin- en steenkool.\nZuid-Afrika bezit ook grote voorraden steenkool die het land nog honderden jaren van energie zouden kunnen voorzien. Aardolie wordt er echter nauwelijks aangetroffen. Tijdens de apartheidstijd werd Zuid-Afrika bedreigd met een handelsboycot waardoor de olie-import zou kunnen wegvallen. Om het wegvallen van de olie-import te compenseren is een complete industrietak opgezet om kolen om te zetten in vloeibare brandstoffen (\"synfuel\") en in grondstoffen voor de chemische industrie. Het staatsbedrijf dat zich hier mee bezighield heette SASOL en was gevestigd in Sasolburg. Na 1994 liep de olie-import, door de gewijzigde politieke situatie, geen gevaar meer en is een deel van deze industrietak afgebouwd. Alleen de chemische industrie rond Sasolburg is nog overgebleven. In 2011 zorgde \"synfuel\" voor 60% van de winst van SASOL.\nTransport over zee.\nHet transport van kolen in bulk, voornamelijk over zee, brengt risico met zich mee. De voornaamste problemen die zich kunnen voordoen zijn het afgeven van methaangas, oxidatie, zelfontbranding en corrosie van de wanden van de laadruimte. Voor een lading te vervoeren steenkool moet in het transportcontract behalve de in ton uitgedrukte hoeveelheid, ten minste vochtgehalte, zwavelgehalte en gemiddelde grootte van de kolen zijn vastgelegd. De gezagvoerder van een schip is zo op de hoogte van de specifieke eigenschappen van de lading. Schepen die kolen in bulk vervoeren moeten een toestel om zuurstof, methaangas en koolstofmonoxide concentraties te meten aan boord hebben en een toestel om de temperatuur van de lading te meten.\nMethaangas.\nKolen kunnen ontvlambaar methaangas afgeven. Indien een methaan/luchtmengsel een methaangehalte heeft tussen 5% en 16% is het ontvlambaar. Indien een laadruimte niet volledig gesloten is, kan het gas lekken naar andere ruimtes en daar explosie of vergiftiging veroorzaken.\nOxidatie.\nEr kan een oxidatiereactie plaatsvinden in de kolen waardoor het zuurstofgehalte van de atmosfeer in de laadruimte daalt en het koolstofdioxide- en koolstofmonoxidegehalte stijgt. Dit kan een giftige atmosfeer cre\u00ebren. Koolstofmonoxide is geur- en kleurloos, uitermate giftig en ontvlambaar bij concentraties tussen 12% en 75%. Men dient daarom voorzorgsmaatregelen te nemen bij het betreden van de laadruimte. Bij een oxidatiereactie komt ook warmte vrij waardoor zelfverhitting kan ontstaan.\nZelfontbranding.\nSommige soorten steenkool kunnen zo gevoelig zijn voor oxidatie dat het tot zelfverhitting en uiteindelijk tot zelfontbranding leidt. Wanneer de gemeten temperatuur meer dan 55\u00a0\u00b0C bedraagt, is er een re\u00ebel gevaar voor zelfontbranding en worden maatregelen daar tegen getroffen. Indien steenkool zich boven deze temperatuur bevindt voor de lading aan boord genomen wordt dient de gezagvoerder deze te weigeren. In geval van zelfontbranding worden de luikdeksels gesloten gehouden en eventuele ventilatie onmiddellijk gestopt om de zuurstofaanvoer zo beperkt mogelijk te houden.\nCorrosie.\nSommige soorten steenkool kunnen reageren met water waardoor zuren ontstaan die tot corrosie van de wanden van het laadruim kunnen leiden. Het water kan zich al in de kolen bevinden als ze voor het laden in de regen hebben gelegen, daarom is het belangrijk dat het vochtgehalte in het transportcontract vermeld wordt.\nSteenkoolprijzen.\nDe prijsontwikkeling van steenkolen vanaf 1990 staat in de onderstaande tabel. Steenkool is een van de brandstoffen en concurreert vooral met aardolie en aardgas. Vanaf 2005 wordt de sterke stijging van de olieprijs ook gereflecteerd in een hoge prijs voor steenkool en na 2008 is de daling van de olieprijs ook zichtbaar in de steenkolenprijzen. Veel steenkool wordt lokaal gebruikt en de prijs van de steenkool varieert per regio. De laatste twee kolommen maken het prijsverschil zichtbaar tussen cokes- en stoomkolen. Cokeskolen voor de staalindustrie zijn van een hogere kwaliteit en zijn daarom duurder dan stoomkolen. De Japanse cijfers betreffen importcijfers en zijn inclusief het transport naar een Japanse haven."}
{"id": "9162", "revid": "419575", "url": "https://nl.wikipedia.org/wiki?curid=9162", "title": "Broeikasgas", "text": "Broeikasgassen zijn gassen in de atmosfeer van de Aarde of een andere planeet met het vermogen om warmtestraling te absorberen en geleidelijk in alle richtingen weer af te geven. Hierdoor dragen ze bij aan het vasthouden van warmte in de atmosfeer en daarmee aan het verhogen en in stand houden van de evenwichtstemperatuur. Dit wordt het broeikaseffect genoemd.\nDe belangrijkste broeikasgassen in de aardatmosfeer zijn waterdamp, koolstofdioxide (CO2), methaan, lachgas (distikstofmonoxide) en ozon. Zonder broeikasgassen zou de gemiddelde temperatuur op Aarde zo'n 33 graden lager zijn: \u221218\u00a0\u00b0C in plaats van de huidige +15\u00a0\u00b0C. De mate waarin een bepaalde hoeveelheid broeikasgas kan bijdragen aan het broeikaseffect wordt het aardopwarmingsvermogen genoemd.\nHet broeikaseffect is door de Engelse fysicus John Tyndall in 1861 op grond van spectroscopische meetresultaten en door de Zweedse fysisch chemicus Svante Arrhenius in 1896 op theoretische grond voorgesteld.\nSinds de industri\u00eble revolutie is de hoeveelheid broeikasgassen in de aardatmosfeer toegenomen. Dit leidt tot het 'versterkte' broeikaseffect en daarmee tot opwarming van de Aarde, een vorm van klimaatverandering. Dit kan een probleem vormen voor mens en natuur doordat het klimaat dan in sommige delen van de Aarde minder leefbaar zou worden, terwijl men zich op andere plaatsen moet zien aan te passen aan de klimaatverandering.\nAbsorptie van warmtestraling door gassen.\nDe kwantummechanica leert dat monoatomische gassen zoals argon (Ar) en diatomische gassen zoals stikstof (N2) of zuurstof (O2) zonder dipoolmoment geen absorptielijnen hebben in hun infraroodspectrum, waardoor ze geen warmtestraling kunnen absorberen en niet aan het broeikaseffect kunnen bijdragen. Gasmoleculen die een dipoolovergang kunnen hebben in hun infraroodspectrum, zoals waterdamp (H2O), koolstofdioxide (CO2), distikstofmonoxide (N2O), stikstofdioxide (NO2) en ozon (O3), doen dat wel. De absorptiespectra van gassen die uit nog meer atomen bestaan, zoals methaan (CH4), freon (CF2Cl2 en CFCl3) en zwavelhexafluoride (SF6) hebben meestal meer dipoolovergangen die sterker absorberen en veroorzaken daardoor een sterker broeikaseffect.\nDe absorptielijnen in de infraroodspectra van gassen worden veroorzaakt door vibratieovergangen en rotatie-vibratieovergangen waarbij een molecuul overgaat van de ene rotatie- en trillingstoestand naar een andere rotatie- en trillingstoestand met een hogere energie. Het energieverschil tussen die toestanden bepaalt de golflengte van de geabsorbeerde warmtestraling. Het dipoolmoment van de trillingstoestanden in het absorptieproces moet bovendien verschillend zijn. De grootte van het verschil in dipoolmoment tussen die trillingstoestanden is bepalend voor de sterkte van de absorptie. Grotere moleculen absorberen warmtestraling beter doordat er meer verschillende manieren zijn waarop ze kunnen trillen en doordat de verschillen in dipoolmoment tussen de trillingstoestanden groter zijn dan bij kleinere moleculen.\nDe warmtestraling die vanaf de zon de aarde bereikt, is kortgolvig. Deze straling kan door broeikasgassen niet worden tegengehouden en bereikt ongehinderd de aarde. De warmte die door de aarde weer wordt afgegeven (vooral in de nacht en in het winterhalfjaar), is langgolvig en wordt door de broeikasgassen deels geabsorbeerd en weer teruggekaatst naar de aarde. Per saldo wordt het daardoor langzaam warmer omdat er meer warmte binnenkomt dan er wordt afgegeven.\nAardopwarmingsvermogen.\nVaak wordt het aardopwarmingsvermogen (Engels: \"global warming potential\") van gassen uitgedrukt in CO2-equivalenten. Daarin speelt ook de absorptieband waarin het betreffende molecuul warmtestraling absorbeert een rol. Gasmoleculen die warmtestraling absorberen bij golflengten waarbij het aardoppervlak veel warmte uitstraalt leveren een grotere bijdrage. Het spectrum van de warmtestraling die door het aardoppervlak uitgestraald wordt is afhankelijk van de temperatuur van het aardoppervlak en wordt bij benadering gegeven door de zwarte lichaamsstralingscurve van de wet van Planck. Aangezien niet alle moleculen even lang in de atmosfeer blijven, is het aardopwarmingsvermogen meestal gedefinieerd over een periode van 100 jaar. Methaan heeft bijvoorbeeld een levensduur van ongeveer 10 jaar in de atmosfeer, en is in die periode als broeikasgas ongeveer 300 keer zo sterk als CO2. Gemiddeld over 100 jaar is methaan slechts 28 keer zo sterk. De belangrijkste broeikasgassen en hun relatieve aardopwarmingsvermogens zijn:\nWaterdamp.\nHet belangrijkste broeikasgas in de atmosfeer van de aarde is waterdamp. Door de temperatuurstijging die in de laatste honderd jaar is opgetreden neemt de hoeveelheid waterdamp in de atmosfeer toe en wordt het broeikaseffect extra versterkt. Waterdamp wordt onder de huidige omstandigheden daarom als een complex terugkoppelingsmechanisme beschouwd in het klimaatsysteem.\nAls op een bepaalde plaats de hoeveelheid waterdamp in de atmosfeer stijgt, dan wordt de lucht daar warmer door de versterking van het broeikaseffect. Dat kan tot gevolg hebben dat er meer water verdampt waardoor de luchtvochtigheid verder toeneemt en het broeikaseffect nog verder versterkt wordt. Dit is een positieve terugkoppeling. Door een hogere atmosferische temperatuur heeft de atmosfeer een hoger dauwpunt waarbij de waterdamp condenseert, volgens de wet van Clausius-Clapeyron. Afhankelijk van de omstandigheden kunnen verschillende typen wolken of mist ontstaan of juist verdwijnen. Bij een toenemende hoeveelheid wolken neemt de hoeveelheid zonlicht dat het aardoppervlak bereikt af, waardoor verdere verdamping en temperatuurstijging afgeremd wordt. Doordat wolken het zonlicht reflecteren wordt eveneens minder warmte door de atmosfeer geabsorbeerd. Dit is een negatieve terugkoppeling. De hoeveelheid waterdamp in de atmosfeer is sterk afhankelijk van plaats en omstandigheden. Bovendien worden waterdamp en wolken door de wind en de atmosferische circulatie over kortere en langere afstanden verplaatst.\nWaterdamp speelt een centrale rol in de waterkringloop. Deze waterkringloop is een essentieel onderdeel van de warmtehuishouding van de atmosfeer en vormt een erg ingewikkeld niet-lineair dynamisch systeem dat met andere systemen verbonden en vervlochten is. Vanwege de complexiteit van deze systemen is het lastig om door middel van een modelberekening of met behulp van meetapparatuur een gemiddelde waterdampconcentratie van de atmosfeer te berekenen of te meten, en wordt deze pas sinds de tijd van de satellieten (vanaf ongeveer 1980) met redelijke betrouwbaarheid gemeten. Aangezien de hoeveelheid waterdamp in de atmosfeer invloed heeft op de wolkvorming en de omvang van ijskappen op de polen, die de temperatuur verlagen, terwijl het als broeikasgas de temperatuur verhoogt, is het moeilijk om het effect van waterdamp op het klimaat onder alle omstandigheden te bepalen.\nBovendien heeft de concentratie van roetdeeltjes en andere verontreinigingen in rookgassen eveneens invloed op wolkvorming. Deze effecten zijn het sterkst in industri\u00eble gebieden waar veel broeikasgassen geproduceerd worden. In het geologische verleden hebben vulkanische activiteit en grote natuurrampen de wolkvorming en temperatuur op Aarde bepaald. Gegevens over temperatuur en luchtvochtigheid zijn in zulke gevallen ontoereikend om het effect van waterdamp op het weer en het klimaat te bepalen.\nDe verdeling en de vorm van landmassa's en de daarop aanwezige ecosystemen hebben eveneens invloed op de concentratie van waterdamp in de atmosfeer. Gebergten, woestijnen en savannen hebben meestal het effect dat ze de lucht die eroverheen stroomt uitdrogen, zodat gebieden die erachter liggen droger zijn. Beboste gebieden nemen meestal goed water op en geven gemakkelijk waterdamp af. Tropische regenwouden werken als een buffer voor water. De verdeling van de landmassa en het neerslagpatroon in de omgeving van poolgebieden is mede bepalend voor de grootte van de ijskappen.\nUitstoot en concentraties.\nDe bronnen van broeikasgassen zijn natuurlijke en door de mens veroorzaakte uitstoot. De door de mens veroorzaakte uitstoot is met name afkomstig uit de sectoren energie (25%), landbouw en veeteelt (20,4%), industrie (18%) en transport (14%), maar ook gassen die gebruikt worden in de gezondheidszorg leveren een aanzienlijke bijdrage. Zo is het effect van het narcosemiddel desfluraan maar liefst 3714 maal zo sterk als dat van koolstofdioxide. Alle narcosegassen samen dragen ongeveer evenveel bij aan de opwarming van de aarde als ongeveer 1 miljoen auto's.\nEen natuurlijke bron van CO2 zijn vulkanen. Een biologische bron van methaan zijn anaerobe bacteri\u00ebn in moerassen. De concentraties en de uitstoot van broeikasgassen worden wereldwijd gemeten en bijgehouden door meetstations. In 2014 publiceerde de werkgroep reactieve stikstof van de Europese economische commissie van de Verenigde Naties het ENA-rapport. Hierin concludeerde zij dat de Europese uitstoot van stikstof met 40% en broeikasgassen met 25 tot 40% zal afnemen als alle Europeanen het aandeel dierlijke producten in hun dieet halveren (de demitarische oplossing).\nOndanks afgesloten klimaatakkoorden en genomen beleidsmaatregelen stijgt de uitstoot van broeikasgassen nog steeds, en nemen de concentraties van broeikasgassen in de atmosfeer toe. Jaarlijks brengt de Milieuorganisatie van de Verenigde Naties een \"Emissions gap report\" uit. Het rapport uit 2019 constateert dat de broeikasgasuitstoot nog steeds stijgt, en dat het streven om de uitstoot te verminderen tot nu toe gefaald heeft. Het rapport verwacht bovendien niet dat de uitstoot in de komende jaren wel zal gaan dalen.\nIn Nederland daalde in 2023 de uitstoot van broeikasgassen met 6% en lag daardoor 34% lager dan in 1990. De luchtvaart was met 9% de grootste stijger in 2023.\nWereldwijde trends.\nOnderstaande grafieken zijn voorzien van de Engelse namen en afkortingen van stoffen. De afkorting CFC (\"chlorine-fluorine-carbon\") vertaalt naar het Nederlands als chloorfluorkoolstofverbindingen, dus: cfk's. Het gaat dan om CFC-12, CFC-11, HCFC-22 en HFC-134a.\nVergelijking van de CO2-uitstoot.\nVergelijking van de CO2-uitstoot per MWh, bij 100% effectiviteit van de verbranding:"}
{"id": "9163", "revid": "1301923", "url": "https://nl.wikipedia.org/wiki?curid=9163", "title": "Gelatine", "text": "Gelatine is een eiwitproduct dat wordt bereid door gedeeltelijke hydrolyse van collageen. Collageen is een eiwit dat voorkomt in bindweefsels (onder andere huid, botten en kraakbeen) van vooral zoogdieren. \nBereiding.\nDe gelatine wordt gewonnen door huiden en beenderen van vooral zoogdieren na hydrolyse met sterke zuren of basen (bij relatief lage temperatuur: tussen 14 en 18\u00b0C) langdurig te laten trekken in heet water. Net zoals bij het trekken van een bouillon lossen de oplosbare bestanddelen op. Vervolgens wordt het resultaat ingedikt, gefiltreerd, gegeleerd en gedroogd (osse\u00efne). Afhankelijk van de toepassing kan de gelatine vermalen worden tot een fijn poeder.\nDe meeste gelatine in voeding is afkomstig van huiden van varkens, soms van kalveren, gevogelte of vis.\nEigenschappen.\nGelatine lost goed op in warm water en vormt bij afkoeling met dit water een gel. Op grote schaal wordt echter ook gelatine toegepast die oplost in koud water (10\u00b0C).\nBij kamertemperatuur bevinden de gelatinemoleculen zich in een bepaalde helixstructuur, een soort wenteltrapvorm. Deze structuur bestaat uit drie aminozuurketens en wordt in stand gehouden door intermoleculaire krachten (hoofdzakelijk waterstofbruggen) tussen de aminozuren aan de binnenkant van de helix. Als heet water wordt toegevoegd, worden deze bindingen verbroken. De helixstructuur valt uit elkaar en de verschillende aminozuurketens bevinden zich los van elkaar in oplossing. Als het mengsel weer afkoelt, gaan de aminozuurketens weer interacties met elkaar aan. Omdat de ketens behoorlijk door de oplossing gemengd zijn, kan de drievoudige helixstructuur niet meer perfect gevormd worden. Er vormt zich een groot eiwitnetwerk, waarin holten en kanalen voorkomen.\nToepassing.\nVoeding.\nDe belangrijkste toepassingen in voeding zijn snoepjes, nagerechten (gelatinepudding, gummysnoep) en bakkerijproducten. Gelatine komt voor in de meeste soorten drop. Het E-nummer voor gelatine is E441.\nCapsules.\nOok wordt gelatine gebruikt voor de productie van zachte en harde capsules, respectievelijk voor geneesmiddelen en cosmetische producten, zoals badparels.\nFotografische materialen.\nOok wordt gelatine toegepast op fotografische films en fotopapier (zilvergelatinedruk).\nMedicinale toepassing.\nSommigen claimen een effect van de stof bij de gewrichtsziekten artrose en reuma, indien dagelijks gebruikt in hoeveelheden van circa 10 gram. Een overzichtsartikel uit 2012 waarin acht studies naar de effecten van collageenproducten op artroseklachten werden geanalyseerd, concludeerde dat er nog onvoldoende bewijs is voor een effect, mede door de slechte tot matige kwaliteit van het uitgevoerde onderzoek.\nGelatine wekt geen allergische respons op. Vermelding in de ALBA lijst is daarom niet nodig. Het hypoallergene karakter maakt het product uitermate geschikt voor medische toepassingen.\nIn de synchroonzwemsport.\nBij synchroonzwemmen wordt gelatine gebruikt om de haren strak naar achter te houden tijdens het zwemmen. De gelatine wordt sterk geconcentreerd bereid en dan in de haren gebracht. Door het koude water van het zwembad lost de gelatine nauwelijks op en blijven de haren strak naar achteren zitten.\nReligieuze en principi\u00eble aspecten.\nLeden van sommige religieuze groeperingen (moslims, joden) die alleen halal of koosjer mogen eten, alswel hindoes, willen geen gelatine gebruiken die mogelijk van varkens respectievelijk van niet conform hun religieuze voorschriften geslachte runderen afkomstig is; ook veganisten en vegetari\u00ebrs gebruiken het niet vanwege de dierlijke oorsprong. De vele toepassingen maken het echter lastig dit soort producten te vermijden. In de keuken kan gelatine vaak worden vervangen door agar-agar, dat van zeewier wordt gemaakt."}
{"id": "9164", "revid": "380516", "url": "https://nl.wikipedia.org/wiki?curid=9164", "title": "Polymeer", "text": "Een polymeer (Grieks: \"poly\", 'veel' en \"meros\", 'deel') is een organisch molecuul dat bestaat uit een opeenvolging van identieke - of soortgelijke - delen of \"monomeren\", die chemisch aan elkaar zijn gekoppeld. Polymeren worden bestudeerd in de polymeerchemie en de polymeerfysica.\nOnderverdeling polymeren.\nPolymeren kunnen op verschillende wijzen worden ingedeeld:\nDe meeste natuurlijke, biologische polymeren zijn condensatiepolymeren, maar natuurlijk rubber, gewonnen uit de rubberboom, is een additiepolymeer. \nSynthetische polymeren worden verder onderverdeeld op basis van hun materiaaleigenschappen: respectievelijk thermoplasten, thermoharders en elastomeren.\nVormingsreactie.\nCondensatiepolymeren.\nBij condensatie-polymerisatie reageren twee functionele groepen van twee respectievelijke monomeren met elkaar, zodat deze twee moleculen aan elkaar worden gekoppeld tot een dimeer. Tijdens deze koppeling wordt een klein molecuul afgesplitst, vaak water (bijvoorbeeld bij de vorming van biopolymeren in de cellen), maar ook ammoniak, waterstofchloride of methanol komen voor. En als deze reactie steeds opnieuw kan worden herhaald, doordat iedere (identieke) monomeer aan beide kanten een functionele groep heeft, wordt er uiteindelijk een polymeer gevormd. Op deze manier kunnen respectievelijk polyesters gevormd worden door een ketting van esterbindingen (bijvoorbeeld polyethyleentereftalaat (PET)), polyethers door een ketting van etherbindingen, polyamiden door een ketting van amidebindingen, en zo voort. Deze vormingswijze verloopt geleidelijk aan, waardoor de reactiesnelheid van condensatie ten opzichte van additie als traag mag worden beschouwd.\nAdditiepolymeren.\nNaast bovenstaand type polymerisatie is er de polymerisatie door additie aan een dubbele binding: dit wordt gebruikt voor de polymerisatie van alkenen en alkynen, bijvoorbeeld tot polyetheen maar ook rubber. Deze polymerisatiereactie wordt meestal additie genoemd en wordt ge\u00efnitialiseerd door een radicaal. Net door deze radicaalvorming kan een keten erg snel gemaakt worden. Nadeel is wel dat als twee radicalen met elkaar binden, het polymeer niet meer kan 'aangroeien'. Additiepolymeren zijn altijd ketenpolymeren.\nVerschillende polymeren kunnen gemengd worden in \"blends\" of chemisch verbonden in copolymeren.\nMateriaaleigenschappen synthetische polymeren.\nThermoplasten.\nDe thermoplasten zijn smeltbare polymeren. Ze kunnen in een vorm gegoten worden. Deze polymeren bestaan meestal uit onvertakte of lichtvertakte ketens bestaande uit een of meer soorten monomeren. Pvc en polystyreen zijn voorbeelden van thermoplasten. Thermoplasten worden vaak in de juiste vorm gebracht door ze te smelten en in een mal te spuiten. De molecuulketens kunnen langs elkaar schuiven als de vanderwaalskracht tussen de moleculen overwonnen wordt.\nThermoplasten kunnen door hun eigenschappen (smeltbaar) goed gerecycleerd worden. Een groot voordeel van thermoplasten is de reversibiliteit van het opwarmen.\nThermoharders.\nThermoharders zijn netwerken (3D) van ketens, minimum 10-50% vernet. De polymeren krijgen hierdoor de vorm van een netwerkpolymeer en zullen vaak ontleden voordat ze smelten. Dit maakt het productieproces voor thermoharders ingewikkelder dan voor thermoplasten. Thermoharders zullen bijvoorbeeld als twee componenten in een mal gebracht moeten worden, waar ze reageren tot het uiteindelijke polymeer. Door de onderlinge verbinding van de ketens vormt het polymeer bijna \u00e9\u00e9n groot molecuul. Thermoharders kunnen slechts moeilijk gerecycleerd worden, omdat ze niet opnieuw gesmolten kunnen worden.\nElastomeer.\nEen elastomeer bevat crosslinks (beperkt in aantal). Crosslinks in het materiaal zorgen voor een grote elastische vervormbaarheid. Er is wat beweging tussen de moleculen mogelijk, maar als de uitwendige kracht wegvalt, nemen de moleculen hun oorspronkelijke vorm aan. De moleculen zijn elastisch. Een mooi voorbeeld hiervan is gevulkaniseerd rubber. Tussen de polymeren worden zwavelbruggen aangebracht, waardoor het rubber minder tot niet meer vloeibaar wordt. Dit proces heet vulkanisatie. Als het gevulkaniseerde rubber dan een uitwendige kracht ondervindt, zullen de zwavelverbindingen meegeven zolang de kracht aanhoudt. Verdwijnt de kracht, dan zullen de zwavelbruggen weer hun oorspronkelijke positie innemen. Het materiaal is dus elastisch.\nHerkomst.\nSynthetische polymeren.\nOnder meer plastics zijn synthetische polymeren. Voorbeelden van synthetische polymeren:\nAlgemene klassen van synthetische polymeren met een bepaalde vorm, maar waarvan varianten bestaan door verschillende monomeren te kiezen:\nBiopolymeren.\nEiwitten en polysachariden zijn natuurlijke polymeren. Onder de polysachariden vallen, naast zetmeel (het hoofdbestanddeel van granen), ook cellulose en lignine (de twee belangrijkste bestanddelen van hout), en chitine, de grondstof voor het exoskelet van insecten. De belangrijkste biopolymeren op een rij:"}
{"id": "9166", "revid": "80021", "url": "https://nl.wikipedia.org/wiki?curid=9166", "title": "Broeikaseffect", "text": "Het broeikaseffect is het proces waarbij warmtestraling van een planetair oppervlak geabsorbeerd wordt door atmosferische broeikasgassen en vervolgens uitgezonden wordt in alle richtingen. Doordat een deel wordt teruggezonden naar het aardoppervlak, neemt de oppervlaktetemperatuur toe. De atmosfeer is selectief transparant: het laat zichtbaar licht van de zon wel bijna volledig door. Zonder het broeikaseffect, dus zuiver het effect van zonlicht en aardwarmte, zou de oppervlaktetemperatuur op Aarde gemiddeld -18\u00a0\u00b0C zijn; feitelijk is zij echter +15\u00a0\u00b0C. Het effect is genoemd naar de broeikas waar een glazen of plastic overkapping de uitstraling van warmte tegenhoudt en zo de temperatuur in de broeikas laat oplopen.\nMenselijk handelen, zoals ontbossing en de verbranding van fossiele brandstoffen zorgen ervoor dat op Aarde de concentratie van een aantal broeikasgassen stijgt, waardoor het broeikaseffect wordt versterkt. Dit leidt tot de opwarming van de Aarde.\nWerking.\nDe temperatuur van het aardoppervlak wordt bepaald door een evenwicht van een aantal factoren.\nBijdragen die warmte toevoegen zijn:\nWarmte wordt aan het oppervlak onttrokken door:\nDoor verdamping en convectie wordt warmte op verschillende manieren getransporteerd. Door verdamping koelt het aard- of zeeoppervlak af waarna de warme en vochtige lucht opstijgt en wolken vormt. Bij deze wolkvorming komt de aan het aardoppervlak opgenomen warmte tijdens het condensatieproces weer vrij zodat er per saldo warmte van het aardoppervlak naar hogere luchtlagen getransporteerd is. Dit warmte- en watertransport levert een belangrijke bijdrage aan de temperatuurstijging op hogere breedtegraden.\nAndere warmtebronnen, zoals het verbranden van fossiele brandstoffen, zijn - afgezien van de gerelateerde emissies van broeikasgassen - ten opzichte van in- en uitstraling verwaarloosbaar.\nDe bijdrage van het zonlicht en de afname van de warmte door de uitstraling zijn op een ingewikkelde manier afhankelijk van een aantal omstandigheden:\nEr stelt zich een evenwicht in doordat de uitstraling van infrarood toeneemt bij stijgende temperatuur. De inkomende straling van de zon is van een kortere golflengte (veelal zichtbaar licht), dan de uitstraling (veelal infrarode straling). Broeikasgassen absorberen vooral infrarode straling en kaatsen het terug naar het aardoppervlak, maar absorberen minder van de inkomende straling van de zon. Dit verhoogt de evenwichtstemperatuur op de Aarde, en wordt het broeikaseffect genoemd.\nVoorbeelden van broeikasgassen zijn waterdamp (veroorzaakt 36-70% van het broeikaseffect, wolken niet meegeteld), kooldioxide (CO2, veroorzaakt 9-26%), methaan (CH4, veroorzaakt 4-9%) en ozon (O3, veroorzaakt 3-7%).\nBij lachgas is de broeikaswerking circa 300 maal groter dan die van koolstofdioxide. In het algemeen is de uitstoot van lachgas relatief beperkt, ook op wereldschaal. Het kan echter tot anderhalve eeuw duren voordat het afgebroken is. Daarom wordt het ook tot de belangrijkste broeikasgassen gerekend, waarbij het tot 7% van het broeikaseffect verklaart.\nDe hoeveelheid waterdamp in de lucht is sterk afhankelijk van de temperatuur: hoe warmer, hoe meer verdamping er plaatsvindt, hoe meer waterdamp er in de lucht zit. Ook neemt de maximale hoeveelheid waterdamp per liter lucht toe met toenemende temperaturen, volgens de wet van Clausius-Clapeyron. De hoeveelheid andere broeikasgassen bepaalt dus in sterke mate de concentratie waterdamp.\nAnalogie met echte broeikas.\nDe vergelijking tussen een broeikas en het aardse broeikaseffect gaat niet goed op. In een broeikas stijgt de temperatuur ten opzichte van de omgeving. De primaire oorzaak hiervan is dat de lucht in de kas niet wordt ververst (in tegenstelling tot buiten de broeikas). Het broeikaseffect verwijst echter naar een stralingsval, waarbij broeikasgassen door het in zonlicht opgewarmde aardoppervlak uitgezonden infrarode straling absorberen en gedeeltelijk weer terug naar beneden reflecteren. Het idee dat een daadwerkelijke broeikas op een vergelijkbare manier als stralingsval werkt doordat gereflecteerd zonlicht in de kas van een langere golflengte is en daardoor wordt tegengehouden door het glas, is onjuist. R.W. Wood toonde reeds in 1909 met een simpel experiment aan dat dit niet opgaat. Hij gebruikte twee verder identieke kassen, een van glas en de ander van steenzout. De laagfrequente straling die in de stralingsval voor warmteopwekking moet zorgen wordt wel door glas maar niet door steenzout gereflecteerd. Als de stralingsval-hypothese juist is zou de glazen kas een aanzienlijk hogere temperatuur moeten krijgen. Beide kassen kregen echter vrijwel dezelfde temperatuur, waarmee werd aangetoond dat het \"broeikaseffect\" in daadwerkelijke broeikassen nauwelijks een rol speelt. De opwarming is hier vooral een gevolg van de geblokkeerde convectie, die normaal de opwarmende lucht naar boven zou afvoeren. De aardatmosfeer kan haar warmte naar boven toe echter alleen kwijt aan het vacu\u00fcm van de ruimte en convectie begrenst zich op aarde tot de troposfeer. Warmtestraling is dus de enige vorm van warmteverlies voor de aarde als geheel, en om die reden is de stralingsval waar de naam \"broeikaseffect\" naar verwijst hier verhoudingsgewijs een veel grotere factor.\nOntdekking van het broeikaseffect.\nHet broeikaseffect is in de loop van de 19e eeuw ontdekt door de gecombineerde observaties van verschillende wetenschappers. In 1827 kwam de Fransman Joseph Fourier met het idee dat de temperatuur alleen verklaard kon worden door onzichtbare warmtestraling. De Amerikaanse natuurkundige Eunice Newton Foote publiceerde in 1856 voor de AAAS haar onderzoek naar de opwarming van lucht door de zon, en hoe die opwarming toenam onder invloed van koolstofdioxide. De Ier John Tyndall maakte in 1861 resultaten bekend van laboratoriummetingen, waaruit bleek dat waterdamp en gassen als kooldioxide warmtestraling opnamen. Hij dacht dat variaties in die gassen klimaatveranderingen konden verklaren.\nIn 1896 publiceerde de Zweed Svante Arrhenius berekeningen van temperatuurveranderingen op Aarde door variaties in de hoeveelheid kooldioxide. Een verdubbeling leidde volgens hem tot een opwarming van 4 tot 6 graden. In 1906 stelde hij dat echter bij naar 1,6 graden. Arrhenius wordt dan ook beschouwd als de ontdekker van de opwarming van de Aarde.\nHet broeikaseffect op andere planeten.\nEen planeet die een sterk broeikaseffect heeft, is de planeet Venus. Doordat Venus dichter bij de zon staat dan de aarde, valt op basis van een verhoogde warmte-instraling een hogere oppervlaktetemperatuur dan op Aarde te verwachten. Het verschil is echter veel groter dan op basis van het verschil in afstand verwacht mag worden, en de oppervlaktetemperatuur van Venus (480\u00a0\u00b0C) is hoger dan die van Mercurius, hoewel Mercurius veel dichter bij de zon staat.\nDe oorzaak is dat Venus een zeer dichte atmosfeer heeft, die voor het grootste deel uit het broeikasgas CO2 bestaat. Het broeikaseffect is op Venus dan ook zeer sterk. Mercurius daarentegen heeft vrijwel geen atmosfeer, en derhalve ook geen broeikaseffect. De hoeveelheid instraling is op de door de zon beschenen kant weliswaar erg hoog, maar de uitstraling is ook erg hoog. Hierdoor zijn de verschillen tussen dag- en nachttemperatuur zeer groot (in de orde van +250 en -250 graden Celsius).\nOp basis van foto's van Mars gemaakt door de Mars Global Surveyor en de NASA Odyssey-missie valt af te leiden, dat de laatste 3 jaar de CO2-ijskap op Mars krimpt. Berekeningen van Fenton, Geissler en Haberle ondersteunen de verklaring dat het smelten van de CO2-ijskap op Mars door een positieve feedback-loop van stofstormen komt.\nHuidige versterking van het broeikaseffect.\nIn de loop van de twintigste eeuw zijn er verscheidene modellen ontworpen die een systematische stijging van de hoeveelheid broeikasgassen in de atmosfeer beschrijven. Dit wordt het \"versterkte broeikaseffect\" genoemd. Eind jaren vijftig begon men systematisch de koolstofdioxideconcentratie in de atmosfeer te meten. Pionier op dit gebied was Charles David Keeling (1928-2005), die als eerste de concentraties met grote nauwkeurigheid en langdurig registreerde. Dit deed hij zowel op de Mauna Loa-vulkaan op Hawa\u00ef, als op het Amerikaanse militaire Zuidpool-station. Na twee jaar meten meldde hij dat de kooldioxideconcentratie in de atmosfeer wereldwijd aan het stijgen was. Metingen uit 2013 laten een gemiddelde concentratie van circa 395 ppm (\"parts per million\") CO2 zien. Toen Keeling begon te meten was dit 315 ppm en uit luchtbelletjes opgesloten in de ijskap van Antarctica wordt geconcludeerd dat deze concentratie voor aanvang van de Industri\u00eble revolutie ongeveer 280 ppm was. Het is waarschijnlijk dat deze stijging is te wijten aan menselijke activiteiten; ruwweg 75% door verbranding van fossiele brandstoffen en 25% door massale ontbossing en daaraan verwante erosie.\nDe gemeten hoeveelheid CO2 in de atmosfeer is sinds de Industri\u00eble revolutie gestegen van ca. 270 naar ca. 395 ppm (januari 2013). Uit ijsboringen is bekend dat de concentratie CO2 in de afgelopen 800.000 jaar niet eerder zo hoog is geweest als nu. De herkomst van deze stoffen is met zekerheid vast te stellen uit metingen van isotopenconcentraties van de koolstof hierin. Koolstof uit fossiele brandstof bevat nauwelijks de isotoop koolstof-14 door de 200 miljoen jaar ondergrondse opslagtijd, gedurende welke koolstof-14 vervallen is tot stabielere isotopen. In de atmosfeer wordt continu koolstof-14 bijgemaakt, onder invloed van kosmische straling. De samenstelling van de toegenomen CO2 in de atmosfeer bevat weinig koolstof-14, wat wijst op herkomst van fossiele brandstof. Ook in de oceanen neemt de concentratie CO2 toe, wat resulteerde in een toename van de zuurgraad (pH) met 0,1 tot dusver. CO2 vormt in water immers koolzuur (H2CO3) en dit is een zuur.\nVerband tussen CO2 en temperatuur.\nEr is een duidelijk verband tussen de CO2-concentratie en de temperatuur op aarde, maar daaruit is de relatie tussen oorzaak en gevolg niet direct af te leiden. Allerlei wederzijdse positieve en negatieve terugkoppelingsmechanismen zorgen voor deze complexe relatie. E\u00e9n ervan is dat de oplosbaarheid van CO2 in water afneemt als de temperatuur stijgt. Wel reageert het CO2-gehalte veel trager op een verandering in de temperatuur dan andersom: als de temperatuur stijgt dan gaat het CO2-gehalte na 800 tot enkele duizenden jaren ook omhoog, maar als het CO2-gehalte stijgt neemt de temperatuur al binnen veertig jaar toe.\nZonder \"externe\" invloeden zoals het verbranden van fossiele brandstoffen of veranderingen in de aardbaanparameters (die leiden tot ijskapvariaties) zijn de veranderingen van temperatuur en broeikasgasgehaltes door de terugkoppelingsmechanismen aan elkaar gerelateerd. Onduidelijk blijft wat hierbij oorzaak en wat gevolg is. Als de temperatuur verandert door veranderingen in de aardbaanparameters, dan nemen de broeikasgasgehaltes (langzaam) toe en als de broeikasgasgehaltes toenemen, dan neemt de temperatuur (snel) toe. Het is dus alleen zinvol om in termen van oorzaak en gevolg te spreken als er externe invloeden zijn.\nHet atmosferische CO2-gehalte is in de afgelopen 100 jaar met circa 100 ppm gestegen. Deze stijging is veel te groot om te kunnen worden verklaard door de temperatuurstijging van 0,7 graad over deze periode. Zij is ook te groot om te kunnen worden verklaard uit temperatuurfluctuaties uit het verleden, die eeuwen later effecten kunnen hebben. Het is dus aannemelijk dat in de afgelopen 100 jaar de temperatuur is gestegen door de toename van het CO2-gehalte en niet andersom.\nOntkenning van het broeikaseffect.\nHet broeikaseffect door CO2 wordt door verschillende mensen ook ontkend. Met als invloedrijkste politicus Donald Trump (\"It's snowing outside\") die het broeikaseffect ook een Chinees complot noemt. Voor veel ontkenners is bijvoorbeeld het feit dat planten middels fotosynthese CO2 opnemen al voldoende om te ontkennen dat (een desondanks stijgend CO2-gehalte) CO2 een klimaatopwarmend effect kan hebben.\nGashydraten.\nEen extra motor voor het broeikaseffect bij een opwarmende aarde zou zijn, dat er op dit moment op de bodem van de oceanen en onder de permanent bevroren bodem in Canada en Rusland (dit wordt permafrost genoemd) geologische structuren bevinden die veel methaan (CH4) opgeslagen hebben. De verdamping hiervan wordt tegengehouden door de permafrost. Deze zogenaamde gashydraten zouden vrijkomen als de bodem niet meer permanent bevroren is en zo zou de atmosfeer sterk verrijkt worden met het broeikasgas methaan."}
{"id": "9170", "revid": "1316882", "url": "https://nl.wikipedia.org/wiki?curid=9170", "title": "Metro (vervoermiddel)", "text": "Een metro (ook wel ondergrondse of stadsspoorweg) is een vorm van openbaar spoorwegvervoer binnen stedelijk gebied die gebruikmaakt van een conflictvrije baan. Dat betekent dat de lijn meestal is aangelegd in een tunnel (\"ondergrondse\" of \"moltrein\") of op een viaduct en zodoende alleen ongelijkvloerse kruisingen kent. De metro kenmerkt zich door een hoge rijfrequentie en een grote reizigerscapaciteit en houdt zowel wat betreft snelheid als stationsafstand en gewicht van het rollend materieel het midden tussen trein en tram.\nGeschiedenis.\nDe eerste metro ter wereld reed in Londen; de lijn werd op 10 januari 1863 geopend. Deze eerste metro, in het Verenigd Koninkrijk \"Underground\" genoemd, werd getrokken door een stoomlocomotief. De overstap naar elektriciteit werd al snel gemaakt omdat de stoom en het roet de stations en de reizigers bevuilden. Op het Europese vasteland reed de eerste metro in 1875 in Istanboel, de hoofdstad van het Ottomaanse Rijk. Daarna volgde in 1896 de metro van Boedapest en eveneens in 1896 de metro van Glasgow. In 1900 ontstond de metro van Parijs.\nEtymologie.\nDe eerste ondergrondse spoorlijn in Londen kreeg de naam \"Metropolitan Railway\" (\"grootstedelijke spoorweg\"), naar de maatschappij die de lijn bouwde. De andere lijnen, alle gebouwd door particuliere bedrijven, kregen andere namen. Het hele Londense systeem is in handen van een enkel bedrijf, Transport for London, daarbinnen is \"Metropolitan Line\" de oudste lijn van het systeem.\nDe Londense \"Metropolitan\" volgde het voorbeeld van Parijs, waar de stadsspoorweg \"Chemin de Fer M\u00e9tropolitain\" werd genoemd, kortweg \"m\u00e9tro\". Zo ontwikkelde de term zich van eigennaam tot de benaming van het vervoermiddel; eerst als 'stadsspoorweg' en later als 'ondergrondse in een grote stad'.\nDe benaming \"metro\", in tegenstelling tot het Frans meestal zonder accent op de \"e\" en met de klemtoon op de eerste lettergreep, is internationaal bekend, maar er zijn andere benamingen, per taal en soms per stad verschillend. Zo spreekt men in New York over de \"subway\" (maar in de Amerikaanse hoofdstad Washington weer van \"metro\"), in de Duitstalige landen van \"U-Bahn\" (\"Unabh\u00e4ngige Bahn\") en in Japan \"chikatetsu\" (\u5730\u4e0b\u9244, letterlijk vertaald \"metaal onder de grond\"). In Nederland werd aanvankelijk van \"stadsspoorweg\" gesproken, maar dat begrip wordt vaak alleen nog in wetteksten gebruikt. Het Afrikaans heeft een eigen benaming voor metro ontwikkeld: \"moltrein\", hoewel Zuid-Afrika en Namibi\u00eb zelf geen ondergrondse hebben.\nHoewel het woord \"metro\" zijn oorsprong in Londen vindt, zullen de Londenaren dat woord zelf nooit gebruiken, afgezien van \"Metropolitan Line\" voor een van de spoorlijnen van het netwerk.\nDe offici\u00eble Londense benaming van het hele netwerk is \"Underground\" en in de volksmond zegt men \"the Tube\". (Enigszins technisch onderlegde Britten gebruiken het woord \"tube\" liever alleen voor de dieperliggende lijnen met een geboorde tunnel met ronde doorsnede. De Metropolitan Line en de District Line hebben ondiep liggende, gegraven rechthoekige tunnels en mogen eigenlijk geen \"tubes\" heten.)\nKenmerken.\nDe belangrijkste kenmerken van metro-systemen zijn:\nWielen.\nTechnisch zijn er twee soorten metro's: metro's op spoorrails en metro's op luchtbanden. De metro op gewone rails is de bekendste en oudste vorm. De bandenmetro's zijn echter in opkomst, vooral in steden in Frankrijk zoals Parijs, Rijsel, Lyon en Marseille, maar ook steden op het Amerikaanse continent.\nVoeding.\nDe eerste Londense metro reed met een stoomlocomotief. De speciale stoomlocomotieven waren wel voorzien van koud water waarmee de stoom gecondenseerd kon worden. Daarnaast waren er vrij veel plaatsen in open lucht waar volop gestookt kon worden. Tegenwoordig rijden alle metro's op elektriciteit, veelal 750V gelijkspanning. In Itali\u00eb, Spanje en Azi\u00eb worden metro's veelal gevoed door een bovenleiding. Om bouwkosten bij tunnelbouw te besparen wordt meestal in plaats van bovenleiding gebruikgemaakt van een derde rail. Meestal wordt het systeem toegepast waar een sleepstuk aan de onderkant langs gaat. Bij oudere systemen wordt de stroom ook weleens afgenomen aan de zijkant of bovenkant van de derde rail. Bij de Londense metro is er ook een speciale vierde rail voor de retourstroom die normaliter door de rails gaat.\nDe metro van Glasgow was oorspronkelijk getrokken door een kabel.\nGehandicapten.\nEen metro heeft bijna altijd een vrijwel gelijkvloerse instap. Of een metro te gebruiken is door rolstoelgebruikers, hangt dan ook vooral af van de vraag of het perron met een lift bereikbaar is. Volgens de moderne inzichten moet het perron altijd met een rolstoel bereikbaar zijn, maar dat is lang niet overal het geval. Op sommige -meestal zeer diep gelegen- stations is het gebruikelijk dat alle reizigers de lift gebruiken, maar vaak moeten de reizigers daarna en daarvoor nog een paar trappen op of af.\nDienstregeling.\nEen metro voert in veel steden een zeer frequente dienst uit, bijvoorbeeld een trein per 5 minuten, maar elke 80 seconden komt ook voor.\nEen dienstregeling is er wel, maar wordt door de meeste reizigers niet gebruikt. Zij gaan op een willekeurig moment naar het station, want er komt doorgaans een metro binnen enkele minuten. \nOver het algemeen wordt de dienstregeling buiten de spits meer geraadpleegd, daar de treinen dan minder frequent gaan.\nSpeciale metro's.\nMonorail.\nHoewel de eerste monorails al midden 19e eeuw gebouwd werden, liet de toepassing voor stedelijk openbaar vervoer tot de jaren 1960 wachten, met name Japan was een van de pionierende landen. De Wuppertaler Schwebebahn, een monorail in Wuppertal vormt hierop een zeer vroege uitzondering. Deze staat niet op de rail maar hangt eraan, de baan slingert boven de weg of de rivier de Wupper. Hierdoor kent de Schwebebahn geen gelijkvloerse kruisingen en mag het systeem een metro genoemd worden. In de 21e eeuw zijn er onder meer monorail-metrolijnen aangelegd in diverse steden in China, maar ook in Bangkok en S\u00e3o Paulo.\nLichte metro.\nEen lichte metro is een OV-systeem dat net als een metro via rails personen kan vervoeren. Door verschillende organisaties worden ze niet tot de metro gerekend omdat ze een kleinere (dus lichtere) capaciteit hebben. Een lichte metro heeft (gelijk aan lightrail) kleinere voertuigen, maar kruist (gelijk aan een metro) geen ander verkeer. Bekende voorbeelden zijn onder meer de VAL-metro in de regio Rijsel/Lille en de DLR in Londen. Ook de Dorfbahn Serfaus, hoewel dat eigenlijk een minimetro is, is in Europa uniek doordat de treinen zweven op luchtkussens.\nMetrosystemen.\nBenelux.\nIn de Benelux zijn er drie steden met een metronetwerk:\nDe metro heeft relatief laat zijn intrede in de Lage Landen gedaan. Dat kwam vooral door de geringere omvang van de steden, het bestaan van een uitgebreid tramnetwerk en de vrij goede bereikbaarheid, waardoor er lange tijd geen noodzaak was voor een duur en ingrijpend vervoermiddel als de metro. Pas door de snelle groei van de steden in de twintigste eeuw en de spectaculaire opkomst van de auto vanaf de jaren 50, waardoor de bereikbaarheid snel verslechterde, ontstond de behoefte aan een snel en betrouwbaar stadsvervoermiddel voor de wat grotere afstanden: de metro.\nSemimetro of lightrail.\nDesondanks bleef het aanleggen van een metronetwerk op veel plaatsen een te kostbare aangelegenheid. Daarom werden in een aantal steden ongelijkvloerse trambanen aangelegd, in Belgi\u00eb meestal premetro genoemd. Deze zijn te vinden in:\nVerdere plannen voor andere steden werden niet ontwikkeld vanwege de enorme kosten en overlast voor omwonenden die de bouw met zich meebrengen. De term semimetro werd door de gemeente Den Haag al in 1975 verboden en dus door ambtenaren niet meer gebruikt.\nSneltram.\nIn Utrecht werd in plaats van een spoorlijn gekozen voor een sneltram: de Utrechtse sneltram. Het 9,8 km lange deel van lijn 51 door Amstelveen was tot 2019 een typisch voorbeeld van een sneltramtraject. Ook delen van het Rotterdamse metronetwerk (8,4 kilometer) zijn uitgevoerd als sneltram.\nHybride.\nHet RandstadRail-netwerk tussen Den Haag, Rotterdam en Zoetermeer is deels ook te beschouwen als een sneltram of interurban, voor de delen met spoorwegovergangen. Daarnaast is het deel vanaf de tramtunnel in Den Haag naar Zoetermeer vergelijkbaar met een metrotraject, omdat de sporen zijn gescheiden van al het overige verkeer dankzij tunnels en viaducten. Wettelijk gezien vallen de trajecten vanaf Station Laan van Nieuw Oost Indi\u00eb in Den Haag naar Zoetermeer en Rotterdam en ook de 'Krakeling' in Zoetermeer onder lokaal spoor. RandstadRail sluit in Den Haag via de Netkous aan op het Haagse tramnetwerk en in Rotterdam via het Statenwegtrac\u00e9 op de Rotterdamse metro.\nVeiligheid.\nNederlandse regelgeving.\nIn Nederland diende de uitvoerder van een metrodienst zich te houden aan het Metroreglement uit 1981. Dit is gebaseerd op de bepalingen over stadsspoorwegen in de Locaalspoor- en Tramwegwet uit 1900. Deze is per 1 december 2015 afgeschaft.\nSpoorongevallen.\nIn vergelijking met andere \u2013 bovengrondse \u2013 vervoerswijzen heeft metrovervoer een goede reputatie op het gebied van spoorongelukken. Het metrovervoer is onderworpen aan strikte veiligheidsvoorschriften, met opgelegde procedures en onderhoud om risico's te minimaliseren. Frontale botsingen zijn zeldzaam als gevolg van het gebruik van gescheiden spoorbanen, en de \u2013 relatief \u2013 lage snelheden verminderen het optreden en de ernst van kop-staartaanrijdingen en ontsporing. Brand is ondergronds een ernstiger gevaar, zoals bleek bij de brand in station King's Cross in Londen in november 1987, toen 31 mensen omkwamen. Metronetten worden daarom over het algemeen zo gebouwd dat op meerdere plaatsen evacuaties mogelijk zijn.\nValpartijen.\nHoge perrons (vaak 1 meter of meer) vormen een veiligheidsrisico, ook al omdat mensen die op de sporen terechtkomen, moeite hebben om op het perron te klimmen. Ook is er een risico op zelfdoding door treinsu\u00efcide. Op sommige metrolijnen worden daarom perrondeuren aangebracht om dit gevaar te elimineren.\nCriminaliteit.\nMetrostations zijn openbare ruimten waar veel mensen samenkomen, waardoor ze te maken kunnen krijgen met veiligheidsproblemen. Kleine criminaliteit zoals zakkenrollerij en bagagediefstal, maar ook misdrijven met geweld en aanrandingen komen voor, zowel in drukke treinstellen als in de stations en gangen.\nBeveiligingsmaatregelen omvatten cameratoezicht, bewakers en treinbegeleiders, meestal ook met de bedoeling zwartrijders te weren of te betrappen. Aanvullend worden tourniquets of poortjes gebruikt om de toegang te controleren, en eventueel detectiepoorten om wapens op te sporen. In de Metro van Peking is de veiligheidscontrole te vergelijken met die van de luchthavens. \nDe ernstigste gevallen betreffen terreuraanslagen met soms vele slachtoffers. Bekende drama\u2019s waren onder meer: \nOverstromingen.\nEen risico is dat van overstroming, zoals meermaals bleek tijdens de natte zomer van 2021: op 20 juli verdronken daarbij In de metro van Zhengzhou (China) 14 reizigers; \nop 25 juli liepen tunnels onder in de Metro van Londen, en op 1 september in de Metro van New York, Wetenschappers zien een verband tussen extreme regenval en klimaatverandering, en waarschuwen voor de kwetsbaarheid van ondergrondse lijnen. "}
{"id": "9171", "revid": "264532", "url": "https://nl.wikipedia.org/wiki?curid=9171", "title": "Plimsoll", "text": "Een plimsoll (\u29b5 of o) is een grafisch teken dat in de thermodynamica als superscript gebruikt wordt om aan te duiden dat bij een bepaalde grootheid is uitgegaan van een bepaald stelsel van standaardomstandigheden.\nDe plimsoll is afgeleid van de tekens die door de wetgeving van het Britse parlementslid Samuel Plimsoll (1824-1889) in 1875 verplicht werden aangebracht op de scheepswand van alle schepen, het zogenaamde plimsollmerk. Aan de hand van dit merkteken kon men bepalen hoe diep een schip in het water lag en of het al dan niet te zwaar bevracht was. Hiermee wilde men een einde maken aan verzekeringsfraude waarbij te zwaar beladen schepen uitvoeren in de hoop dat zij zouden zinken, hetgeen tot een verzekeringsclaim zou leiden.\nDe plimsoll wordt in toenemende mate door een nul superschrift vervangen in thermodynamische tekstboeken. Dit wordt soms als misleidend ervaren omdat een nul suggereert dat er een absoluut nulpunt als afteltoestand gebruikt wordt. In de thermodynamica wordt echter juist gewerkt met willekeurig gekozen eindige (niet-nul) afteltoestanden zoals 1 atmosfeer (niet 0 atmosfeer) druk of 1 mol per kilogram oplosmiddel. "}
{"id": "9172", "revid": "231402", "url": "https://nl.wikipedia.org/wiki?curid=9172", "title": "Quantummechanica", "text": ""}
{"id": "9173", "revid": "231402", "url": "https://nl.wikipedia.org/wiki?curid=9173", "title": "1219", "text": "Het jaar 1219 is het 19e jaar in de 13e eeuw volgens de christelijke jaartelling."}
{"id": "9174", "revid": "540616", "url": "https://nl.wikipedia.org/wiki?curid=9174", "title": "Kwantumgetal", "text": "Kwantumgetallen worden in de kwantummechanica gebruikt voor het beschrijven van kwantumtoestanden. Een stel kwantumgetallen karakteriseert een eigentoestand van een kwantummechanisch systeem volledig. Zij kunnen, in tegenstelling tot de beschrijvende grootheden in de klassieke mechanica, alleen discrete waarden aannemen. Er zijn verschillende kwantumgetallen voor verschillende eigenschappen, en ook voor verschillende deeltjes.\nKwantumgetallen zijn vanwege hun discrete aard contra-intu\u00eftief in vergelijking met de klassieke continue wereld. Het is echter een wezenlijk kenmerk van de kwantummechanica dat bepaalde grootheden alleen maar exacte, discrete waarden kunnen hebben.\nBehalve in de atoom- en molecuulfysica zijn kwantumgetallen ook van essentieel belang in de deeltjesfysica. Daar dienen zij om atoomkernen en subatomaire deeltjes en hun toestandsovergangen te beschrijven.\nGebonden elektronen.\nEen gebonden elektron is een elektron dat zich niet vrij door de ruimte kan bewegen. Een elektron dat deel uitmaakt van een atoom is daar een voorbeeld van. De eigentoestanden van een gebonden elektron en zijn golffuncties worden beschreven door vier kwantumgetallen:\nHoofdkwantumgetal.\nHet \"hoofdkwantumgetal\" beschrijft in het schillenmodel de schil waarin het elektron zich met een waarschijnlijkheid van 90% bevindt. Het beschrijft het basale energieniveau en kan willekeurige natuurlijke getalwaarden groter dan nul aannemen:\nDit komt overeen met steeds hogere aangeslagen toestanden. Bij zeer grote spreekt men van Rydberg-atomen.\nHet energieniveau voor het waterstofatoom volgt uit het hoofdkwantumgetal:\nwaarin formula_4 eV (Rydberg-Energie).\nNevenkwantumgetal.\nHet \"nevenkwantumgetal\" , ook wel \"impulsmomentkwantumgetal\" genaamd, bepaalt de vorm van het orbitaal van een atoom. Het kan de waarde 0 en willekeurige natuurlijke getallen aannemen, maar moet in ieder geval kleiner zijn dan :\nDe nevenkwantumgetallen worden ook vaak met de letters \"s\", \"p\", \"d\", \"f\", \"g\", \"h\", \"i\", \"k\", ... aangeduid.\nDe naam 'impulsmomentkwantumgetal' is historisch bepaald en is gebaseerd op de voorstelling dat dit kwantumgetal het impulsmoment van het om de atoomkern draaiende elektron beschrijft (zie atoommodel van Sommerfeld). Tegelijkertijd is formula_6 de eigenwaarde van de impulsmomentoperator .\nMagnetisch kwantumgetal van het impulsmoment.\nHet \"magnetisch kwantumgetal\" van het impulsmoment wordt met aangeduid en beschrijft de ruimtelijke ori\u00ebntatie van het baanimpulsmoment van het elektron. Het mag in waarde niet groter zijn dan het nevenkwantumgetal , maar het mag wel negatieve waarden aannemen:\nHet wordt \"magnetisch\" kwantumgetal genoemd omdat de extra potenti\u00eble energie in een magneetveld in de z-richting (normaal zeemaneffect) ervan afhangt (bij geen z-component, dat wil zeggen geen extra potenti\u00eble energie; bij alleen een z-component, dat wil zeggen maximale extra energie).\nSpinkwantumgetal.\nHet \"spinkwantumgetal\" van het elektron beschrijft de ori\u00ebntatie van de spin van het elektron. Het is halftallig:\nVoor de projectie van de spin in de z-richting zijn er maar twee mogelijkheden:\nVerdere kwantumgetallen.\nKwantumgetal van het totale impulsmoment.\nHet \"kwantumgetal van het totale impulsmoment\" beschrijft het totale impulsmoment van een elektron, waarbij de spin gekoppeld is aan het impulsmoment en de beide impulsmomenten niet meer kunnen worden onderscheiden.\nVoor het kwantumgetal geldt bijvoorbeeld bij LS-koppeling:\nKernspinkwantumgetal.\nHet \"kernspinkwantumgetal\" beschrijft het impulsmoment van een atoomkern. Het is samengesteld uit de spins van de afzonderlijke neutronen en protonen en kan daardoor alleen positieve heel- of halftallige waarden aannemen. Zie ook Spin (kwantummechanica).\nMeer-elektronensystemen.\nIn tegenstelling tot waterstof bestaan de schillen van andere atomen uit meerdere elektronen die elkaar be\u00efnvloeden. Desondanks kan men hun toestand vaak bij benadering door bovengenoemde kwantumgetallen beschrijven. Om dergelijke systemen echter van een-elektronsystemen te onderscheiden, worden de kwantumgetallen in dat geval met hoofdletters geschreven. Zo is dan bijvoorbeeld het totale impulsmoment van alle elektronen.\nMen moet zich echter realiseren dat elektronen fermionen zijn en dus onderhavig zijn aan het Pauli-principe: er mogen geen twee elektronen alle kwantumgetallen gelijk hebben."}
{"id": "9175", "revid": "338543", "url": "https://nl.wikipedia.org/wiki?curid=9175", "title": "Nevenkwantumgetal", "text": ""}
{"id": "9176", "revid": "210472", "url": "https://nl.wikipedia.org/wiki?curid=9176", "title": "Hoofdquantumgetal", "text": ""}
{"id": "9177", "revid": "210472", "url": "https://nl.wikipedia.org/wiki?curid=9177", "title": "Nevenquantumgetal", "text": ""}
{"id": "9178", "revid": "123296", "url": "https://nl.wikipedia.org/wiki?curid=9178", "title": "Straling", "text": "Straling kan elektromagnetische straling en deeltjesstraling zijn. Bij de laatste gaat het om deeltjes met een hoge snelheid die hoogstens de grootte van een atoomkern hebben. Vaak betreft dit een continue stroom van deeltjes, maar het kan ook gaan om zeldzame individuele deeltjes, zoals in het geval van kosmische straling, met een zeer hoge energie.\nVolgens hedendaagse kwantummechanische opvattingen is er overigens geen fundamenteel verschil tussen straling via golven en als deeltjes. Straling is energieoverdracht zonder dat er sprake is van direct contact.\nIndeling.\nElektromagnetische straling wordt in volgorde van oplopende frequentie (aflopende golflengte) als volgt onderverdeeld (zie ook Elektromagnetisch spectrum):\nDeeltjesstraling of corpusculaire straling betreft vooral, in volgorde van oplopende massa van de deeltjes:\nEnergie per foton of deeltje.\nStraling wordt vaak onderverdeeld naar de energie per foton of deeltje in:\nDit onderscheid is van belang voor het gevaar van de straling. Ionisatie is een proces waarbij elektronen uit atomen of moleculen verwijderd raken, waardoor elektrisch geladen deeltjes (ionen) achterblijven. Hierdoor treden chemische veranderingen op in de bestraalde moleculen, wat dergelijke straling vaak gevaarlijker maakt voor organismen.\nEen groot aantal fotonen of deeltjes met weinig energie per stuk is dus niet gelijkwaardig aan een klein aantal met een hoge energie per stuk.\nIntensiteit.\nNaast de energie per foton of deeltje is uiteraard ook het aantal van belang (bijvoorbeeld het aantal dat in een bepaald tijdinterval door een bepaald oppervlak gaat). Men kan dit ook per tijdseenheid bekijken; bij radioactief verval is dit het aantal becquerel (Bq, aantal atomen dat per seconde vervalt), als er twee deeltjes per atoom vrijkomen, wordt dit ook wel 'yield' genoemd.\nHet product van de energie per foton of deeltje en het aantal is de totale energie (flux). Dit kan ook bekeken worden per tijdseenheid (vermogen) en/of oppervlakte-eenheid (fluxdichtheid). Zo is bijvoorbeeld het vermogen van de zonnestraling bij de Aarde (boven de atmosfeer, op een loodrecht oppervlak) gemiddeld 1367 W/m\u00b2 (zonneconstante). Dit kan ook gedeeld worden door de ruimtehoek waaronder de waarnemer de bron ziet (in dit geval 60 \u00b5st), dan krijgen we 23 MW/(st m2); ditzelfde getal geldt voor soortgelijke sterren op een andere afstand (voor zover straling onderweg niet wordt geabsorbeerd, zie ook paradox van Olbers). Zie ook intensiteit (natuurkunde).\nAfhankelijk van de wijze van ontstaan van het foton of de wijze waarop een deeltje zijn snelheid heeft gekregen kunnen de waarden van de energie per foton of deeltje discreet zijn (spectraallijnen) of een continu\u00fcm (continu spectrum) vormen. Bij fotonen kan men dan, bijvoorbeeld bij warmtestraling, de totale energie enz. (als boven) per eenheid van golflengte of frequentie bekijken. Als men bekijkt bij welke golflengte of frequentie deze maximaal is moet men wel bedenken dat gemeten per eenheid golflengte de piek ligt bij een golflengte die niet helemaal overeenkomt met de frequentie waar de piek ligt als men meet per eenheid frequentie, omdat het aantal eenheden frequentie per eenheid golflengte kleiner is bij een grote golflengte. Voorbeeld: bij een golflengte van 1\u00a0km (dus een frequentie van 300\u00a0kHz) is de verhouding 300\u00a0Hz/m, en bij een golflengte van 2\u00a0km (dus een frequentie van 150\u00a0kHz) is de verhouding 75\u00a0Hz/m; zie ook kosmische achtergrondstraling. Bij deeltjes kan men de totale energie, het vermogen enz. bekijken per eenheid van energie per deeltje of eenheid van snelheid. Ook hier komen de pieken niet helemaal overeen.\nStralingsbronnen.\nIeder object zendt als gevolg van zijn temperatuur warmtestraling uit, dit is elektromagnetische straling. Hoe hoger de temperatuur hoe groter de intensiteit en volgens de verschuivingswet van Wien hoe hoger de frequentie van de straling. Het is vaak infrarode straling, maar bij hoge temperatuur ook zichtbaar licht. Voorbeelden van zulke temperatuurstralers zijn een gloeilamp, vuur en de zon. Bij nog hogere temperatuur is het ultraviolet licht enzovoort.\nBij een emissie wordt een foton uitgezonden. Dit gebeurt bijvoorbeeld bij een gasontlading als er een elektrische stroom door een gas loopt. Een led is een halfgeleidercomponent die licht uitzendt als er een elektrische stroom in de doorlaatrichting doorheen wordt gestuurd. Het is een voorbeeld van solid-state lighting.\nElektronenbuizen, bijvoorbeeld een kathodestraalbuis en een r\u00f6ntgenbuis, produceren diverse soorten straling.\nEen zendantenne produceert radiogolven, maar ook straling met meer energie. In haar eenvoudigste vorm bestaat een antenne uit een geleidende dunne draad.\nFluorescentie zet ultraviolette straling om in zichtbaar licht.\nVerder zijn er nog laserstraling en synchrotronstraling.\nRadioactiviteit van een materiaal houdt in dat er spontaan radioactief verval in optreedt, waarbij ioniserende straling wordt uitgezonden. Dat kunnen alfa-, b\u00e8ta- en gammastraling zijn, ook tegelijk. Radioactief materiaal komt van nature op aarde voor, ook in het menselijk lichaam. Het kan verder met menselijk handelen doelbewust worden ingezet of daarvan een ongewenst nevenproduct zijn.\nBeheerste kernsplijting kan in een kernreactor tot stand worden gebracht. Daarbij wordt ook ioniserende straling uitgezonden. Wanneer een kernwapen ontploft, komt daar zeer veel straling bij vrij.\nDe aarde en al het leven op aarde staan steeds bloot aan straling uit de ruimte, als aan een gelijkmatige motregen. Geladen deeltjes van de zon en andere sterren vertonen interactie met de atmosfeer en het magnetisch veld van de aarde en veroorzaken zo een stortregen van straling, voornamelijk beta- en gammastraling. De sterkte van deze kosmische straling verschilt op verschillende plaatsen op aarde, door het hoogteverschil en de invloed van het aardmagnetisch veld.\nDoordringingsvermogen.\nHet doordringingsvermogen van elektromagnetische straling is gevarieerd. Zo laten bijvoorbeeld helder glas en water licht door, bij gekleurd glas en een gekleurde vloeistof is dit binnen het lichtspectrum per frequentie verschillend. De aardatmosfeer laat delen van het elektromagnetisch spectrum niet door, bijvoorbeeld ultraviolet licht, r\u00f6ntgenstraling en delen van het infraroodspectrum, maar laat zichtbaar licht wel goed door. Voor verschillend materiaal waar zichtbaar licht doorheen gaat, spreekt men over transparantie, voor golven door een medium in het algemeen, behalve licht ook geluidsgolven en elektromagnetische golven over transmissie.\nDe doorgelaten energie neemt per frequentie exponentieel af met de afstand. Voor frequenties tot die van microgolven geldt dat hoe hoger de frequentie en hoe meer het materiaal elektrisch geleidend is, hoe minder het doordringingsvermogen is doordat de energie verloren gaat aan elektrische stroom.\nDe wet van Lambert-Beer legt een verband tussen de absorptie van licht en de eigenschappen van het materiaal waar het licht doorheen gaat. De extinctieco\u00ebffici\u00ebnt geeft aan in welke mate monochromatisch licht door een materiaal wordt geabsorbeerd.\nOok het doordringingsvermogen van straling die uit deeltjes bestaat, varieert. Alfastralen komen al niet door een vel papier heen. B\u00e8tastralen worden echter pas tegengehouden door een dunne laag metaal, zoals aluminium. In vergelijking hiermee hebben gammastralen (die elektromagnetisch zijn) een groter doordringend vermogen. Voor het tegenhouden van 95% van de gammastraling van een kobalt-60-bron is bijvoorbeeld 6\u00a0cm lood, 10\u00a0cm ijzer of 33\u00a0cm beton nodig.\nDe meeste schade veroorzaakt straling als de stoffen waardoor ze worden geproduceerd in het menselijk lichaam worden geabsorbeerd, via voedsel of door inademing.\nToepassingen.\nEen toepassing daterend van ver v\u00f3\u00f3r het ontdekken van de natuurkundige achtergrond (en ook toegepast door dieren) is uiteraard het gezichtsvermogen dat gebruikmaakt van licht. Ook elektromagnetische straling van lagere frequenties wordt veel gebruikt voor draadloze communicatie / gegevensoverdracht.\nEen straalkachel en een magnetron produceren warmte.\nR\u00f6ntgenstraling en ioniserende straling van radioactieve bronnen hebben medische toepassingen.\nNeutronenstraling wordt gebruikt in een kernreactor en kernexplosie om het proces op gang te houden, respectievelijk in zeer korte tijd steeds heviger te laten verlopen.\nZie ook toepassingen van elektromagnetische straling en spectroscopie.\nGevaren.\nZoals gezegd kan vooral ioniserende straling gevaarlijk zijn, bijvoorbeeld veroorzaakt door radioactiviteit.\nDaarnaast kan ook andere straling gevaarlijk zijn. Veel licht is slecht voor het netvlies. Ultraviolet licht kan slecht zijn voor de huid. Veel straling kan te veel warmte veroorzaken, met verbranding van de huid, brand of andere beschadiging tot gevolg. Straling kan elektronica verstoren of beschadigen, en nuttige straling (bijvoorbeeld voor communicatie) verstoren.\nGevaarlijke straling kan een doelstelling zijn van een kernwapen, en is anders (mogelijk in mindere mate) een nevenproduct. Het is een doelstelling van een vuile bom. Het gaat om zeer uiteenlopende straling: zeer kort durende tijdens de explosie, en zeer langdurige door fall-out.\nBij eenmalig ontstane radioactiviteit (zoals bij een ongeluk of het gebruiken van een kernwapen) of de ontmanteling van een kerncentrale (voor zover radioactief materiaal niet wordt afgevoerd) bepalen de halveringstijden van de radioactieve isotopen, die zeer uiteen kunnen lopen, hoe snel het gevaar minder wordt. Gedurende een bepaalde tijd is een bepaald isotoop het gevaarlijkst, waarna vervolgens een ander isotoop (vaak van een ander element) met een langere halveringstijd het gevaarlijkst is, enzovoort. Verder hangt het gevaar af van het soort straling en daarmee het doordringingsvermogen (zie boven) in samenhang met de beschermingsmaatregelen.\nHoewel de relatie tussen de blootstelling aan magnetische velden van bovengrondse hoogspanningsleidingen en het optreden van leukemie en hersentumoren bij kinderen wetenschappelijk niet is vastgesteld, beveelt de gezondheidsraad een \"voorzorgsbeleid rondom hoogspanningslijnen\" aan. De Wereldgezondheidsorganisatie (WHO) concludeert dat er geen ongunstige gezondheidseffecten zijn vastgesteld door straling uitgezonden door mobiele telefoons. IARC concludeert dat er mogelijk een risico bestaat en dat het verband tussen het gebruik van de mobiele telefonie en risico op kanker in de gaten moet worden gehouden."}
{"id": "9179", "revid": "1197040", "url": "https://nl.wikipedia.org/wiki?curid=9179", "title": "Subschil", "text": "Een elektronensubschil of onderschil is de benaming voor een aspect van de elektronenconfiguratie van een atoom zoals dat door het nevenkwantumgetal bepaald wordt.\nDe verdeling van de elektronen rond een atoom wordt bepaald door vier kwantumgetallen:"}
{"id": "9180", "revid": "968951", "url": "https://nl.wikipedia.org/wiki?curid=9180", "title": "Deltastraling", "text": "Deltastraling (\u03b4-straling) is een secundaire elektronenstraling, die ontstaat door de inwerking van primaire b\u00e8tastraling op omliggende atomen.\nDe deltastraling is een deeltjesstraling, evenals de alfastraling (\u03b1-straling), de b\u00e8tastraling (\u03b2-straling) en de neutronenstraling."}
{"id": "9181", "revid": "231402", "url": "https://nl.wikipedia.org/wiki?curid=9181", "title": "Quantumgetal", "text": ""}
{"id": "9183", "revid": "231402", "url": "https://nl.wikipedia.org/wiki?curid=9183", "title": "Vacuum", "text": ""}
{"id": "9184", "revid": "75723", "url": "https://nl.wikipedia.org/wiki?curid=9184", "title": "Tom Stoppard", "text": "Tom Stoppard, geboren als Tom\u00e1\u0161 Straussler (Zl\u00edn, 3 juli 1937), is een Brits toneelschrijver.\nBiografie.\nStoppard werd in Tsjecho-Slowakije (nu Tsjechi\u00eb) geboren. Het gezin Str\u00e4ussler vluchtte, zoals andere Joden, op 15 maart 1939 naar Singapore, dezelfde dag dat de nazi's Tsjecho-Slowakije bezetten. In 1941 werd Stoppard met zijn familie naar Darjeeling in India ge\u00ebvacueerd om de Japanse invasie te ontvluchten. Zijn vader Eugene Str\u00e4ussler bleef als vrijwillig militair in Singapore achter en stierf in een Japans krijgsgevangenkamp. In India ontving Stoppard Brits onderwijs en de bijbehorende opvoeding.\nNa de oorlog, in 1945, hertrouwde zijn moeder Martha met de Britse legermajoor Kenneth Stoppard, daarmee Tom zijn Engelse achternaam gevend. In 1946 verhuisde de Stoppards naar Engeland, waar Tom de lagere school afmaakte. Op 17-jarige leeftijd verliet hij de middelbare school om als journalist bij de \"Western Daily Press\" in Bristol te gaan werken. In 1958 maakte Stoppard de overstap naar de \"Bristol Evening World\", waar hij onder andere als columnist en theaterrecensent werkte. Het laatste bracht hem in contact met de theaterwereld, waar hij bevriend raakte met de nog jonge regisseur John Boorman en dito acteur Peter O'Toole.\nIn 1960 schreef hij zijn eerste toneelstuk, \"A Walk on the Water\", dat in Hamburg werd opgevoerd en in 1963 door de British Independent Television werd uitgezonden. Van september 1962 tot april 1963 werkte Stoppard als toneelrecensent voor \"Scene\", schrijvend onder zowel zijn eigen naam als onder het pseudoniem William Boot (ontleend aan de gelijknamige verslaggever uit Evelyn Waughs roman \"Scoop\"). In de volgende jaren schreef Stoppard meerdere stukken voor theater, radio en televisie.\nStoppard is twee keer getrouwd geweest: met Josie Ingle (1965-1972), een verpleegster, en met actrice Miriam Stern (1972-1992), die hij in 1992 verliet om met actrice Felicity Kendal samen te kunnen zijn. Uit het eerste huwelijk heeft hij twee zonen, Oliver Stoppard en Barnaby Stoppard. Uit het tweede huwelijk kwamen ook twee zonen voort: de acteur Edmund Stoppard en Will Stoppard, de echtgenoot van violiste Linzi Stoppard.\nHij werd in 1997 geridderd.\nWerk.\nStoppards beroemdste toneelstuk is \"Rosencrantz and Guildenstern Are Dead\", een komedie die twee kleine personages uit \"Hamlet\" van Shakespeare neemt en ze in de hoofdrol plaatst. Ze behouden echter dezelfde kleine rol in de wereld als in het originele stuk. Omgekeerd krijgt Hamlet een kleine rol toegewezen. In plaats van de katalysator te zijn voor de gebeurtenissen in het stuk brengen zij de tijd door met kleine woordspelletjes en overdenkingen van het wat, hoe, waar en waarom van hun situatie. Het lijkt in veel opzichten op Samuel Becketts absurdistische \"Waiting for Godot\", in het bijzonder door de doelloosheid van de hoofdfiguren en hun onbegrip voor de situatie waarin ze verkeren.\nAndere stukken van Stoppard die bekend werden, zijn \"Travesties\", een parodie op \"The Importance of Being Earnest\" van Oscar Wilde, en \"The Real Thing\". Deze twee stukken en \"Rosencrantz and Guildenstern Are dead\" leverden hem een Tony op voor beste toneelstuk.\nHij won een Oscar in 1999 voor het co-schrijverschap van het script voor de film \"Shakespeare in Love\".\nNaast stukken voor het theater schreef hij ook stukken voor radio en televisie."}
{"id": "9186", "revid": "1364734", "url": "https://nl.wikipedia.org/wiki?curid=9186", "title": "Algen", "text": "Algen of wieren (oude wetenschappelijke naam: \"Algae\") is een informele verzamelnaam voor een grote, zeer diverse groep organismen, die evolutionair gezien deels niet onderling verwant zijn. De studie van algen wordt \"algologie\" of \"fycologie\" genoemd.\nOvereenkomstige eigenschappen.\nDe verschillende algensoorten vertonen onderling een grote morfologische verscheidenheid. Ze vari\u00ebren in grootte van eencellige microalgen zoals \"Chlorella\" en de diatomee\u00ebn, tot reusachtige meercellige soorten als de reuzenkelp, een zeewier dat tientallen meters lang kan worden. De grootste en meest complexe meercellige algensoorten vinden we niet alleen onder de zeewieren (in oceanen) maar ook in zoete wateren (de charofyten).\nAlgen kenmerken zich door hun meestal relatief eenvoudige bouw: ze hebben geen structuren die de echte planten typeren (wortels, stengels en bladeren), maar meercellige algen hebben vaak wel een bouw die daar op lijkt. Het thallus van bijvoorbeeld bruinwieren bestaat uit op bladen en wortels gelijkende structuren.\nDe meeste algen hebben gemeenschappelijk dat ze, net als landplanten, fotoautotroof zijn: ze hebben chloroplasten, fotosynthetische structuren die zuurstofgas produceren als bijproduct van de fotosynthese. Dit doen ze door middel van chlorofyl (bladgroen) dat zich in deze chloroplasten bevindt. Verschillende groepen algen hebben naast of in de plaats van chlorofyl ook andere pigmenten. Bij algen komen verschillende types chlorofyl voor die een iets andere chemische samenstelling hebben: chlorofyl \"a\", chlorofyl \"b\" en chlorofyl \"c\".\nEen voorgestelde definitie stelt dat algen \"het groene pigment chlorofyl bevatten voor fotosynthese, en geen steriele (niet aan de voortplanting deelnemende) laag cellen hebben die om hun gameten is gelegen\". Deze definitie is niet sluitend, omdat deze de kranswieren uitsluit.\nDe meeste algen leven in waterige milieus, maar ze komen ook voor op steenachtig substraat, op boomschors of in mutualistische symbiose met schimmels: de korstmossen. Vrijwel alle algen zijn fotoautotroof: ze betrekken hun energie uit zonlicht, maar sommige soorten vullen hun energiebehoefte aan door koolstof op te nemen uit organisch materiaal, deze soorten zijn mixotroof. Enkele eencellige algen, veel euglenofyten en dinoflagellaten, hebben gedurende de evolutie het vermogen verloren zelf energie uit licht om te zetten en zijn vrijwel volledig afhankelijk geworden van de externe aanvoer van energie; deze soorten zijn heterotroof.\nOver de vraag of de tot de bacteri\u00ebn gerekende prokaryotische cyanobacteria (blauwalgen) wel of niet tot de algen moeten worden gerekend, lopen de meningen uiteen.\nLevenscyclus, kernfasewisseling en generatiewisseling.\nAangezien de groep algen zeer divers is, hebben algensoorten zeer uiteenlopende levenscycli. Bij veel algensoorten is er sprake van generatiewisseling. Opeenvolgende generaties zijn morfologisch of gelijk of onderling verschillend en soms wisselen diplo\u00efde en haplo\u00efde kernfase elkaar af.\nAlgen vertonen in hun levenscyclus een breed scala aan reproductieve strategie\u00ebn (verschillende wijzen van voortplanting), van eenvoudige ongeslachtelijke voortplanting door middel van celdeling, tot complexe vormen van geslachtelijke voortplanting met gametofytische en verschillende sporofytische generaties. De gametangia (voortplantingsstructuren) van algen worden in de regel volledig omgezet in levende voortplantingscellen. Dit in tegenstelling tot echte (land)planten, waarin men een onderscheid kan maken tussen een buitenlaag van beschermende, niet bij de voortplanting betrokken, steriele cellen en de daaronder gelegen fertiele (vruchtbare) cellen waaruit de gameten worden gevormd. Alleen bij kranswieren hebben de gametangia (gametenvormende organen) net als bij planten een buitenlaag met steriele cellen die de gameten omgeven.\nEndosymbiontentheorie.\nDe algen vormen een polyfyletische groep, dat wil zeggen dat ze geen directe gemeenschappelijke voorouder hebben. Toch worden ze doorgaans op basis van diverse kenmerken als \u00e9\u00e9n groep gezien.\nVolgens de endosymbiontentheorie hebben algensoorten in de loop van de evolutie hun plastiden op verschillende manieren door middel van endosymbiose verkregen. Bij de groenwieren en roodwieren waren de chloroplasten oorspronkelijk afkomstig van cyanobacteri\u00ebn, die opgenomen zijn in de alg-voorouder door \"primaire\" endosymbiose. Dit proces van endosymbiose tussen de cyanobacterie en de alg-voorouder zou miljarden jaren geleden hebben plaatsgevonden.\nBij de diatomee\u00ebn en bruinwieren daarentegen waren de chloroplasten oorspronkelijk afkomstig van roodwieren, die zijn opgenomen door \"secundaire\" endosymbiose.\nDe echte evolutionaire doorbraak van algen zou pas 650 miljoen geleden hebben plaatsgevonden, na het smelten van de ijskappen van de sneeuwbalaarde. Uit studies van sporen van biomoleculen in Australi\u00eb wordt vermoed dat vlak na het smelten van de ijskappen er een explosie is geweest in de hoeveelheid van algen in de oceanen. Dit zou het gevolg zijn van het vrijkomen van voedsel in de vorm van fosfaten door de gletsjererosie. De grote hoeveelheid organisch voedsel, ontstaan in de oceanen, bevorderde daarna de evolutie van dieren.\nVermoedelijk zijn de eerste hogere planten uit zoetwateralgen ge\u00ebvolueerd. Fossielen van algen uit het Vindhyagebergte zijn gedateerd op een ouderdom van 1,6 tot 1,7 miljard jaar.\nIndeling op grond van chlorofyl.\nDe aard van de chloroplasten en het type chlorofyl bepalen mede de indeling van de algen. Er is een onderscheid tussen de verschillende chlorofylvormen in groenwieren (ondiepe wateren), bruinwieren (diepere wateren) en roodwieren (diepste wateren). Als vuistregel geldt dat hoe dieper algen in water leven, hoe roder hun thallus moet zijn om nog resterend licht te vangen. Groene fotosynthesepigmenten omvatten de chlorofyllen en rode pigmenten de fycobilisomen.\nEr zijn enkele stammen algen die chloroplasten hebben met chlorofyl a en b. Bij deze groepen zijn de chloroplasten omgeven door twee membranen. Deze horen tot de Archaeplastida (samen met de Embryophyta):\nTwee andere stammen algen hebben chloroplasten die chlorofyl b bevatten. De chloroplasten zijn respectievelijk omgeven door drie of vier membranen. Deze behoren tot de supergroepen Excavata en Rhizaria:\nDe andere algen hebben allemaal chloroplasten die chlorofyl a en c bevatten. De chloroplasten van deze groepen hebben vier membranen, afgezien van die van de dinoflagellaten die drie membranen hebben. Deze algen behoren tot de Chromalveolata en omvatten de volgende groepen:\nVan de Picobiliphyta is hun bestaan en plaats in de taxonomie van eukaryoten nog onzeker. Verder zijn er algen en afstammelingen daarvan die hun energie niet via fotosynthese verkrijgen en geen chloroplasten hebben.\nClassificatie.\nAlle organismen die 'algen' genoemd worden hebben een botanische naam, dus een formele naam volgens de \"International Code of Nomenclature for algae, fungi, and plants\".\nOrganismen, ook de algen, worden ingedeeld op grond van hun afstamming: de fylogenetische indeling. Andere indelingen, zoals op grond van fysiologische eigenschappen, zijn ook mogelijk.\nIn onderstaande gedeeltelijke fylogenetische stamboom staan de verschillende algengroepen aangegeven om hun onderlinge verwantschappen toe te lichten. Groepen, waartoe geen algen worden gerekend zijn in dit schema weggelaten.\nAlgen en symbiose.\nSommige soorten algen vormen mutualistisch symbiotische relaties met andere organismen. In deze symbiose geven de algen organische stoffen die geproduceerd worden in fotosynthese aan een gastheer in ruil voor bescherming. De gastheer verbruikt deze stoffen als zijn parti\u00eble of hoofdbron van energie. Enkele voorbeelden zijn:\nMilieu.\nGeschat wordt dat algen, middels fotosynthese, ruim 50 procent van de (voor het aardse leven onmisbare) zuurstof in de aardatmosfeer produceren. Daarbij wordt koolstofdioxide biochemisch gebonden in organische verbindingen, die het celmateriaal van de algen vormen. Algensoorten staan aan de basis van verschillende voedselketens, zowel in zout, als in zoet water.\nBij een hoge concentratie van nutri\u00ebnten in het water (eutrofi\u00ebring), kunnen met name blauwalgen zich exponentieel vermenigvuldigen, zogenoemde 'algenbloei'. Doordat de consumenten die zich met de blauwalgen voeden de grote hoeveelheid algen niet kunnen wegwerken, raakt het natuurlijk evenwicht verstoord. Ondergedoken waterplanten sterven door een gebrek aan licht, waardoor de hoeveelheid dood organisch materiaal (detritus) in het water sterk toeneemt. De reducenten, die zuurstof verbruiken bij het verwerken daarvan, nemen toe in dichtheid, wat leidt tot zuurstoftekort of \"hypoxie\". Dit zuurstofgebrek maakt het leven voor andere aerobe organismen onmogelijk. Het kan jaren duren voordat het aangetaste ecosysteem is hersteld.\nGebruik door de mens.\nVooral in het Verre Oosten dienen algen, met name zeewieren, als voedselbron en worden met dat oogmerk ook gekweekt. In Europa is zeewier onder meer los als nori (een roodwier) verkrijgbaar en in sushi verwerkt.\nSommige algen worden als medicijn gebruikt.\nHet gebruik van algen voor energieopwekking, zogenaamde algendiesel, staat nog in de kinderschoenen."}
{"id": "9187", "revid": "139751", "url": "https://nl.wikipedia.org/wiki?curid=9187", "title": "Diffractie", "text": "Diffractie is het afbuigen van een golf langs een ondoordringbaar obstakel. Meestal gaat het om de zijdelingse verbreding door interferentie van een golf die een opening in een ondoordringbaar scherm passeert.\nGevolg van golfvoortplanting.\nDiffractie is een kenmerkend effect van golfvoortplanting, voorbeelden van diffractiegolven en -fenomenen zijn: \nHet is waarneembaar als de afmetingen van de obstakels klein zijn ten opzichte van de golflengte. De afbeelding toont twee relatief nauwe spleten in een scherm, waarachter de golven alle richtingen op buigen.\nNaarmate de openingen breder zijn, kan de golfvoortplanting steeds beter met stralentheorie beschreven worden, zodat we spreken van geometrische optica.\nToepassing.\nDiffractie wordt op verschillende manieren gebruikt:\nTheorie.\nEen algemene, 'strenge' diffractietheorie werd opgezet door Augustin Fresnel. Die theorie maakt gebruik van de fresnelintegraal. Deze strenge theorie is sindsdien aanzienlijk uitgewerkt, waaraan meestal zeer gecompliceerde wiskunde te pas komt.\nBij buiging binnen afmetingen die groot zijn ten opzichte van de rayleighafstand is de eenvoudiger theorie van Joseph von Fraunhofer toepasbaar. Deze maakt gebruik van de fouriertransformatie in een tweedimensionaal afbeeldingsvlak.\nFresneldiffractie, fraunhoferdiffractie.\nAls de invallende lichtbundel divergeert, dat wil zeggen vanuit een nabijgelegen bron komt, spreekt men van \"fresneldiffractie\". Komt het licht van een ver weg gelegen bron, zodat de bundel evenwijdig is, dan spreekt men van \"fraunhoferdiffractie\".\nDiffractie bij zeegolven.\nBij obstakels op zee, bijv. bij een golfbreker of een kaap buigen de golven cirkelvormig rond dat obstakel. Hierdoor verandert de golfrichting en vermindert de golfhoogte. De golfperiode verandert hierdoor niet. Bij het ontwerpen van waterbouwkundige constructies is het belangrijk om goed met diffractie rekening te houden. In de laatste figuur is een beeld gegeven van de diffractie bij een golfbreker (de gele lijn in de figuur). Achter de golfbreker ontstaat een cirkelvormig patroon, de golven zijn hier veel lager dan de golven links van de golfbreker. Op de schaduwlijn (de blauwe lijn) is de golfhoogte ongeveer de helft van de inkomende golfhoogte. De golfhoogte buiten de diffractiezone (dus aan de onderkant van de figuur) is iets lager dan de oorspronkelijke golfhoogte, maar dat reductiegebied is heel klein. Berekening van diffractie bij golfbrekers is lastig, omdat de meeste simpele modellen van een vaste golfperiode uitgaan (en niet van een energiespectrum), er geen richtingsspreiding zeewaarts van de golfbreker aangenomen wordt, en de waterdiepte in het gehele gebied constant verondersteld wordt.\nVoor regelmatige golven bij havendammen en of openingen bestaan ontwerpgrafieken waarop de diffractieco\u00ebfficient kan worden afgelezen. formula_1 waarin formula_2 is de golfhoogte buiten de golfbreker en formula_3 de golfhoogte achter de golfbreker.. Deze grafieken worden geschaald op basis van de golflengte. In bijgaand voorbeeld van diffractie achter een golfbreker is de horizontale schaal in eenheden van (lokale) golflengte."}
{"id": "9189", "revid": "7708", "url": "https://nl.wikipedia.org/wiki?curid=9189", "title": "Spectrum", "text": "Een spectrum of verloop (meervoud: \"spectra\" of (Vlaams) \"spectrums\") is een reeks van opeenvolgende kleuren, geluiden of andere verschijnselen. Het begrip spectrum wordt vaak gebruikt in de natuurkunde en de astronomie.\nKleurenspectrum.\nIsaac Newton gebruikte het Latijnse woord \"spectrum\" om de kleurenreeks te omschrijven die ontstond toen hij een bundel zonlicht door een gat in een gordijn op een glazen prisma liet vallen. In het Latijn betekent dit woord verschijning of geest. Het kleurenspectrum van zichtbaar licht bestaat uit de kleuren van de regenboog met de kleurenvolgorde rood, oranje, geel, groen, blauw, indigo en violet (ROGGBIV), die overeenkomt met dalende golflengte (stijgende frequentie) van de lichtgolven tussen 780 en 380 nm.\nBuiten het zichtbare licht loopt het spectrum aan de kant van de korte golflengtes door van ultraviolet en r\u00f6ntgenstraling tot de zeer energierijke gammastraling. Aan de andere kant van het spectrum vinden we bij de lange golflengtes voorbij infrarood en microgolven de radiogolven. Hoewel deze straling voor de mens niet zichtbaar is, wordt zij wel tot het spectrum gerekend.\nSpectrum van een golfverschijnsel.\nNauwkeuriger onderzoek toont aan dat de verschillende kleuren met verschillende intensiteit optreden naargelang van de aard van de lichtbron. Het spectrum van de lichtbron kan als een handtekening worden opgevat. Zo kan uit het lichtspectrum van een gloeiend gas de precieze chemische samenstelling van dat gas worden afgeleid in chemische elementen, terwijl het spectrum van een gloeiend vast lichaam de temperatuur van dat lichaam verraadt.\nHet woord spectrum wordt algemener gebruikt voor de intensiteitsverdeling van elk golfverschijnsel over mogelijke golflengtes.\nHet spectrum van een golfverschijnsel is een beschrijving van de golflengtes in het signaal en hun sterkte. Meestal wordt een spectrum weergegeven als een grafiek. Op de verticale as (de y-as) staat de amplitude (sterkte), tegen de frequentie op de horizontale as (de x-as). Een spectrogram laat in een driedimensionaal plaatje het verloop van het spectrum zien in de tijd.\nContinu en lijnspectrum.\nEen spectrum kan een continu spectrum (een doorlopend spectrum) zijn, dat wil zeggen dat alle golflengtes in een bepaald gebied voorkomen. Bijvoorbeeld een gloeilamp heeft een continu spectrum waarin alle golflengtes van (infra)rood tot violet voorkomen. Alternatief is een lijnspectrum met paaltjes: een spectrum waarin enkele golflengtes een hoofdrol spelen (het spectrum van een natriumlamp, de karakteristieke geel-oranje straatverlichting, is een lijnspectrum, net zoals het spectrum van een tl-buis). Lijnspectra van verschillende typen straling spelen een grote rol in de elementenanalyse van chemische elementen.\nEen combinatie van een continu en een lijnspectrum ontstaat als een continu spectrum op een materiaal valt dat bepaalde lijnen absorbeert: er verschijnt dan een continu spectrum waaruit de specifieke lijnen ontbreken, want daar is licht weggevangen. Dit soort spectra wordt voor atoomabsorptiespectrometrie gebruikt en bijvoorbeeld in de sterrenkunde. Sterren worden onder meer ingedeeld naar hun soort spectrum dat ze uitzenden: hun spectraalklasse.\nGeluid.\nBij geluidsgolven is sprake van een geluidsspectrum. Dat vertelt bijvoorbeeld of er veel lage dan wel veel hoge tonen in een geluid voorkomen. Voor geluid is ruis een continu spectrum en zijn tonen lijnspectra.\nEen toon die aangeslagen op een instrument zoals een piano, bestaat uit een grondtoon of basis-frequentie en een aantal boventonen, die een geheel aantal malen de frequentie hebben van de grondtoon. Deze klankkleur ontstaat door het mengsel van grond- en boventonen plus de vele verschil-frequenties, want ook die worden gehoord.\nSpraak is een combinatie van tonen (de klinkers) en ruis (de medeklinkers).\nAndere spectra.\nOok bij niet-golfverschijnselen wordt de term wel gebruikt, zoals bij een massaspectrum. Dit is een analyse van een samengesteld signaal met verschillende meetwaarden. Voor een massaspectrum dus hoe vaak deeltjes met verschillende massa's worden waargenomen.\nDe kwantummechanica verklaart het zichtbare spectrum van een gloeiend gas met de eigenwaarden van lineaire transformaties in Hilbertruimten. Hieruit is een hele reeks verschillende wiskundige spectrumbegrippen afgeleid, waarvan sommige op het eerste gezicht erg ver van de natuurkunde lijken af te staan; zie spectrum (wiskunde)."}
{"id": "9190", "revid": "996478", "url": "https://nl.wikipedia.org/wiki?curid=9190", "title": "Prisma", "text": ""}
{"id": "9192", "revid": "468855", "url": "https://nl.wikipedia.org/wiki?curid=9192", "title": "Gat in de ozonlaag", "text": "Het ozongat is een plek in de ozonlaag waar de ozonconcentratie veel lager dan gemiddeld is. Dit gat ontstaat in het voorjaar (omstreeks september) vooral boven de Zuidpool. In de jaren 70 en 80 van de 20e eeuw werd men zich ervan bewust dat aantasting van de ozonlaag een ernstig milieuprobleem was. Dit leidde tot het vaststellen van het Montrealprotocol.\nEffect van de ozonlaag.\nDe aardatmosfeer beschermt het leven op aarde door een gedeelte van de schadelijke straling die afkomstig is van de Zon tegen te houden. Zo wordt het schadelijkste deel van de ultraviolette straling uit het zonlicht tegengehouden door de ozonlaag die zich op ongeveer 15 tot 45 kilometer hoogte bevindt. Daarnaast zorgt de ozonlaag voor het verticale temperatuurprofiel dat onze atmosfeer kenmerkt. Bij stijging vanaf het aardoppervlak neemt de temperatuur af, tot aan de ozonlaag, daar stijgt de temperatuur juist, vervolgens gaat de daling van de temperatuur weer verder, wanneer de ozonlaag gepasseerd is. Deze temperatuurinverse werkt als een soort deksel op de atmosfeer. Het zorgt ervoor dat zuurstof in hoge concentratie aanwezig is in onze atmosfeer.\nAantasting van de ozonlaag.\nDe ozonlaag wordt aangetast door bepaalde drijfgassen uit bijvoorbeeld spuitbussen en oudere types koelkasten. Het gaat met name om cfk's (chloorfluorkoolstofverbindingen). Deze komen in de ozonlaag terecht, desintegreren daar onder invloed van uv-straling en de ontstane chloorradicalen breken de ozonmoleculen af tot chloormonoxideradicalen en moleculair zuurstof:\nTwee chloormonoxideradicalen zullen dan het stabielere chloorperoxide vormen:\nVervolgens zorgt de uv-straling ervoor dat chloorperoxide weer uiteenvalt in vrije radicalen (een proces dat fotolyse genoemd wordt):\nDeze drijfgassen zijn sinds het einde van de twintigste eeuw verboden. De aantasting van de ozonlaag komt het sterkst tot uiting in het ozongat dat elk voorjaar, rond september, boven de Zuidpool optreedt. Boven een gebied zo groot als Afrika is dan de ozonconcentratie meer dan gehalveerd. Boven het noordpoolgebied wordt ook een afname gemeten, maar die is minder sterk. Daar zorgden de ozonaantastende gassen echter voor een belangrijke, rechtstreekse opwarming.\nNaar aanleiding van de ontdekking van dit milieuprobleem ging op 1 januari 1989 het Montrealprotocol van kracht, waarin afspraken over maatregelen voor de beheersing van de uitstoot van gassen die schadelijk zijn voor de ozonlaag werden overeengekomen. Dit verdrag geldt als een van de meest succesvolle internationale milieuverdragen. Doordat de drijfgassen al in de ozonlaag zitten was van tevoren te verwachten dat het ozongat zeker niet meteen zou dichten. Tot ongeveer 2000 is het ook nog steeds gegroeid.\nPolen.\nZuidpool.\nHet bovengenoemde omzettingsproces vindt alleen plaats bij zeer lage temperaturen. In de stratosfeer boven Antarctica zitten dan soms ijle wolkenlaagjes. Deze wolken worden in het Engels aangeduid als \"polar stratospheric clouds\" (afgekort tot PSC). Op de ijskristallen van de wolken kunnen stikstofverbindingen condenseren zoals HNO3 (salpeterzuur) of NO2 (stikstofdioxide). Normaal kunnen deze stikstofverbindingen een chloorradicaal onschadelijk maken door ermee te binden. Zodoende wordt een verbinding gevormd die niet meer schadelijk is voor de afbraak van ozon. Wanneer de stikstofverbindingen in het ijs afgezet worden zullen er echter meer chloorradicalen overblijven. Dit chloor is afkomstig van de cfk's. Als die in aanraking met licht komen, kunnen deze zich splitsen (deze chemische reactie wordt fotodissociatie genoemd), waardoor er chloorradicalen vrijkomen.\nIn de zuidpoolwinter en de vroege lente is er geen hoogenergetische straling van de zon boven de Zuidpool (het is er nog nacht). Cfk's die tot boven de ozonlaag zijn doorgedrongen worden dus niet in chloorradicalen gesplitst. Zodra het echter lente is geworden, in september, begint de afbraak. Dan is er wel zonlicht en zijn de temperaturen nog laag genoeg. In oktober zijn de temperaturen weer opgelopen en in november stroomt er weer verse ozon toe vanaf gematigde breedten, zodat het ozongat verdwijnt. Tijdens de poolnacht en het vroege voorjaar is er nauwelijks uitwisseling tussen de luchtmassa's boven Antarctica en subpolaire luchtmassa's. Door de extreme koude blijft de lucht min of meer op zijn plaats.\nDe uitstoot van cfk's is inmiddels grotendeels uitgefaseerd, waardoor men verwacht dat het ozongat zal krimpen. Daar tegenover staat dat de voorjaarstemperaturen boven de Zuidpool steeds lager worden, doordat minder ozon ook minder warmteabsorptie betekent. De grootste omvang van het ozongat is gemeten in 2006, toen ook de laagste temperaturen werden genoteerd. Daarna leek de ozonlaag iets gestabiliseerd, maar in 2015 werd de op een na grootste omvang gemeten. Het gat is dat jaar met 2,5 miljoen vierkante kilometer gegroeid.\nHet kan ongeveer 50 jaar duren voordat de cfk's zijn afgebroken. Het KNMI verwachtte in 2005 dat de ozonlaag zich rond 2050 boven het zuidpoolgebied zal hebben hersteld. Recentere schattingen geven aan dat het ozongat rond 2070 ongeveer even groot is als omstreeks 1980.\nNoordpool.\nBoven de Noordpool geldt in het (noordpool)voorjaar hetzelfde proces als boven de Zuidpool. Alleen zijn de temperaturen daar minder laag dan boven de Zuidpool, zodat de afname in ozonconcentratie minder groot is. Bovendien is er meer menging met lucht van gematigde streken. Van eind 2019 tot april 2020 werd een groter gat in de ozonlaag aan de Noordpool gerapporteerd dan eerder vastgesteld in 1997 en 2011.\nOntdekking.\nReeds in 1970 wees Paul Crutzen erop dat stikstofoxides uit mest en uitlaatgassen van zeer hoog vliegende supersonische vliegtuigen de ozonlaag kunnen aantasten. Enige tijd later, in 1974, realiseerden Frank Sherwood Rowland en Mario J. Molina zich dat de chloorfluorkoolwaterstoffen die de industrie uitstootte uiteindelijk in de stratosfeer terecht zouden komen. Onder invloed van ultraviolet licht zouden zij vervolgens de ozonlaag aantasten. In die tijd was het niet zonder meer mogelijk de ozonlaag te meten, de technologie daarvoor ontbrak. Omdat uit de wetenschap echter steeds verontrustender geluiden kwamen, werd de Nimbus-7-satelliet gelanceerd. De metingen van de satelliet gaven aan dat er niets aan de hand was.\nIn 1984 deden Britse wetenschappers op Antarctica echter een meting vanaf de grond. Zij moeten ervan geschrokken zijn dat de concentraties ozon in de stratosfeer 35% lager waren dan gewoonlijk. Kort daarna werd het bestaan van het ozongat door de NASA bevestigd. De gegevens in de Nimbus-7-satelliet werden namelijk gefilterd voor extreme meetwaarden. Omdat het gat zich alleen boven Antarctica bevond en de situatie veel ernstiger was dan men dacht, waren de gegevens boven Antarctica automatisch weggegooid. Omdat men de ruwe data bewaard had, kon men de gegevens opnieuw nagaan en bevestigen dat er een probleem was.\nIn 1995 kregen Paul Crutzen, Frank Sherwood Rowland en Mario J. Molina de Nobelprijs voor Scheikunde voor \"hun bijdragen aan de chemie van de atmosfeer en in het bijzonder de aanmaak en de afbraak van ozon\".\nGevolgen.\nHet verdwijnen of in concentratie afnemen van ozon in de stratosfeer kan op de lange termijn ernstige gevolgen hebben. Boven Antarctica vallen de gevolgen echter mee, omdat de zonnestraling, en daarmee ook de uv-straling van de zon, daar relatief zwak is. Bovendien is het gebied goeddeels onbewoond en zijn de meeste dieren beter bestand tegen uv-straling dan de mens. Op enkele eilanden, zoals de Zuid-Sandwicheilanden, waar wel mensen wonen, wordt de plaatselijke bevolking geadviseerd een zonnebril te dragen en de onbedekte lichaamsdelen in te smeren met zonnebrandcr\u00e8me.\nWanneer echter het broeikaseffect voor de temperatuurstijging zorgt waarbij ozon wereldwijd wordt afgebroken, dan verdwijnt de temperatuurinverse in onze atmosfeer en daarmee onze atmosfeer. Zonder ozonlaag is het leven op aarde voor de mens onmogelijk."}
{"id": "9193", "revid": "1078671", "url": "https://nl.wikipedia.org/wiki?curid=9193", "title": "Achilleshiel", "text": "Een achilleshiel is een fatale zwakke plek in een anderszins onkwetsbaar iets.\nDe naam is afgeleid van de Griekse held Achilles die de hoofdrol in de Ilias van Homerus vervult. Hij was bij zijn geboorte door zijn moeder, de zeegodin Thetis, als kind in het water van de Lethe of Styx, een rivier in de onderwereld gedompeld om hem onkwetsbaar te maken. Zij moest hem daarbij wel ergens vasthouden, en dat deed zij bij zijn hiel. Dit was dan ook de enige kwetsbare plek op zijn lichaam en werd uiteindelijk zijn ondergang in de strijd tegen Troje: Paris raakte hem met een giftige pijl, nadat Achilles zijn sandaal verloren had toen hij de gesneuvelde Hektor achter zijn strijdwagen rond Troje meesleurde.\nDe mythe verwijst daarbij duidelijk naar het feit dat wanneer de grote pees in de hiel van de mens (toepasselijk achillespees genoemd) doorgesneden of beschadigd wordt, dit kreupelheid betekent."}
{"id": "9194", "revid": "144787", "url": "https://nl.wikipedia.org/wiki?curid=9194", "title": "Achilles", "text": "Achilles (Latijn) of Achilleus (Oudgrieks: , \"Akhille\u00fas\") is een figuur uit de Griekse mythologie. Hij is de belangrijkste held uit de Trojaanse Oorlog en de hoofdpersoon in het boek van Homerus, \"Ilias\". Homerus beschrijft de held als de schoonste, de dapperste, sterkste en verhevenste van alle helden. Latere legenden (Statius) beschrijven dat Achilles alleen kwetsbaar was in zijn hiel. Dit werd dan ook zijn dood, hij stierf door een giftige pijl die hem raakte in zijn hiel. De term achilleshiel is te herleiden tot dit verhaal.\nAchilles was de zoon van Peleus, de koning van de Myrmidonen in het Griekse Thessali\u00eb, en de Nere\u00efde Thetis, de dochter van Nereus, de kleinzoon van Aiakos (Aeacus) en hierdoor een afstammeling van Zeus. Hij wordt vaak \"Peleide\" of \"Aiakide\" genoemd, \"epitheta\" die herinneren aan de afkomst van de snelvoetige Achilles. Samen met Deidameia, dochter van koning Lykomedes van Skyros, had hij een zoon Neoptolemos, eveneens een voorname held uit de Trojaanse Oorlog.\nLeven.\nHij was de dapperste, schoonste, sterkste en verhevenste van alle Griekse hero\u00ebn, die naar Troje trokken, en de grootste figuur in de \"Ilias\" van Homerus, die in dit heldendicht zijn daden heeft bezongen, zonder evenwel iets van zijn leven v\u00f3\u00f3r de tocht te verhalen. Dit leven was volgens latere schrijvers zeer rijk in wonderbaarlijke gebeurtenissen. Ook heeft hij veel mensen gedood, onder meer in de Trojaanse Oorlog. Centraal in de mythe van Achilles staat zijn verhouding met Patroklos, in verschillende bronnen omschreven als diepe vriendschap of liefde. Hij kwam om het leven in de strijd tegen Troje.\nKarakter.\nAchilles heeft een complex karakter. Hij komt in de \"Ilias\" naar voren als een ideale, jonge, mooie, dappere en vechtlustige held met sterke emotionele trekken. Zo heeft hij een sterke haat tegen vijanden en een grote liefde voor zijn vrienden, is hij snel tot tranen geroerd en handelt hij overhaast. Achilles neemt beslissingen vanuit de emoties die hij voelt. Er is in de loop der jaren steeds meer de nadruk gelegd op deze emotionele kant. Hij werd later beschouwd als het tegenbeeld van de stoa, waar de nadruk wordt gelegd op het verstand in plaats van het gevoel. Odysseus is voor deze filosofie een goed voorbeeld, hij handelt vanuit zijn verstand.\nOpmerkelijk aan Achilles is dat hij ondanks zijn extreme uitingen beschikt over inzicht en zelfkennis. Hij weet in tegenstelling tot Hektor al dat hij zal sterven. In zijn toespraak (Ilias IX, 308-429) twijfelt hij aan zijn plicht als held en overweegt hij om naar huis terug te keren. Liever zou hij een rustig leven thuis leiden dan eer te behalen in de Trojaanse Oorlog. Omdat hij zich bewust is van zijn sterfelijkheid, zijn geliefde Patroklos is dood en hij zal zelf ook sterven, maakt hij zijn vijanden zonder genade in koelen bloede af. (Ilias XXI, 34-135)\nGeboorte en jeugd.\nV\u00f3\u00f3r hun huwelijk hadden Zeus en Poseidon ook naar de hand van de zeenimf Thetis gedongen, tot Prometheus Zeus op de hoogte bracht van een voorspelling: Thetis zou een zoon ter wereld brengen die zijn vader zou overtreffen. Daarom trokken de twee goden zich terug als vrijers en lieten haar met Peleus trouwen. Zoals bij de meeste mythen bestaat er ook een alternatieve versie van dit verhaal: in de \"Argonautica\" (IV 760) zinspeelt Hera op de kuise afwijzing van Zeus' avances door Thetis, die dus loyaal zou zijn geweest aan Hera's huwelijksband.\nVolgens Statius in zijn \"Achille\u00efs\", de enige bekende bron voor deze versie, dompelde Achilles' moeder hem dadelijk na zijn geboorte in de fontein van de Styx (rivier in Hades, de onderwereld), om hem onkwetsbaar te maken. Achilles bleef daarbij alleen kwetsbaar aan zijn hiel, de plek waar zijn moeder hem tijdens het onderdompelen had vastgehouden. \nVolgens een oudere mythe smeerde Thetis hem in met ambrozijn en hield hem toen boven een magisch vuur om het sterfelijke deel weg te branden. Toen ze hierbij werd onderbroken door haar echtgenoot, liet ze hem en haar kind in haar woede achter.\nNiettemin zegt geen van de bronnen voor Statius iets over deze onkwetsbaarheid. Homerus verhaalt in zijn \"Ilias\" zelfs hoe Achilles werd verwond: de Paeonische \"heros\" Asteropaeus, zoon van Pelagon, daagde Achilles uit bij de rivier de Skamander. Hij wierp tegelijkertijd twee speren, waarvan een de elleboog van Achilles schampte, \"een spoor van bloed trekkend\".\nOok in de fragmentarische gedichten van de \"Epische Cyclus\" die een beschrijving van zijn dood bevatten, zoals de \"Cypria\" (onbekend auteur), de \"\u00c6thiopis\" door Arctinus van Milete, de \"Ilias Mikr\u00e0\" door Lesches van Mytilene en \"Iliou p\u00e8rsis\" door Arctinus van Milete, is er geen enkele verwijzing te vinden naar zijn onkwetsbaarheid of zijn beroemde Achilleshiel. In de latere vaasschilderingen die de dood van Achilles voorstellen, treft de pijl (of in vele gevallen pijlen) zijn lichaam.\nZijn vader gaf hem Phoinix tot leermeester, de zoon van Amyntor, die hem worstelen, lopen, rijden en het citerspel leerde. Hij kreeg de paarden Xanthus en Balius, die aan zijn vader als huwelijksgeschenken waren gegeven. Bovendien onderwees de Centaur Cheiron hem in de chirurgie op de Pilionberg.\nOorlog tegen Troje.\nHij vertrok met vijftig schepen naar Troje, vergezeld door zijn leermeester Phoinix en zijn boezemvriend Patroclus. Achilles moest kiezen tussen een lang en vreedzaam, maar roemloos leven en een vroegtijdige, maar beroemde dood. Tot droefheid van zijn moeder koos hij voor dat laatste. Gedurende de eerste jaren van de Trojaanse Oorlog verwoestte hij twaalf steden aan de kust en elf in het Trojaanse binnenland, en zolang hij in de gelederen van de Grieken streed, behielden zij de overhand op de Trojanen. In alle gevaren stond hij onder de bijzondere bescherming van Pallas Athena en van Hera.\nToen de Grieken uitvoeren voor de oorlog tegen Troje, legden zij toevallig aan in Mysi\u00eb, waar koning Telephos regeerde. In de strijd die toen uitbrak bracht Achilles Telephos een wond toe die niet wilde genezen. Telephos won de raad in van een orakel, dat verklaarde dat \"hij die verwondde, zal genezen\".\nVolgens andere verhalen in Euripides' verloren gegane toneelstuk over Telephos, ging hij verkleed als bedelaar naar Aulis en vroeg daar aan Achilles om zijn wond te genezen. Achilles weigerde en beweerde geen medische kennis te hebben. Daarop hield Telephos Orestes gegijzeld, voor wiens vrijlating hij van Achilles eiste dat hij zijn wond hielp genezen. Odysseus redeneerde daarop dat het de speer was die de wond had toegediend en dat daarom de speer ze ook moest kunnen genezen. Stukken van de speer werden afgeschraapt op de wond en Telephos genas.\nVolgens Plutarchus en de Byzantijnse geleerde Ioannes Tzetzes bevocht en doodde Achilles, zodra de Griekse schepen in Troje aankwamen, Cycnus van Colonae, een zoon van Poseidon, die buiten zijn hoofd onkwetsbaar was.\nVolgens Dares Phrygius' \"De excidio Troiae historia\" (\"Verslag van de verwoesting van Troje\"), de Latijnse samenvatting die het verhaal van Achilles doorgaf aan middeleeuws Europa, zag Achilles Tro\u00eflos, de jongste zoon van Priamos en Hekabe (waarvan sommigen zeggen dat Apollo zijn vader was), terwijl hij zijn paarden buiten de muren van Troje liet drinken aan de Leeuwenfontein. Achilles werd bekoord door Tro\u00eflos' schoonheid, die door Ibycus werd beschreven als \"goud driemaal verfijnd\". Tro\u00eflos wees de avances van Achilles af en zocht zijn toevlucht in de tempel van Apollo. Achilles achtervolgde Tro\u00eflos daarop in het toevluchtsoord en onthoofdde hem op het altaar van de god zelf. Op dat moment zou Tro\u00eflos een jaar jonger zijn geweest dan twintig jaar, volgens de legende de leeftijd die Tro\u00eflos moest bereiken opdat Troje oninneembaar zou worden.\nDe Brise\u00efs-affaire.\nIn Lyrnessos, een van de door hem veroverde steden, maakte Achilles een mooi meisje buit: Brise\u00efs, de dochter van Brises. Agamemnon, de opperbevelhebber van de Grieken, had bij een vergelijkbare actie de schone Chryse\u00efs buitgemaakt. Zij was een dochter van Chryses, een priester van Apollo. Haar vader bood een enorm losgeld voor haar, maar Agamemnon weigerde Chryse\u00efs terug te geven. Daardoor brak er door toedoen van Apollo pest uit in het Griekse kamp. Ten slotte werd Agamemnon door Calchas, die hierin werd gesteund door Achilles, aangeraden om haar terug te geven aan haar vader en grote offers te brengen ter ere van Apollo, om de pest weer af te wenden. Uit wraak eiste Agamemnon Brise\u00efs op, om Achilles te straffen voor zijn steun aan Calchas. Achilles was koppig en bleef mokken omdat hij Brise\u00efs kwijt was. Hij weigerde nog mee te vechten en mengde zich pas weer in de strijd na het sneuvelen van zijn vriend Patroclus (die Achilles' harnas had aangetrokken).\nDood van Achilles.\nVolgens de meeste legenden werd Achilles tegen het eind van de Trojaanse Oorlog gedood door een pijl, afgeschoten door Paris. In sommige legenden wordt daarbij verteld dat die pijl in Achilles' hiel geschoten werd, dat de pijl giftig was of dat de pijl geleid werd door Apollo. Paris, gewoonlijk afgebeeld als lafaard, krijgt in deze verhalen geen waardering voor zijn daad. De plek is verschillend in de mythen. Soms vindt dit plaats op het slagveld, soms gebeurt het tijdens het huwelijk met Polyxena.\nVerering.\nDe cultus van Achilles was niet beperkt tot zijn tombe: hij werd tevens vereerd in Erythrai (Klein-Azi\u00eb), Sparta en Elis (Peloponnesos) alsook op Astypalaia, een Cycladisch eiland. Er was een archa\u00efsche cultus van Achilles op Leuce Eiland, het Witte Eiland, in de Zwarte Zee, met een tempel en een orakel dat tot in de Romeinse periode bleef voortbestaan."}
{"id": "9197", "revid": "583675", "url": "https://nl.wikipedia.org/wiki?curid=9197", "title": "Brekingsindex", "text": "De brekingsindex van een medium is de verhouding tussen de fasesnelheid van licht in vacu\u00fcm formula_1 en de fasesnelheid formula_2 van licht in dat medium. Verschillen in brekingsindex spelen een rol bij onder andere het verschijnsel breking. Een lichtstraal die het grensvlak van twee media passeert wordt gebroken, als de lichtsnelheden in de beide media verschillen. De index wordt gebruikt om de hoek van breking te berekenen. Omdat het een verhouding is tussen twee gelijksoortige grootheden is de brekingsindex dimensieloos en heeft dus geen eenheid. Omdat de lichtsnelheid in alle stoffen lager is dan de lichtsnelheid in het vacu\u00fcm, is de brekingsindex in principe altijd groter dan 1. Er bestaan echter ook zogenaamde metamaterialen met een negatieve brekingsindex.\nAls een lichtbundel vanuit vacu\u00fcm een doorzichtig medium binnentreedt, is er volgens de Wet van Snellius een constante verhouding tussen de sinus van de hoek van inval formula_3 en de sinus van de brekingshoek formula_4. Deze constante verhouding is gelijk aan de \"brekingsindex\" formula_5 van die stof.\nVoor de brekingsindex geldt de betrekking:\nwaarin formula_8 de relatieve elektrische permittiviteit is, en formula_9 de relatieve magnetische permeabiliteit is. Voor de meeste materialen geldt dat formula_9 bijna gelijk is aan 1, zodat formula_5 ongeveer gelijk is aan formula_12.\nDe brekingsindex werd vroeger ook in de Schaal van Zeiss uitgedrukt.\nToepassing.\nHet meten van de brekingsindex vergt weinig tijd en ervaring. Ook de apparatuur ervoor, refractometer genoemd, is niet echt duur. In de organische chemie wordt de brekingsindex toegepast als goedkope en snelle methode om de identiteit van een verbinding vast te stellen. In de suikerindustrie wordt de brekingsindex als concentratiemeting toegepast. Deze laatste toepassing is zelfs zo belangrijk (geweest) dat de meeste refractometers met een speciale schaal voor de Brix-waarde zijn uitgerust waarmee de suikerconcentratie direct afgelezen kan worden.\nTotale terugkaatsing (reflectie).\nOok als licht uittreedt naar een optisch minder dichte stof (bijvoorbeeld van glas naar water, of van water naar lucht) geldt voor de verhouding van de sinussen van invalshoek en uittreedhoek:\nOmdat de uittreedhoek formula_4 niet groter kan zijn dan 90\u00b0, is er een grenswaarde formula_15 aan de invalshoek formula_3 waarbij formula_17. Deze grenshoek wordt bepaald door:\nDaarin zijn formula_19 en formula_20 de respectievelijke brekingsindices.\nAls de invalshoek groter is dan de grenshoek wordt de lichtstraal niet meer gebroken, maar totaal gereflecteerd. Van deze \"totale interne reflectie\" wordt gebruikgemaakt in onder andere de prisma's van prismakijkers. De schittering van geslepen edelstenen (met name diamant, met een brekingsindex van 2,4) wordt voor een belangrijk deel door totale reflectie veroorzaakt, net zoals de geleiding van licht door glasvezels en luchtspiegelingen.\nDe Fresnelvergelijkingen beschrijven hoe ook zonder totale reflectie afhankelijk van de beide brekingsindices een deel van de invallende intensiteit wordt gereflecteerd. Hierbij blijken de twee lineaire polarisaties waarin een lichtgolf kan worden ontbonden, zich zeer verschillend te gedragen.\nAfhankelijkheid van de golflengte.\nDe brekingsindex van een materiaal is verschillend voor licht van verschillende golflengtes, dus voor verschillende kleuren. Dit verschijnsel wordt dispersie of kleurschifting genoemd. Als gevolg van kleurschifting valt wit licht na breking uiteen in een spectrum van de samenstellende kleuren. Als het licht door een vlakke plaat valt, bijvoorbeeld een glazen ruit, treedt het tweemaal gebroken licht weliswaar weer uit onder dezelfde hoek als waarmee het inviel, maar is toch iedere lichtstraal uiteengevallen. De kleurschifting is daardoor maar gering en voornamelijk te zien aan de randen van voorwerpen. Dit is in de figuur aangegeven. Als het licht door een voorwerp straalt dat niet twee parallelle zijden heeft, zoals door een prisma, treden de verschillende kleuren door het verschil in brekingsindex onder verschillende hoeken uit en wordt het kleurenspectrum duidelijk zichtbaar. Het verschil in brekingsindex is de oorzaak van chromatische aberratie, een bekende fout van lenzen, en ook de oorzaak van de regenboog, door de inwendige weerkaatsing en breking van het zonlicht in regendruppels.\nIn het algemeen geldt dat de brekingsindex van een bepaald materiaal toeneemt, naarmate de golflengte korter wordt. Onderstaande waarden zijn voorbeelden van de brekingsindex voor een golflengte van 589,3 nanometer (licht van natriumlampen - de meest gebruikte meetgolflengte):\nBrekingsindex van een gas.\nDe brekingsindex formula_5 van een zuiver gas is afhankelijk van de dichtheid formula_22 van het gas en wordt bij benadering gegeven door:\nwaarin formula_24 de constante van Gladstone-Dale is, genoemd naar de Engelse scheikundigen John Hall Gladstone (1827-1902) en T.P. Dale, die deze afhankelijkheid in 1858 formuleerden.\nVoor helium en argon zijn deze constanten:\nVoor een gasmengsel is de constante van Gladstone-Dale een gewogen som van de constanten van de samenstellende delen.\nNegatieve brekingsindex.\nIn 2001 beschreven wetenschappers van de Universiteit van Californi\u00eb te San Diego een ongebruikelijk samengesteld materiaal met een negatieve brekingsindex, metamateriaal. Bij dit soort materiaal bevinden de gebroken straal en de invallende straal zich aan dezelfde kant van de loodlijn op het oppervlak. Dit materiaal bestond uit een mengsel van vezelglas en koperen ringetjes en draden die microgolven op een nieuwe manier geleiden. In 2007 was een team onder leiding van Henri Lezec van het California Institute of Technology in Pasadena in staat om negatieve breking op te wekken bij zichtbaar licht. Hiervoor bouwden ze een prisma dat bestond uit gelaagd metaal met daarin vele gaatjes op nanoschaal."}
{"id": "9200", "revid": "1097892", "url": "https://nl.wikipedia.org/wiki?curid=9200", "title": "Tsjecho-Slowakije", "text": "Tsjecho-Slowakije of Tsjechoslowakije was een republiek in Midden-Europa, ontstaan bij het uiteenvallen van de Donau-monarchie (Oostenrijk-Hongarije) na de Eerste Wereldoorlog. Op 1 januari 1993 volgde een (vreedzame) opdeling in Tsjechi\u00eb en Slowakije.\nNaam en spelling.\nNaam.\nIn de geschiedenis heeft Tsjecho-Slowakije meerdere namen gehad:\nSpelling.\nDe schrijfwijze Tsjecho-Slowakije met een koppelteken (Tsjechisch/Slowaaks: \"\u010cesko-Slovensko\") was in Tsjechoslowakije de offici\u00eble spelling gedurende volgende perioden:\nDe naam was oorspronkelijk analoog aan \"Oostenrijk-Hongarije\" samengesteld. Vaak raakte het koppelteken in onbruik en gaf men de voorkeur aan het aaneengeschreven \"Tsjechoslowakije\" (officieel gedurende het grootste deel van de staatsgeschiedenis). Tegenwoordig wordt de naam in Tsjechi\u00eb volgens de offici\u00eble Tsjechische spellingsregels aaneengeschreven als 'Tsjechoslowakije' (Tsjechisch: \"\u010ceskoslovensko\"), terwijl deze in Slowakije nog steeds met een koppelteken wordt geschreven: \"Tsjecho-Slowakije\" (Slowaaks: \"\u010cesko-Slovensko\"). In Vlaanderen komen de spellingvarianten Tsjecho-Slovakije en Tsjechoslovakije veelvuldig voor.\nGeschiedenis.\nTsjecho-Slowakije ontstond als staat na het uiteenvallen van Oostenrijk-Hongarije, toen men de Oostenrijkse delen Bohemen en Moravi\u00eb samenvoegde met de Hongaarse delen Slowakije en Roetheni\u00eb. De eerste president van Tsjecho-Slowakije was Tom\u00e1\u0161 Masaryk.\nInterbellum.\nTsjecho-Slowakije is nooit echt een stabiele staat geweest, maar er was altijd een sterk nationaal besef, ondanks de etnische diversiteit van het land. Bij de volkstelling van 1921 was de bevolkingssamenstelling als volgt:\nDaarnaast waren er grote minderheden van Roethenen (benaming voor Oekra\u00efners) en kleinere minderheden van Joden en Polen.\nAls bestuurstalen van Tsjecho-Slowakije werden het Tsjechisch en het Slowaaks gehanteerd. En dat terwijl er veel meer Duitsers woonden dan Slowaken, en de Duitsers economisch het meeste geld voor het land opbrachten. Bij deze groepen leidde dit tot een streven naar autonomie of aansluiting bij het moederland. Echter ook de Slowaken voelden zich achtergesteld.\nTsjechi\u00eb werd als protectoraat Bohemen en Moravi\u00eb door Duitsland ingelijfd.\n1945-1990.\nNa de oorlog werd de staat Tsjecho-Slowakije hersteld, aanvankelijk weer als parlementaire democratie. De Duitse bevolking werd verdreven en Roetheni\u00eb werd door de Sovjet-Unie ingelijfd. Op 20 februari 1948 grepen de communisten de macht in de Praagse Coup, niet met bloedvergieten en geweld maar onder de toejuichingen van ongeveer de helft van de bevolking.\nIn 1951 vonden zuiveringen plaats binnen de communistische leiding. Onder anderen partijsecretaris Rudolf Sl\u00e1nsk\u00fd werd op beschuldiging van tito\u00efsme opgehangen. Een stalinistisch bewind onder Klement Gottwald en later Anton\u00edn Novotn\u00fd handhaafde zich vervolgens tot 1968.\nIn 1968 kwam een groep van hervormers aan het bewind, onder leiding van Alexander Dub\u010dek. Het doel was de ontwikkeling van een \"communisme met een menselijk gezicht\". Dit half jaar wordt de Praagse Lente genoemd. Troepen van het Warschaupact maakten eind augustus een einde aan het experiment.\nIn 1990 werden voor het eerst vrije verkiezingen gehouden sinds de Tweede Wereldoorlog, waarbij de communistische partij slechts 14% van de stemmen kreeg. V\u00e1clav Havel werd president. Deze overgangsperiode heet de \"Fluwelen Revolutie\".\nUiteenvallen.\nMet het wegvallen van de dictatuur zagen de Slowaken hun kans schoon om meer autonomie te eisen, want onder het communisme was de federale structuur van Tsjecho-Slowakije al te vaak een lege doos gebleken. De Slowaken, onder leiding van Vladim\u00edr Me\u010diar (die een coalitie vormde met de SNS) eisten een confederale staatsstructuur, maar kregen een \"nee\" van de Tsjechische minister-president V\u00e1clav Havel, die de Slowaken voor de keus stelde: ofwel een sterke federatie, ofwel separatisme.\nSlowakije verklaarde zich op 17 juli 1992 soeverein, nam op 3 september een eigen grondwet aan en officieel splitste het land op 1 januari 1993. De splitsing werd uitgebreid gevierd in Slowakije, in Tsjechi\u00eb waren er geen feestelijkheden."}
{"id": "9201", "revid": "12885", "url": "https://nl.wikipedia.org/wiki?curid=9201", "title": "Koraalrif", "text": "Een koraalrif is een ecosysteem van rifbouwende bloemdieren en andere levende wezens in tropische, ondiepe zee\u00ebn. Ze bestaan voornamelijk uit kolonies van koraalpoliepen die zich vastzetten in onder water gelegen rotsen. De meeste riffen zijn opgebouwd uit steenkoralen waarvan de poliepen onderling verbonden zijn met een stevig, vaak kleurrijk kalkskelet.\nKoralen zijn eenvoudige dieren die behoren tot de klasse van de bloemdieren (Anthozoa). Ze kenmerken zich door hun vermogen om een hard exoskelet te vormen dat hen \u2013\u00a0maar ook andere zeedieren \u2013 bescherming biedt. De meeste riffen ontwikkelen zich in warme, ondiepe, heldere kustwateren. Aangroei van koralen kost veel tijd, sommige soorten groeien slechts enkele millimeters per jaar. De eerste koraalriffen verschenen 485 miljoen jaar geleden, aan het begin van het Ordovicium.\nEen koraalrif is een zeer rijk reservoir van mariene biodiversiteit. Hoewel koraalriffen minder dan 0,1% van het oceaanoppervlak vertegenwoordigen, zijn ze de woonplaats van minstens 25% van al het bekende zeeleven. Duizenden soorten vissen, weekdieren, kreeftachtigen, stekelhuidigen, sponzen, manteldieren en andere neteldieren zijn van een koraalrif afhankelijk.\nKoraalriffen leveren essenti\u00eble ecosysteemdiensten voor toerisme, visserij en kustverdediging. Hun belangrijke rol voor de mens en het milieu weerspiegelt zich in hun enorme economische waarde. Wereldwijd worden veel koraalriffen bedreigd door stijgende temperaturen, verzuring van de oceaan, vervuiling van zeewater, overbevissing en andere menselijke activiteiten die de waterkwaliteit aantasten.\nKoraaldiertjes.\nKoraalriffen zijn opgebouwd uit grote kolonies van bloemdieren die zich vastzetten op rotsachtige bodems. Bloemdieren zijn eenvoudige diertjes, bestaande uit duizenden poliepen. Ze hebben flexibele tentakels waarin zich netelcellen bevinden, die kenmerkend zijn voor alle neteldieren. De netelcellen zijn de aanvals- en verdedigingsorganen van de koraaldiertjes. Koraalpoliepen zijn sessiel: na een larvestadium waarin zij vrij rondzwemmen in de oceaan, vestigen zij zich op een geschikte plek in ondiep water en zetten zich daar vast door een behuizing te bouwen die uit een kalkskelet bestaat.\nSteenkoralen.\nDe kalkafscheidende poliepen vormen de basis van de steenkoralen, die ook wel rifbouwende koralen worden genoemd. De poliepen van steenkoralen bevatten altijd zes of een veelvoud van zes tentakels. Veel soorten steenkoralen komen aan hun voedsel door een samenleving met eencellige algen, de zo\u00f6xanthellen. Deze algen hebben licht nodig en dat verklaart waardoor ontwikkeling van steenkoralen meestal niet dieper plaatsvindt dan op vijftig meter. Steenkoralen komen het best tot ontwikkeling bij een watertemperatuur die schommelt tussen 26\u201327\u00b0. Langdurige grote afwijkingen van deze temperatuur kunnen het einde van een koraalrif betekenen. De poliepen van steenkoralen planten zich voort door middel van seksuele reproductie.\nNiet-rifbouwende koralen.\nEr bestaan ook verschillende niet-rifbouwende koralen. Veel van deze koralen behoren tot de onderklasse Octocorallia. Deze poliepen hebben achtvoudige tentakels, leggen geen kalkskelet aan, en bevatten over het algemeen ook geen zo\u00f6xanthellen. Daardoor kunnen deze soorten ook op meer schaduwrijke plaatsen, en op grotere diepten tot ontwikkeling komen. Een voorbeeld van het laatste zijn de hoornkoralen en zachte koralen.\nHoewel de meeste koralen uit de onderklasse Octocorallia, de niet-rifbouwende soorten, zijn ondanks hun kleine aandeel in de vorming van een koraalrif een belangrijk element in het aanzicht en de biodiversiteit van de meeste riffen.\nDiversiteit van het koraalrif.\nEen koraalrif is een onderwatergelegen ecosysteem dat voor een belangrijk deel zichzelf door hergebruik onderhoudt. Zo wordt een belangrijke voedselbron, het zo\u00f6plankton, voor een groot deel door het rif zelf geproduceerd. De koraalpoliepen scheppen in hun vaak ontelbare aantallen een complete leefgemeenschap, waar vele andere planten en dieren hun behuizing vinden. Behalve de steenkoralen treffen we hier ook zachte koralen met hun grote kleurenpracht en gorgonen aan. Daarnaast herbergt het koraalrif een grote hoeveelheid aan vissen, waaronder grote roofvissen maar ook kleinere visjes die zich dichter bij de koraalwanden bevinden. De riffen die zij bouwen kunnen bijzonder groot worden.\nKoraalriffen zijn daarmee de grootste biogene structuren op aarde.\nHet grootste rif is het Groot Barri\u00e8rerif dat het grootste deel van de oostkust van Australi\u00eb afschermt en het voor de scheepvaart moeilijk toegankelijk maakt. Naar schatting leeft een derde van alle zoutwatervissen in de buurt van koraalriffen. De riffen beslaan desondanks slechts 0,02% van het oceaanoppervlak.\nRiftypen.\nEr worden drie hoofdsoorten koraalriffen onderscheiden. Deze indeling is grotendeels afkomstig van Darwins uit 1842 stammende klassieke werk \"On the Structure and Distribution of Coral reefs\". Dit zijn het kustrif (of: franjerif), barri\u00e8rerif en de atol. Er bestaan ook andere rifvormen zoals riffen met een ronde of gerekte vorm (soms met een lagune).\nStructuur van een koraalrif.\nEen typisch barri\u00e8rerif heeft \u2013\u00a0vanaf de kust richting de zee \u2013 de volgende structuur. Eerst een ondiepe lagune met rustig water. De lagune wordt gevolgd door een ondiep plateau van steenkoraal (het rifdak) dat bij laagwater vaak boven het water uitsteekt en waarop de golven breken. Dit steenkoraal wordt aan de zeekant gevolgd door een rifwand (\"drop-off\") die vaak steil naar beneden loopt. Soms onderscheidt men ook een binnenrif en buitenrif. Het binnenrif is het deel van het koraalrif dat zich aan de lagunekant bevindt, terwijl het buitenrif zich aan de buitenzijde bevindt. Het buitenrif vormt de overgang naar de rifwand. De rifwand is het rijkst begroeide deel van het koraalrif met bovenaan allerlei steenkoralen, en op grotere dieptes de zachte koralen en gorgonen. De rifwand kan in een keer steil naar beneden gaan tot een diepte van vele kilometers, maar ook trapsgewijs via een of meer plateaus naar de open zee afdalen. Langs de rifwand patrouilleren regelmatig grote scholen roofvissen.\nBedreiging.\nVerschillende antropogene en natuurlijke factoren bedreigen het voortbestaan van koraalriffen. Dit zijn factoren als vervuiling, het versterkte broeikaseffect dat bijdraagt aan de opwarming van de Aarde, verzuring van de zee en El Ni\u00f1o. Ook de in sommige Aziatische landen (vooral: Indonesi\u00eb en de Filipijnen) toegepaste visserijtechnieken zoals het vissen met dynamiet, zelfgemaakte explosieven en cyanide vormen een groot gevaar. Opwarming en verzuren van zeewater draagt ook bij aan verbleking van koraal (\"bleaching\") door het afsterven van zo\u00f6xanthellen. \nVolgens sommige schattingen zullen, als de huidige trend zich voortzet, in de loop van de 21 eeuw meer dan zeventig procent van de koraalriffen verdwenen zijn. Zo heeft een recent grootschalig recent onderzoek naar het Groot Barri\u00e8rerif in Australi\u00eb aangetoond dat de snelheid waarmee koraal kalk uit het zeewater opneemt, de laatste 20 jaar sterk is afgenomen. Dit leidt tot een vertraagde groei van rifkoralen in dit gebied. Volgens onderzoekers is dit mogelijk een gevolg van de toename van kooldioxide (CO2) in de atmosfeer waardoor oceanen geleidelijk verzuren, of van de opwarming van het zeewater."}
{"id": "9202", "revid": "231402", "url": "https://nl.wikipedia.org/wiki?curid=9202", "title": "350", "text": "Het jaar 350 is het 50e jaar in de 4e eeuw volgens de christelijke jaartelling."}
{"id": "9204", "revid": "3674", "url": "https://nl.wikipedia.org/wiki?curid=9204", "title": "Netvlies", "text": "Het netvlies of de retina is het sterk doorbloede lichtgevoelige 'scherm' achter in het oog en bestaat uit lichtgevoelige cellen.\nHet netvlies ligt binnen en achter in het oog en bestaat uit circa 126 miljoen zintuigcellen. Deze cellen vangen het licht dat in het oog binnenkomt op. Ze zijn onder te verdelen in kegeltjes en staafjes. De kegeltjes zijn bezet met pigmentmoleculen en dienen om kleurverschillen waar te nemen, de staafjes dienen om het verschil tussen licht en donker te kunnen maken. Bij voldoende licht kijken we met het centrale punt op ons netvlies, de \"macula lutea\" of gele vlek, waar de meeste kegeltjes zitten. In omstandigheden met onvoldoende licht kijken we iets naast dit centrale punt, waar zich meer staafjes en minder kegeltjes bevinden. Sommige diersoorten hebben een reflecterende laag, \"tapetum lucidum\", vlak achter of soms zelfs nog in het netvlies zodat licht dat al door het lichtgevoelige deel van het netvlies is gevallen wordt teruggekaatst. Op deze manier verbetert het zicht in schemerige omstandigheden.\nWanneer de vergelijking met fotografie getrokken wordt, is het netvlies het scherm waartegen de beelden worden geprojecteerd.\nIn een recent Amerikaans onderzoek werd een vergelijking met digitale signalen gemaakt. De bandbreedte van het menselijk netvlies bleek 8,75 megabit per seconde te bedragen en dat van een cavia, een nachtdier, 875 kilobit per seconde.\nAnatomie van het netvlies.\nDe belangrijkste structuren die te zien zijn op het netvlies zijn de:\nHet netvlies bestaat uit een aantal verschillende lagen, van binnen, van het glasachtig lichaam naar buiten, de kant van het vaatvlies, gezien zijn dit:\nAchter het netvlies liggen het vaatvlies, \"choroidea\" en de sclera.\nOogspiegel.\nHet optische systeem van het oog werkt als een retroreflector, dat wil zeggen dat het invallende licht in dezelfde richting wordt teruggekaatst. Het teruggekaatste licht is normaal dan ook niet zichtbaar. Een oogarts die het netvlies inspecteert gebruikt daarvoor een oogspiegel of oftalmoscoop, waarmee het mogelijk is door of vlak langs de gebruikte lichtbron te kijken. De arts druppelt om beter te kunnen zien atropine in het oog waardoor de iris tijdelijk wordt verlamd en de pupil wijd open staat. Het netvlies licht dan rood op, doordat het sterk doorbloede vaatvlies, \"chorioides\", door het netvlies heenschijnt. Het netvlies is de enige plek in het lichaam waar bloedvaten onbelemmerd zichtbaar zijn.\nOm het netvlies nauwkeuriger te onderzoeken wordt een externe lens op de oogbol gezet. De pati\u00ebnt krijgt enkele minuten vooraf oogdruppels die het oog verdoven en die de pupil verwijden door de musculus sphincter pupillae te verlammen en de musculus dilatator pupillae te stimuleren.\nRode ogen.\nFotografeert men een persoon of zoogdier met behulp van een flitser, dan ontstaan er vaak rode ogen: het rode-ogeneffect. Het fototoestel ziet het netvlies van het oog als ware het een oogspiegel voor flitslicht. De pupil staat namelijk bij gedempt licht wijd open en kan zich niet zo snel aan het felle flitslicht aanpassen. Het probleem is op een aantal manieren te voorkomen: door een paar keer vooraf te flitsen, waardoor de pupillen zich enigermate sluiten, door de flitser niet vlak bij de camera te plaatsen of door indirect te flitsen, bijvoorbeeld via een lichtgekleurd plafond.\nPathologie van het netvlies.\nEr bestaan verschillende soorten oogziekten die invloed hebben op de gezondheid van het netvlies:\nNetvliesscheur.\nHet menselijk oog, de oogbol, is bij bijziende mensen langwerpig uitgetrokken. De bijziendheid is een gevolg van die vervorming: het beeld wordt v\u00f3\u00f3r het netvlies gevormd. Bij zulke mensen moet de gel van het glasachtig lichaam dat de oogbol vult, meerekken. Bovendien krimpen de eiwitten hierin na verloop van tijd, waardoor ze soms door de pati\u00ebnt als wazige vlokjes, als zwarte vlekjes of vliegjes kunnen worden waargenomen. Het glasachtig lichaam zit vooral perifeer en centraal aan het netvlies vast, zodat vooral hier scheurtjes kunnen ontstaan. Het is altijd verstandig om een oogarts te consulteren bij acuut ontstaan van zwarte vlekjes, een zwarte vlek in het centrum of lichtflitsen in het oog. De ernst van de situatie en de toestand van het oog, van het netvlies en glasvocht, bepalen of laseren gewenst is. Bij deze ingreep kan met behulp van een medische laser het volledig loskomen van het netvlies worden voorkomen door het bijna pijnloos aanbrengen van brandpunten op het netvlies, dat vervolgens door littekenvorming wordt vastgezet. Wordt dit niet op tijd gedaan, of wordt er onvoldoende littekenweefsel gevormd, dan kan het netvlies loslaten, \"ablatio retinae\", met onmiddellijke blindheid als gevolg. Een spoedoperatie is dan nodig, maar het is onvermijdelijk dat het netvlies blijvende schade heeft opgelopen.\nOntwikkelingsgeschiedenis.\nHet netvlies ontwikkelt zich uit de hersenen en bevat zenuwcellen. Anders gezegd, het netvlies is een deel van de hersenen. Dat betekent, aangezien zenuwcellen vrijwel niet regenereren, dat schade aan het netvlies onherstelbaar is. Een transplantatie van het netvlies, laat staan van hele ogen, wat in het verleden wel geprobeerd werd, leidt dan ook niet tot bruikbare resultaten."}
{"id": "9208", "revid": "14738", "url": "https://nl.wikipedia.org/wiki?curid=9208", "title": "Pieter Corneliszoon Hooft", "text": "Pieter Corneliszoon Hooft (Amsterdam, 16 maart 1581 \u2013 Den Haag, 21 mei 1647) was een Nederlandse dichter, toneelschrijver en historicus, alsmede drost van Muiden en baljuw van Naarden. Hooft werd de meest karakteristieke exponent van de renaissance in Nederland en introduceerde de renaissancistische vormen in de Nederlandse literatuur. In het eerste kwart van de zeventiende eeuw schiep Hooft zowel in de lyriek als in het drama de modelwerken waaraan de andere literatoren zich zouden optrekken. Literatuurcriticus Kees Fens noemde hem 'de eerste moderne dichter' in de Nederlandse taal.\nVoorzien van een gedegen opleiding reisde Hooft, die vermoedelijk dan al zijn eerste toneelstuk \"Achilles en Polyxena\" had voltooid, van 1598 tot 1601 door Frankrijk en Itali\u00eb. Na terugkeer voltooide hij in 1606 zijn rechtenstudie en beleefde enkele amoureuze avonturen voordat hij in 1610 Christina van Erp huwde. Zijn benoeming tot baljuw van Gooiland in 1609 gaf hem de gelegenheid zich op het Muiderslot te vestigen, waarvan hij een intellectueel-artistiek centrum maakte, dat in de negentiende eeuw de Muiderkring genoemd werd. Ook werden de taalkundige kwesties die Hooft bezighielden besproken, zoals spelling, naamvalsleer, en een zuivere woordkeus. In 1615 overleed een van zijn vier kinderen; nadat in de jaren van 1620 tot en met 1624 ook zijn andere kinderen en zijn echtgenote overleden, raakte Hooft in een diepe crisis, waaraan een einde kwam toen hij in 1627 een tweede huwelijk sloot, met weduwe Leonora Hellemans, die twee dochters meenam. Uit dit huwelijk werden een dochter en een zoon geboren. Zijn resterende jaren wijdde hij aan zijn bestuurlijke taken en het schrijven van zijn belangrijk, doch onvoltooid gebleven 27-delig geschiedkundig werk de \"Nederlandsche Historien\", dat de geschiedenis van de Nederlandsen sinds 1555 en daarmee een groot deel het verloop van de Tachtigjarige Oorlog beschrijft.\nIn het begin van de zeventiende eeuw schreef hij veel sonnetten en liefdesliederen, in 1611 verschenen in Hoofts debuutbundel \"Emblemata amatoria\", waarmee hij die genres in het Nederlands introduceerde. Zij blinken uit door de combinatie van oorspronkelijkheid en beheersing van conventie, en frisheid aan diepgang. De verbinding van volkse kracht met het vermogen om schoonheid te scheppen stempelen hem tot 'onze renaissancist bij uitstek'. Hooft baseerde zich op Italiaanse modellen. In 1605 schreef hij de pastorale tragedie \"Granida\", naar de herdersspelen van Guarini en Tasso. Met zijn Senecaanse tragedie \"Geeraerdt van Velsen\" uit 1613 introduceerde hij de eenheid van plaats in het Nederlandse drama. De komedie \"Warenar\" uit 1616, zijn bekendste werk, is gebaseerd op \"Aulularia\" van Plautus. In 1618 begon Hooft aan zijn eerste historische werk, de biografie van Hendrik IV van Frankrijk: \"Hendrik de Groote, zijn leven en bedrijf\" verscheen in 1626 en leverde hem in 1639 een Franse riddertitel op. Van 1629 tot 1636 vertaalde hij Tacitus, bij wijze van vingeroefening voor de \"Nederlandsche Historien\", het grote geschiedwerk waaraan hij in 1628 was begonnen. De eerste twintig boeken daarvan waren in 1638 voltooid en verschenen in 1642. Ten tijde van zijn overlijden in 1647 waren nog eens zeven boeken van dit project gereed.\nLevensloop.\nJeugd (1581-1598).\nPieter Corneliszoon Hooft werd op 16 maart 1581 geboren als oudste kind van de koopman en schepen Cornelis Pieterszoon Hooft en Anna Jakobsdochter Blaeu. Zijn ruimdenkende vader was niet aangesloten bij een kerkgenootschap en beleed een onleerstellig christendom, zijn moeder kwam uit een familie van doopsgezinden. Zes jaar bleef hij enig kind, toen kwamen eerst twee zusters en daarna twee broers. In 1588 werd zijn vader Cornelis gekozen in het college van vier burgemeesters. Hoofts geboortehuis, de burgemeesterswoning, stond op de Nieuwendijk bij de Haarlemmersluis. Hij groeide op in het haringpakkerskwartier aan de IJ-kant. Zijn overgrootvader was nog schipper, maar veertien van Hoofts ooms en neven waren koopman, waarvan elf in Amsterdam. Van vaderskant zaten er zes in raad of vierschaar. Hooft werd opgevoed in een tolerant humanistisch milieu. Als burgemeesterszoon raakte hij al jong op de hoogte van de stedelijke en landelijke politiek, en van de tegenstellingen op godsdienstig terrein.\nOver zijn vroegste scholing is niets bekend. Biograaf Hella Haasse suggereert dat deze begonnen moet zijn rond 1585, het jaar dat de naburige Herengracht gegraven werd, en dat Hooft wellicht onderricht werd door een van de uit Antwerpen afkomstige intellectuelen die een goede onderwijsreputatie hadden omdat ze ook Frans en geschiedenis op het lesrooster hadden staan. Zijn vader wilde Hooft zo goed mogelijk op de Latijnse school voorbereiden.\nWanneer Hooft de Latijnse school begon te doorlopen, is niet bekend. De school was gevestigd aan een veertiende-eeuws pand aan de Oudezijds Voorburgwal en omdat dat onderkomen te klein geworden was, verhuisde de school in 1594 naar de Agnietenkapel. Het vertalen van klassieke schrijvers als Homerus, Cicero, Seneca en Tacitus leidde tot een eerste creatieve impuls: het toneelstuk \"Achilles en Polyxena\" moet Hooft op veertien- tot zestien-jarige leeftijd geschreven hebben. Het werd opgevoerd in de rederijkerskamer waarvan zijn vader lid was, 'In Liefde bloeyende'. Hoofts eerste biograaf Gerard Brandt vermeldt dat Hooft nog voor 1600 'ettelijke jaren' studie in Leiden volbracht. Veel kenners zijn van mening dat Brandt zich in de datering vergist, maar volgens Haasse is dit plausibel, omdat het ongebruikelijk was na het vijftiende nog op de Latijnse School te zitten en de in 1575 opgerichte universiteit van Leiden in 1592 een academisch toelatingsexamen verplicht stelde waarop Hooft zich wellicht wilde voorbereiden. Mogelijk ging het om een internaat, waar Frans en Italiaans, naast een cultuurtaal ook de belangrijkste internationale taal van het bankwezen. In elk geval kon Hooft in 1598 sonnetten van Petrarca uit het Italiaans vertalen en was hij op de hoogte van de eigentijdse Franse literatuur. Als Hooft inderdaad al voor 1600 in Leiden onderwijs volgde, zou dit ook Brandts mededeling verklaren dat Hooft in Leiden met Hugo de Groot bevriend raakte.\nVerblijf in Itali\u00eb (1598-1601).\nNa de Latijnse School werd hij door zijn vader, zoals gebruikelijk was met zonen uit gegoede families, een educatieve reis naar Frankrijk en Itali\u00eb gestuurd, de zogeheten grand tour. Deze reis zou drie jaar duren en ving aan toen Hooft zeventien was. Op 4 juni 1598 vertrok hij per schip naar La Rochelle in de Golf van Biskaje, waar hij vermoedelijk bij zijn neef Pieter Jansz. Hooft op het handelskantoor werkte. Op vier februari 1599, zo begint hij zijn \"Reisheugenis\", trok hij verder naar Itali\u00eb en ging via Marseille naar Genua en vandaar naar Padua, waar hij een maand verbleef. Vervolgens bracht hij drie\u00ebnhalve maand in Veneti\u00eb door, waar zijn vader vermoedelijk handelsbelangen had, en daarna een maand in Rome en nog een maand in Napels. Hoewel hij een omweg maakte om in Livorno te geraken, bleef hij er slechts \u00e9\u00e9n dag, en daarna zeven maanden in Florence en nog eens vijf maanden in Veneti\u00eb. In zijn \"Reis-heuchenis\" noteert hij bezienswaardigheden, zij het nauwelijks iets over de beeldende kunsten en helemaal niets over het landschap. Ook maakt hij aantekeningen over de bestuurlijke inrichting van de regio, maar noteert helemaal niets over de handel. Naar Hoofts biograaf H.W. van Tricht vermoedt, moet Hooft zich tijdens de reis bewust zijn geworden van het verschil tussen de actieve handelsgeest van zijn familieleden en zijn eigen studieuze, contemplatieve natuur.\nDe reis eindigde met zijn thuiskomst op 8 mei 1601. De bedoeling was dat hij zich zou voorbereiden op een toekomstige handelscarri\u00e8re door het leggen van contacten. De jonge Hooft raakte tijdens zijn reis echter dermate gefascineerd door de kunst van de Italiaanse renaissance, dat hij de rest van zijn leven hoofdzakelijk aan het beoefenen van kunst zou wijden. Zijn eerste toneelstuk \"Achilles en Polyxena\" moet reeds rond 1598 geschreven zijn.\nDe Eglentier.\nHooft was lid van de Amsterdamse rederijkerskamer \"de Eglentier\", die \"In Liefde bloeyende\" als zinspreuk had. Ook daar drongen de vernieuwingen van de literaire renaissance door. Hooft zal er ongetwijfeld toen al mee in aanraking zijn gekomen. Maar pas tijdens zijn \"grand tour\" leerde hij de nieuwe po\u00ebzie echt kennen. Na zijn terugkeer vond zijn talent in de kamer ruimte voor ontplooiing. In 1602 nam hij de leiding over van de naar Alkmaar verhuisde Hendrik Laurensz. Spiegel. In de loop der jaren kwamen mede door de professionalisering van de kamers spanningen op tussen de traditionele amateuristische leden en de moderne toneelauteurs. Hooft probeerde deze te verzoenen, maar verliet de kamer in 1617, met onder meer Bredero.\nHooft ambieerde niet het koopmanschap van zijn vader, maar eerder een bestuursambt. Ter voorbereiding daarop studeerde hij twee jaar, van 1606 tot 1607, rechten en letteren aan de universiteit van Leiden, een studie die hij voor zover bekend niet afmaakte omdat het slechts om het praktisch nut te doen was. In deze jaren maakte hij onder meer Ida Quekels het hof met gedichten.\nBenoeming tot drost van Muiden (1609).\nIn de eerste helft van 1608 verbleef Hooft in Parijs en in 1609 als eerste niet-edele aangesteld als drost van Muiden en baljuw van het Gooiland. Hooft vertegenwoordigde het gezag en was verantwoordelijk voor de openbare orde: 'Hij moest leiding geven aan de rechtsprekende instanties, bovendien ging hij over zaken als houtvesterij en jachtrecht en was hij dijkgraaf.' Ook trad hij bij conflicten op als bemiddelaar. In 1610 trouwde hij Christina van Erp, met wie hij op het Muiderslot ging wonen. Vanwege de kou overwinterden ze aan de Amsterdamse Keizersgracht.\nIn 1615 verloren Hooft en zijn vrouw hun vier weken oude dochtertje Geertruid. In al deze jaren was Hooft actief als (toneel)dichter, maar in 1618 begon de geleidelijke overgang naar het proza toen hij begon aan de biografie van Hendrik IV. In 1620 stierf hun nog geen twee jaar oude tweede zoon Arnout, waarna ze in 1621 hun volgende zoon weer Arnout noemden. In 1623 stierf hun oudste zoon Cornelis. In 1624 stierf ook Arnout en eveneens Hoofts drie\u00ebndertigjarige echtgenote Christina. Hoofts ouders overleden in 1626 en 1627.\nDe dood van zijn echtgenote bezorgde Hooft een 'naere nacht van benaude drie jaeren', waarin hij zich vasthield aan zijn levensbeschouwing, die Knuvelder omschrijft als 'meer epicurisch dan sto\u00efsch christendom', dat wil zeggen 'een antiek gekleurd noodlotsbesef met christelijke inslag'. In Hoofts visie bevond zich tussen God en de mens het wispelturige noodlot, dat op een mysterieuze en voor de mens onkenbare wijze de wereldorde bepaalt volgens Gods wil, waarbij voortdurend lotswisseling optreedt. Een zekere mate van sto\u00efcisme is de beste instelling om hiermee om te gaan, maar leidt wel tot een passieve levenshouding, ook als het om godsdiensttwisten ging. Het stond de libertijn Hooft tegen als voor een religie geijverd werd, of dat nu de calvinisten betrof of Vondel, die tot het katholicisme overgegaan was.\nMuiderkring.\nIn 1627 was de crisis over en had Hooft in de twee\u00ebndertigjarige weduwe Heleonora Hellemans uit Antwerpen een nieuwe echtgenote gevonden, met wie hij op 30 november trouwde. In deze periode ontving Hooft in de zomer geleerde en kunstzinnige vrienden op het Muiderslot, die zodoende een zomervakantieoord geboden werd dat in de negentiende eeuw aanleiding gaf van een Muiderkring te spreken. Volgens Knuvelder gaat het min of meer om een voortzetting van de bijeenkomsten ten Amsterdamse huize van de in 1620 overleden Roemer Visscher. Het ging daarbij niet, zoals de mythe wil, om een vast gezelschap dat op vaste tijden bijeenkwam, maar om toevallige en incidentele ontmoetingen. Het Muiderslot was het middelpunt van 'een geheel open, gastvrij aangenaam gezelligheidsleven op hoog artistiek peil met wisselende gasten. Allerlei vooraanstaande figuren, evengoed dichters als staatslieden, zangeressen en jonge vereerders van de grote dichters, ontmoetten hier elkaar, men maakte muziek, men zong, men droeg er zijn gedichten of zijn toneelstukken voor, en als de gasten huiswaarts waren gekeerd, correspondeerde men met elkaar, in proza of versvorm.'\nHistoricus.\nOmstreeks 1623 zette Hooft zich aan het vertalen van Tacitus, waarmee hij in 1635 klaar was. Tacitus was Hoofts lievelingsauteur, volgens biograaf Gerard Brandt niet alleen vanwege diens kernachtige stijl, evenzeer een kenmerk van Hoofts eigen stijl, maar ook vanwege de overeenstemming in beider staatkundige opvattingen. Tijdens het werken hieraan verscheen in 1626 ook \"Hendrik de Grote, zijn leven en bedrijf\", een biografie van Hendrik IV van Frankrijk. In 1639 verhief de Franse koning Hooft tot Ridder in de orde van Sint-Michiel en werd hem de erfelijke adel verleend.\nIn 1628 begon Hooft aan zijn ambitieuze plan om de onafhankelijkheidsoorlog te beschrijven en tien jaar later waren de eerste twintig boeken van de \"Nederlandsche Historien\" af. Knuvelder noemt dit project 'het machtigste prozawerk dat de zeventiende eeuw heeft opgeleverd, een monumentaal historiewerk over de opstand tegen Spanje'.\nOverlijden.\nTijdens de begrafenis van Frederik Hendrik van Oranje in Den Haag, vatte Hooft een kou en werd vervolgens ernstig ziek. Hij overleed op 21 mei 1647. Zijn graf is in de Nieuwe Kerk te Amsterdam.\nPolitiek.\nHooft gebruikte zijn toneelstukken om zijn gematigd-orangistische staatkundige opvattingen te uiten. Hij hield er een neo-sto\u00efcijnse, humanistische levensbeschouwing op na, zonder een religie te belijden. Hooft behoorde dan ook tot geen enkel kerkgenootschap, maar kerkte bij de hervormde kerk. In de strijd tussen de katholieken en protestanten, die zo'n belangrijke rol hadden gespeeld bij het uitbreken van de Nederlandse Opstand, koos hij geen partij.\nWerk.\nHet werk van Hooft is door de veelal aan het Latijn ontleende zinsconstructies in combinatie met het gebruik van zowel archa\u00efsmen als neologismen moeilijk leesbaar. Zo luidt zijn vertaling van Catullus' beroemde versregel \"Passer, deliciae meae puellae\" (Het musje, de lieveling van mijn meisje): 'T musje, lusje van mijn meisje.' Het neologisme 'lusje' sorteert een effect dat literatuurwetenschapper J.J. Oversteegen tot de loftuiting bracht dat hij zich 'nauwelijks een geraffineerder en spontaner klankspel voorstellen' kon. Er zijn inmiddels hertalingen beschikbaar, waardoor het beter toegankelijk is geworden.\nToneelstukken.\nWaarschijnlijk op vrij jonge leeftijd, mogelijk nog voor zijn reis naar Itali\u00eb, schreef Hooft het Senecaanse toneeldrama \"Achilles en Polyxena\". Dit geldt als het eerste Nederlandse klassieke treurspel, al staan de reizangen niet aan het slot van maar midden in de bedrijven en voldoet het niet aan de eenheid van tijd en plaats. In 1605 schreef hij het herdersspel \"Granida\". Dit laatste toneelspel bevatte de twee herdersfiguren \"Dafilio\" en \"Granida\" en was een in de 17e eeuw veelvoorkomend schildersonderwerp. De bekendste werken van Hooft zijn de historische treurspelen \"Geeraerdt van Velsen\" uit 1613 en \"Baeto\" (1617). Beide toneelstukken hebben het beeld van de Nederlandse geschiedenis sterk be\u00efnvloed: dat van de moord op Graaf Floris V (Geeraert) en dat van de rol van de Bataven bij de totstandkoming van Nederland. Het blijspel \"Warenar\" dat hij in 1617 samen met Samuel Coster schreef, gebaseerd op Plautus' \"Aulularia\", was tamelijk succesvol.\nLiefdeslyriek.\nEen vertaald liefdessonnet van Petrarca is het oudst bewaard gebleven werk van Hooft. Het is gesigneerd met 'Min is Hooft', wat volgens Fens twee leesmogelijkheden insluit: 'de liefde is hoofdzaak en Hooft is de mindere (van Petrarca).' Hooft schreef ongeveer vijftig sonnetten. Bekende sonnetten zijn 'Mijn lief, mijn lief, mijn lief' uit 1610 en 'Gezwinde grijsaard' uit 1611. Hooft voegde ook sonnetten toe aan zijn bundel erotische emblema \"Emblemata amatoria\" uit 1611. Hooft heeft daarbij zijn voordeel gedaan met de po\u00ebtische techniek waarmee de renaissance de gevoelsuiting ondersteunde. Hooft bestudeerde het sonnet dat hij van Petrarca kende en beoefende het genre met liefde en meesterschap: 'inderdaad behoort zijn vijftigtal sonnetten tot de fraaiste van onze letterkunde.' Busken Huet noemde Hoofts sonnetten werken van 'verheven schoonheid' en Knuvelder typeert Hoofts sonnetten als volgt:\nDe al genoemde bundel \"Emblemata amatoria\" uit 1611 bevat dertig \"Liefdesemblemen\", in navolging van Alciato die het genre in 1531 uitvond. Het gaat om allegorische prenten die in drie talen \u2013 Latijn, Nederlands en Frans \u2013 van bijschriften zijn voorzien. Getoond wordt de kracht van de liefde, waarvan Cupido het symbool is. Behalve deze emblema bevat de bundel ook liederen en andere gedichten, zoals sonnetten waaronder het beroemde \"Mijn lief, mijn lief, mijn lief\".\nDaarnaast schreef hij tal van liederen, zowel voor het toneelstuk 'Granida' als andere. Sommige van deze liederen haalden de populaire liedboekjes, zoals het kattenbelletje 'Galatea, siet den dach comt aen'. Een ander, nog steeds gebloemleesd lied is 'Klare, wat heeft er uw hartje verlept.'\n\"Nederlandsche Historien\".\nHooft begon in 1628 aan zijn levenswerk, de \"Nederlandsche Historien\". Tot zijn dood in 1647 werkte hij hieraan. Zevenentwintig delen zijn verschenen, waarvan de laatste zeven postuum. In 1618, dus tijdens het Twaalfjarig Bestand, had hij het idee gekregen om een groot werk over de recentste nationale geschiedenis te schrijven dat onder andere moest handelen over de Tachtigjarige Oorlog, die toen nog de Vaderlandse Oorlog heette. Volgens Hoofts biograaf Brandt was hij al lang daarvoor bezig met de bestudering van de klassieke geschiedschrijvers. In 1628 startte hij zijn werk en in 1642 werd \"Nederlandsche Historien\" gepubliceerd bij Louis Elsevier te Amsterdam. Dit monumentale werk beschrijft de periode van 1555 (de troonsafstand van keizer Karel V) tot en met de moord op Willem van Oranje in 1584. Hooft heeft zijn werk door zijn overlijden op 66-jarige leeftijd in 1647 niet kunnen voltooien. In 1654 verscheen bij Joan Blaeu \"Vervolgh der Neederlandsche historien\" met daarin zijn beschrijving van de geschiedenis tot het jaar 1587. Hooft ging grondig te werk en stelde zich persoonlijk op de hoogte van de gebeurtenissen, zodat zijn beschrijvingen de kracht kregen van een ooggetuigenverslag. De schrijfstijl is een bewuste \"imitatio\" van de stijl van Tacitus.\nBrieven.\nHoe verzorgd een brief ook geschreven is, de vraag blijft of brieven als een literair genre kunnen gelden. De brieven van Hooft zijn hoe dan ook steeds opnieuw uitgegeven en staan de lezer dus net zo goed ter beschikking als de andere geschriften. De reden voor die uitgaven zijn de verfijnde literaire vormgeving van veel van zijn brieven, die geheel beantwoordt aan het verschijnsel 'epistolaire kunst' dat in de renaissance school maakte. Hooft beoefent die kunst op zodanig niveau dat zijn correspondentie steeds weer uitgegeven wordt.\nWaardering.\nIn de achttiende en negentiende eeuw raakte Hooft uit de belangstelling, maar de herdenking van zijn driehonderdste geboortejaar in 1881 bracht hem opnieuw onder de aandacht, die aanvankelijk alleen zijn persoon betrof. De editie van zijn \"Gedichten\" in 1900 bracht ook zijn werk weer in de belangstelling.\nVolgens Gerrit Komrij komt bij Hooft alles neer op 'dans en licht, op springerigheid en ruimte', is hij 'nooit bedompt' en zingt hij 'niet in een kerk, maar onder de hemelkoepel.' Samen met Gorter is Hooft de grote man van 'de openluchtpo\u00ebzie' en aldus onderscheiden van de 'stoet binnenhuisdichters'.\nVestdijk noemde Hooft een 'prozagenie', die het Nederlands met een zekere ongegeneerdheid had ontworsteld aan de navolging van het voorname Latijn.\nHooft als modern dichter.\nLiteratuurcriticus Kees Fens beschouwt Hooft om drie redenen als de eerste moderne dichter in de Nederlandse taal. Deze dichter is namelijk 'de eerste uit onze literatuurgeschiedenis die op gehoorsafstand spreekt van de moderne lezer' en dus nog steeds verstaanbaar. Hooft nam uit zijn reis door Itali\u00eb een beeldenwereld mee terug en gebruikt de oorspronkelijke verwijzingen naar Christus 'op een wijze die men misschien het best als geseculariseerd kan betitelen. En ook daarin is hij modern.' Christus fungeert nog slechts als illustratie en de grens van de dichter is niet langer God, maar het uitspansel. Ten slotte is Hooft 'ook hierin modern: hij werkt en leeft met flarden van een overgeleverde cultuur die hij in een nieuw verband tracht te voegen en daarmee nieuwe betekenis tracht te geven.'\nEerbetoon.\nDe chique P.C. Hooftstraat in Amsterdam, in de volksmond ook wel \"de PC\", is naar Hooft genoemd. Hetzelfde geldt voor de in 1947 ingestelde prestigieuze P.C. Hooft-prijs en de Pieter Corneliszoon Hooft, een Nederlands passagiersschip. Ook het P.C. Hoofthuis, het faculteitsgebouw van de faculteit der geesteswetenschappen van de Universiteit van Amsterdam, is naar hem vernoemd."}
{"id": "9210", "revid": "1312480", "url": "https://nl.wikipedia.org/wiki?curid=9210", "title": "Katalyse", "text": ""}
{"id": "9212", "revid": "135856", "url": "https://nl.wikipedia.org/wiki?curid=9212", "title": "P.C. Hooft", "text": ""}
{"id": "9213", "revid": "16833", "url": "https://nl.wikipedia.org/wiki?curid=9213", "title": "P.C.Hooftprijs", "text": ""}
{"id": "9214", "revid": "62628863", "url": "https://nl.wikipedia.org/wiki?curid=9214", "title": "Standaardkompas", "text": "Een standaardkompas is een magnetisch kompas in een speciale uitvoering voor gebruik op een schip, waarbij het dient als referentierichting om koersen en peilingen vast te leggen voor navigatiedoeleinden. Het is uitgerust met vloeistofdemping en permanente en weekijzeren compensatiemiddelen.\nHet standaardkompas is over het algemeen een secundair kompas, als reserve voor het primaire kompas. Dit primaire kompas is veelal het gyrokompas, soms ook moderne kompassen als de ringlasergyrokompassen en de fibre optic gyrokompassen. Deze maken gebruik van het Sagnac-effect, waarbij twee lichtstralen tegen elkaar indraaien. Fluxgate-kompassen worden wel gebruikt op jachten.\nBeschrijving.\nHet belangrijkste element van een scheepskompas is de sensor. Deze ringmagneet is gemaakt van een legering van ijzer, aluminium, kobalt, nikkel en tin en is onderdeel van de kompasroos. Deze rust op de kompaspen en bestaat verder uit een drijver die ervoor zorgt dat de drukkracht van de roos minimaal is, de roos waarop de graadverdeling staat en de kompasdop die een zeer harde gepolijste synthetische edelsteen is om de draaiingswrijving met de kompaspen te minimaliseren.\nDit geheel is opgehangen in de met vloeistof gevulde kompasketel die aan de bovenzijde is afgesloten door het dekglas, waarop een centerdop is aangebracht om het peiltoestel te centreren. De kompasketel heeft een zeilstreep die de langsscheepse richting van het kompas aangeeft. De kompasketel is cardanisch opgehangen in het nachthuis dat daarnaast de diverse compensatiemiddelen herbergt.\nHet kompas wordt over het algemeen op het schavotje boven de brug geplaatst, zo ver mogelijk van het scheepsstaal. Via een periscoop of afstandskompas is het kompas af te lezen op de brug.\nAardmagnetisch veld.\nVariatie.\nDoordat de magnetische polen niet op de geografische polen liggen, wijst de veldrichting van het aardmagnetisch veld niet overal naar het ware noorden. Dit hoekverschil tussen de magnetische meridiaan en de geografische meridiaan is de variatie en is niet constant, aangezien de magnetische polen zich verplaatsen. Hoewel deze verandering klein is, kan deze voor de navigatie niet verwaarloosd worden. In een zeekaart kan de variatie voor dat bepaalde gebied worden gevonden met de jaarlijkse verandering. De variatie kan vari\u00ebren van 0\u00b0 tot 180\u00b0, afhankelijk van de locatie.\nTotale intensiteit.\nEen magnetisch kompas maakt gebruik van het aardmagnetisch veld waarvan de richting ongeveer overeenkomt met die van het ware noorden. De totale intensiteit \"T\" of magnetische fluxdichtheid van het magnetisch veld wordt uitgedrukt in tesla. Deze varieert in grootte, afhankelijk van lokale omstandigheden \u2014 zoals de aanwezigheid van ijzererts \u2014 en astronomische invloeden zoals zonnevlammen. Ook de richting van T ten opzichte van het vlak van de ware horizon \u2014 de inclinatie \"i\" \u2014 varieert van evenwijdig aan het aardoppervlak aan de magnetische evenaar tot haaks op de magnetische polen. Plaatsen met gelijke inclinatie worden verbonden door isoclinen, waarbij de magnetische evenaar acline wordt genoemd als lijn waar de inclinatie 0\u00b0 is.\nHorizontale en verticale intensiteit.\nDe kompasroos verkrijgt zijn richting slechts door de horizontale component van de totale intensiteit. Om deze reden wordt deze ontbonden in de horizontale intensiteit \"H\":\nen de verticale intensiteit \"V\":\nPlaatsen met gelijke horizontale intensiteit worden verbonden door isodynamen. Op de polen is \"H\" nul en op breedten groter dan 70\u00b0 is deze al zo klein dat een magnetisch kompas niet bruikbaar meer is.\nScheepsassenstelsel.\nVoor compensatiedoeleinden is het zinvol om de horizontale intensiteit \"H\" verder te ontbinden in het scheepsassenstelsel van een rechtliggend schip, afhankelijk van de magnetische koers \"MK\". Hierbij is \"X\" de langsscheepse component richting voorschip:\nen is \"Y\" de dwarscheepse component richting stuurboord:\nterwijl \"Z\" overeenkomt met de verticale intensiteit \"V\".\nFouten.\nEen standaardkompas ondervindt de nodige storingen die tot een fout in de aanwijzing leiden. Het kompas zelf ondervindt wrijving tijdens het draaien. Dit is de wrijving tussen kompaspen en kompasdop en de viskeuze weerstand die de kompasroos ondervindt in de dempingsvloeistof. Hierdoor ontstaat een kleine afwijking of deviatie die afhankelijk is van de draairichting van het kompas. Bij langdurig en snel draaien, zal de roos enige vertraging ondervinden. Ook het slingeren van het schip veroorzaakt een fout, de slingerdeviatie.\nDaarnaast is er de storende invloed die veroorzaakt wordt door het aanwezige staal in een schip. Dit is onder te verdelen in:\nPermanent scheepsmagnetisme.\nHet permanent scheepsmagnetisme ontstaat tijdens de bouw en is afhankelijk van de bouwlocatie, de koersrichting tijdens de bouw, de bouwtijd en de bouwmethode. De eerste maanden is dit nog aan verandering onderhevig, maar daarna is dit constant, afgezien van tussentijdse constructieveranderingen. Het permanent scheepsmagnetisme is te ontbinden in de langsscheepse P-component, de dwarsscheepse Q-component en de verticale R-component. De fout die optreedt door de permanente veldsterkte \"SE\" bij magnetische koers \"MK\" en kleine helling \"h\" is:\nTransi\u00ebnt scheepsmagnetisme.\nTransi\u00ebnt scheepsmagnetisme ontstaat door de inductie van weekijzer. Bij een schip dat symmetrisch is ten opzichte van het vlak van kiel en stevens kan het in het schip aanwezige weekijzer worden voorgesteld als een aantal staven weekijzer. Het langsscheepse weekijzer wordt dan voorgesteld door een a-staaf voor het doorlopende weekijzer en een g-staaf voor het afgebroken weekijzer. Dwarscheeps weekijzer wordt voorgesteld door de e-staaf en verticaal weekijzer door de c-staaf en de k-staaf. De fout die optreedt door de transi\u00ebnte veldsterkte \"SE\" is:\nRemanent scheepsmagnetisme.\nRemanent scheepsmagnetisme is de hysterese ten opzichte van het inducerende veld en is op te heffen door een goede plaatsing van het kompas. In dat geval kan de totale fout \"SE\" worden opgesteld als:\nHieruit blijkt dat de fout afhankelijk is van \"H\" en \"i\", dus de plaats op de aarde, de magnetische koers \"MK\" en de helling \"h\". Bij rechtliggend schip is deze laatste nul en vervalt het tweede deel van de formule.\nDeviatie.\nDe genoemde fouten zorgen ervoor dat een magnetisch kompas een afwijking heeft ten opzichte van het magnetische noorden. Deze deviaties zijn op een polyester schip tamelijk klein. Een metalen schip kan aanzienlijke miswijzingen op een kompas veroorzaken, en zeker grotere schepen met bijvoorbeeld een grote lading ijzererts moeten beducht zijn voor deviatie. De kompasformule voor rechtliggend schip die de deviatie uitdrukt is in vereenvoudigde vorm:\nB, C en D zijn de co\u00ebffici\u00ebnten van de kompasformule. B en C zijn hierbij afhankelijk van de breedte waarop het schip zich bevindt. B valt uit te splitsen in B1 en B2. Ook voor een hellend en slingerend schip is een formule zodat de totale kompasformule wordt uitgedrukt als:\nEen methode om de deviatie vast te stellen is mogelijk bij kleinere schepen door deze 360\u00b0 rond een kompaspaal te trekken, waarbij de kompassteller regelmatig een hem bekend punt peilt. Deze afwijking wordt deels gecompenseerd en het overblijvende deel wordt in een deviatietabel opgenomen. Op zee kan de deviatie zelf gemeten worden door het nemen van een azimut. Hierbij wordt een hemellichaam dat zich dicht op de kim bevindt gepeild. Met de nautische almanak is uit te rekenen wat de peiling moet zijn, en het verschil tussen de twee waarden is de miswijzing. De variatie is uit de kaart te halen: het verschil tussen miswijzing en variatie is de deviatie.\nCompenseren.\nOm de deviatie te reduceren tot kleine waarden wordt een standaardkompas gecompenseerd. Van de co\u00ebffici\u00ebnten van de kompasformule is de oorzaak van B, C, J en D bekend, zodat deze gecompenseerd kunnen worden. De compensatiemiddelen bestaan uit:\nP-magneten.\nDe langsscheepse P-component van het permanent scheepsmagnetisme wordt gecompenseerd met de permanente P-magneten die langsscheeps en horizontaal in het nachthuis worden geplaatst. De deviatie die door de P-component wordt veroorzaakt, is het grootst op de koersrichtingen oost en west en de compensatie zal daarom op deze koersen moeten worden uitgevoerd.\nQ-magneten.\nOm de dwarscheepse Q-component te compenseren, worden \u00e9\u00e9n of meerdere permanente Q-magneten dwarscheeps horizontaal in het nachthuis geplaatst, recht onder de kompaspen. Deze compensatie wordt op de koersrichtingen noord en zuid uitgevoerd, omdat deze component hier het grootst is.\nFlindersstaaf.\nOm de langsscheepse B2-co\u00ebffici\u00ebnt van het transi\u00ebnt scheepsmagnetisme te compenseren wordt een zogeheten flindersstaaf verticaal in het vlak van kiel en stevens geplaatst, waarbij de bovenkant zich op gelijke hoogte moet bevinden als de ringmagneet. Ook deze compensatie vindt plaats op de koersrichtingen oost en west. Om B1 en B2 afzonderlijk te bepalen, moet men de metingen verrichten op verschillende breedtes. Bij schepen met een vaargebied dat zich op ongeveer gelijke breedte bevindt, zal de B-co\u00ebffici\u00ebnt in zijn geheel gecompenseerd worden met de P-magneten.\nD-correctoren.\nDe D-co\u00ebffici\u00ebnt wordt gecompenseerd met een of twee weekijzeren bollen die dwarsscheeps worden geplaatst. Deze compensatie wordt uitgevoerd op de hoofdtussenstreken 045\u00b0, 135\u00b0, 225\u00b0 en 315\u00b0.\nHellingsmagneet.\nCo\u00ebffici\u00ebnt J wordt gecompenseerd met een verticale permanente magneet onder het kompas. Compensatie is slecht goed mogelijk voor \u00e9\u00e9n breedte en de resterende deviatie is het grootst op de koersrichtingen noord en oost.\nCompensatie.\nDe compensatie wordt uitgevoerd door de compensatiemiddelen te plaatsen op een positie die de kompassteller verwacht gezien de bouw van het schip. Vervolgens worden de volgende stappen doorlopen:"}
{"id": "9215", "revid": "853538", "url": "https://nl.wikipedia.org/wiki?curid=9215", "title": "Abbenes", "text": "Abbenes is een dorp in de gemeente Haarlemmermeer in de provincie Noord-Holland, gelegen aan de Hoofdvaart tussen Nieuw-Vennep en Buitenkaag, in het zuidwestelijke, minst verstedelijkte gedeelte van de Haarlemmermeer. Het telt inwoners (op ).\nOorsprong van naam.\nDe naam van het polderdorp herinnert aan het gelijknamige eiland in het Haarlemmermeer, dat mettertijd in het meer was verdwenen. De naam van dit eiland komt van \"het nes van de abt\", wat zoiets betekent als de landtong van de abdij. Over het bestaan van een abt op het eiland zelf heerst enige onduidelijkheid. Vlakbij lag ook de landtong Huigsloot; de Dr. Heijelaan loopt daarnaartoe.\nGebied.\nHet gebied dat tot Abbenes gerekend wordt is veel groter dan de bebouwde kom van Abbenes (Abbenes Dorp). De grenzen met de klok mee zijn: de Lisserweg, het spoor, de Ringvaart, de bebouwde kom van de Buitenkaag en de Nieuwkerker tocht. Het gebied dat direct aan de Ringvaardijk ligt wordt door het CBS als \"Abbenes Dijk\" geteld. De rest van het gebied staat bij het CBS bekend als \"Omgeving Abbenes\". Cijfers zijn uit 2010.\nVerenigingen.\nDe verenigingen in Abbenes zijn onder andere de Oranje Evenementen Vereniging, Sportvereniging Abbenes (voetbal en tennis), Toneelvereniging Abbenes en de Algemene Volleybal Vereniging Abbenes.\nScholen.\nAbbenes telt \u00e9\u00e9n school, basisschool De Lente. Deze heette eerder De Tonne en daarvoor Meester Pieter Boekelschool. Langs de Hoofdweg bevond zich vroeger de School met de Bijbel en in de Dr. Heijelaan stond de Cornelia Sophia School.\nMonumenten.\nEr bevinden zich in 2009 vijf monumenten in Abbenes. Dit zijn de boerderijen Andreas Hoeve (1864), Vondel's Landleeuw (1935) en Meerhof (1893), de Hervormde kerk (1868) en het Graf van de negentiende-eeuwse arts en schrijver J.P. Heije (1876). \nHeije was de auteur van vele nog steeds bekende kinderliedjes, zoals \"Zie de maan schijnt door de bomen\". Hij bracht zijn laatste levensjaren in Abbenes door en was er de plaatselijke weldoener."}
{"id": "9216", "revid": "264532", "url": "https://nl.wikipedia.org/wiki?curid=9216", "title": "Nasty (rapper)", "text": "Bianca Boyd, beter bekend onder haar pseudoniem Nasty, is een Nederlandse vrouwelijke rapper.\nBiografie.\nNasty deed in 1988 in Amsterdam mee aan de Nederlandse kampioenschappen rappen. Ze werd daar eerste in de klasse Dutch Female Rapper. Het jaar 1990 richtte ze de hiphouse/Eurodance-act \"2 static\" op en onder de naam \"Nasty Cat\" verzorgde zij de commerci\u00eble refreins en raps. Producent Martin Boer tekende voor de muziek.\nIn 1990 verscheen ze tevens als gastrapper op de cd \"Styles\" van Ben Liebrand met het nummer \"I Wish\".\nDe eerste single \"Boy I'll House Ya\" werd meteen een grote clubhit. Ook de opvolgende singles werden Europese clubhits, in sommige landen haalden de singles zelfs de (pop)hitlijsten. Nasty tekende voor een acht maanden MTV Swatch-tournee om met 2 Static door heel Europa te toeren met onder meer 24/7, Captain Hollywood en Leila K.\nIn 1993 had Melodie MC een Europese hit met het nummer \"Dum Da Dum\", waarin een sample was verwerkt van een rap uit het nummer \"Feel the Beat\" van 2 Static.\nMargriet Koedooder sloot namens Nasty een overeenkomst met de eigenaar van Virgin voor haar tekst en compositierechten.\nNasty kwam begin 1996 op het idee om het Nederlandstalige r&amp;b-nummer \"Een moment zonder jou\" te schrijven en deed dit met haar muzikale partner Nic Vegter. Haar uitgever bood het aan Ruth Jacott aan, die op dat moment aan een nieuw album werkte. Het nummer bleef echter op de plank liggen. Ze besloot de overstap te maken en haar eerder geschreven \"Een moment zonder jou\" zelf op te nemen en uit te brengen. Het nummer wordt geproduceerd door Rutger Kroese.\nDe single verscheen in de nazomer van 1996 en werd een grote hit. Haar tweede single \"Hou me vast\" volgde begin 1997. Nasty ontving in april dat jaar de TMF-Award voor de Meest Veelbelovende Act van 1997.\nAan het eind van het jaar verscheen haar eerste soloalbum, \"Kleurenblind\", geproduceerd door Nic Vegter, Henry Chu, Kurtis Mantronik, Rutger Kroese en Nasty. Het album bracht drie singles voort: \"Een moment zonder jou\", \"Stapelgek op jou\" en \"Jij &amp; ik\". In 2005 verscheen Nasty nog als gastrapster op de dubbel-cd \"Styles XL\" van Ben Liebrand, met wie zij eerder succes boekte door op de remix van Ryan Paris \"Dolce Vita\" te rappen.\nIn 2019 werd \"Moment\" \u2013 een cover van \"Een moment zonder jou\" \u2013 van Kris Kross Amsterdam, Kraantje Pappie en Tabitha een hit."}
{"id": "9217", "revid": "1280881", "url": "https://nl.wikipedia.org/wiki?curid=9217", "title": "Alicia Keys", "text": "Alicia J. Augello-Cook (Manhattan, New York, 25 januari 1981) is een Amerikaanse artieste. Ze is actief als r&amp;b- en soul-liedjesschrijver, componiste, producente, pianiste, zangeres en actrice.\nBiografie.\nKeys is de dochter van haar Italiaans-Ierse moeder, Terri Augello, en een Afro-Amerikaanse vader, Craig Cook. Ze heeft twee halfbroertjes. Ze groeide op in haar geboortestad New York. Op haar zevende kwam ze voor het eerst in aanraking met een piano. Ze leerde klassieke muziek van Beethoven, Mozart en Chopin (haar favoriet). Zij schreef haar eerste lied \"Butterfly\" toen ze veertien was. Dat nummer staat ook op haar debuutalbum \"Songs in A minor\". Voor een groot deel was het haar moeder die haar ondersteunde bij het ontwikkelen van haar talenten.\nHaar inspiratiebronnen waren vooral Prince en Stevie Wonder, met wie ze een aantal keren heeft opgetreden, Marvin Gaye, Nina Simone, Donny Hathaway, maar ook Notorious B.I.G., 2Pac, Jay-Z en Wu-Tang Clan. In december 2015 trad zij op tijdens \"Sinatra 100 \u2014 An All-Star GRAMMY Concert\" in Las Vegas met een lied van en voor Frank Sinatra (ter ere van diens honderdste \"verjaardag\").\nBegin: \"Songs in A Minor\".\nIn 2001 brak ze wereldwijd door met haar debuutalbum \"Songs in A Minor\", en de bijbehorende singles \"Fallin\"' en \"A Woman's Worth\". Voor dit album kreeg ze een VMA, twee Billboard Awards, twee American Music Awards, twee NAACP Image Awards, drie Soul Train awards, twee World Music Awards, een ECCHO Award en het belangrijkste van allemaal: vijf Grammy Awards. Het album ging in de eerste week 235.000 keer over de toonbank, en is tot nu toe wereldwijd 12 miljoen keer verkocht. \"Fallin' \" wordt nog vaak gezien als Keys' \"handtekening\".\nHaar doorbraak was voor een deel te danken aan een optreden dat ze gaf bij Oprah Winfrey, dit had haar platenbaas Clive Davis voor haar kunnen regelen.\n2003-2005: \"The Diary of Alicia Keys\" en \"Unplugged\".\nIn 2003 kwam haar tweede album \"The Diary of Alicia Keys\" uit. Op het album staan onder meer de nummers \"You Don't Know My Name\", dit was tevens de eerste single voor het album, \"If I Ain't Got You\" en \"Diary\". Van dit album werden in de eerste week 618.000 platen verkocht, en is tot nu toe 8 miljoen keer over de toonbank gegaan.\nIn 2004 heeft ze haar gedichtenbundel uitgebracht, genoemd \"Tears For Water\". Hierin zijn zowel gedichten als de teksten van eerder uitgebrachte liedjes te lezen.\nRond 2005 wilde Keys meer gaan doen dan zingen alleen. Zo speelde ze in een door Halle Berry gecoproduceerde film, over een pianiste die in het begin van de 20e eeuw leefde, getiteld 'Compositions in Black &amp; White'.\nIn oktober 2005 kwam haar derde album uit, een livealbum, opgenomen op 14 juli 2005 in New York. Het album is getiteld \"MTV Unplugged\". Op het album staan overwegend nummers van haar eerdere platen, maar er staan ook een aantal nieuwe nummers op. De single \"Unbreakable\" deed het goed op de radio.\nIn november 2005 begon ze met de opnames van de speelfilm \"Smokin' Aces\". Hierin spelen onder andere Ben Affleck, Ryan Reynolds, Jeremy Piven en Andy Garc\u00eda. Alicia Keys speelt een vrouwelijke huurmoordenaar. De film kwam uit in januari 2007.\n2006-2008: \"As I Am\" en filmcarri\u00e8re.\nIn april 2007 verscheen de film \"The Nanny Diaries\", gebaseerd op het populaire gelijknamige boek, waarin Keys naast Scarlett Johansson een rol speelde.\nOp 13 november 2007 kwam Keys' album \"As I Am\" uit. Het album is tot op heden wereldwijd zo'n 6 miljoen keer verkocht. De single \"No One\" werd een grote hit, en stond in meerdere landen op nummer \u00e9\u00e9n in de hitlijsten. In Nederland behaalde \"No One\" de vierde plek. Ook de tweede single van het album, \"Like You'll Never See Me Again\", werd een succes. Later werden ook \"Teenage Love Affair\" en \"Superwoman\" als singles uitgebracht. Aan \"As I Am\" werkten onder andere John Mayer, en een aantal bekende Amerikaanse songwriters mee.\nIn 2008 nam Keys het nummer \"Another Way to Die\" op, dat diende als de titelsong voor de James Bondfilm \"Quantum of Solace\". Ze speelde het nummer samen met Jack White.\nIn oktober 2008 verscheen ze in de film The Secret Life of Bees samen met Queen Latifah, Dakota Fanning en Sophie Okonedo. Hierin vertolkte ze een van de hoofdrollen.\n2009: \"The Element of Freedom\" en \"Empire State of Mind\".\nHaar vierde studioalbum, getiteld \"The Element of Freedom\", werd op 15 december 2009 in de Verenigde Staten uitgebracht. Ze speelde op het Cayman Island Jazz Festival. \"Doesn't Mean Anything\" werd als eerste single via het internet verspreid: op 15 september via haar YouTube-kanaal en op 22 september via iTunes. Eind 2009 oogstten Keys en rapper Jay-Z succes met het liedje \"Empire State of Mind\".\n2012: \"Girl on Fire\".\nNa \"The Element of Freedom\" trouwde Keys met Swizz Beatz en beviel ze van hun eerste kind. In juni 2012 kondigde Keys een nieuw album aan. Als eerste single van dit album werd \"New Day\" uitgebracht. Keys werkte voor het album, getiteld \"Girl on Fire\", samen met onder anderen Bon Iver, Mark Ronson, Jamie Smith (van The xx), Emeli Sand\u00e9 en Paul Epworth. Het titelnummer van het album werd ook een hit.\n2016: \"Here\".\nVier jaar na haar vorige album bracht Keys in 2016 haar zesde studioalbum uit, genaamd \"Here\". De eerste offici\u00eble single van het album werd \"Blended family (What you do for love)\", waarop ze samenwerkte met rapper A$AP Rocky. Twee singles die Keys eerder in 2016 had uitgebracht, \"In Common\" en \"Hallelujah\", verschenen op de deluxeversie van het album.\n2020: \"Alicia\".\nAlweer 4 jaar na haar laatste album Here komt Keys 20 maart met haar zevende studioalbum, getiteld Alicia. De eerste 2 singles Show me love en Time machine worden wereldwijd niet heel goed ontvangen. Haar derde single Underdog boekt meer succes en bereikt de 15e plaats in de Nederlandse Top 40. Ook staat een wereldtournee gepland die op 5 juni zal worden afgetrapt in Dublin. Ondanks dat er gedurende deze tour geen shows in Nederland zouden plaatsvinden, zal Keys optreden tijdens een virtueel Koningsdagfeest van Radio 538.\nPriv\u00e9leven.\nKeys kreeg in 2010 een zoon met haar partner Swizz Beatz, met wie ze op 31 juli 2010 trouwde. In 2014 kregen ze een tweede zoon. Haar man heeft uit eerdere relaties een dochter en twee zonen.\nMuziekstijl.\nKeys verwerkt de piano in veel van haar nummers, omdat ze al van jongs af aan piano speelt. Naast piano speelt Keys ook nog vier andere instrumenten, waaronder viool en cello. Haar nummers gaan vaak over liefde, een gebroken hart en over de kracht van vrouwen. Haar muziek werd ge\u00efnspireerd door vele artiesten, onder wie Prince, Nina Simone, Barbra Streisand, Marvin Gaye, Quincy Jones en Stevie Wonder. Keys' stijl bestaat uit soulmuziek, die wordt ondersteund door bas en geprogrammeerde beats, en ze verwerkt de klassieke piano in haar r&amp;b-, jazz- en soulmuziek. Ze experimenteert op haar derde studioalbum, \"As I Am\", ook met pop- en rockmuziek.\nKeys heeft het bereik van een contralto, dat zijn 3 octaven.\nDoor haar carri\u00e8re heen heeft Keys al verschillende prijzen gewonnen, en heeft ze een onderscheiding gekregen van de RIAA. In Amerika heeft Keys al meer dan 14 miljoen albums verkocht en wereldwijd zelfs meer dan 30 miljoen."}
{"id": "9218", "revid": "62037", "url": "https://nl.wikipedia.org/wiki?curid=9218", "title": "AFC Ajax", "text": "Amsterdamsche Football Club Ajax, kortweg AFC Ajax of gewoon Ajax, is een Nederlandse profvoetbalclub uit Amsterdam. De club is opgericht op 18 maart 1900 en is een van de drie traditionele topclubs in Nederland. Sinds de oprichting van de Eredivisie speelt Ajax onafgebroken in deze hoogste divisie. Ajax werd zesendertig keer kampioen van Nederland, waarvan achtentwintig keer sinds de invoering van de Eredivisie medio 1956.\nOp de UEFA-ranglijst van beste clubs in Europa stond Ajax in het seizoen 2023/24 op 2 november 2023 als beste Nederlandse club op de 21e plaats met een totaal van 64.000 punten. Het Duitse \"Kicker Sportmagazin\" noemde Ajax de op een na beste voetbalclub van de twintigste eeuw. Volgens de IFFHS is Ajax de op zes na succesvolste Europese club van de twintigste eeuw en werd het in 1992 door de IFFHS verkozen als Wereldclubteam van het Jaar.\nIn 1995 werd Ajax door het Engelse voetbaltijdschrift \"World Soccer\" uitgeroepen tot Wereldteam van het Jaar. In 2000 eindigde Ajax tijdens de \"FIFA Club of the Century\"-verkiezing, samen met het Braziliaanse Santos, op een gedeelde vijfde plaats van beste voetbalclubs van de twintigste eeuw. Daarnaast werd Ajax viermaal uitgeroepen tot Europees team van het Jaar in 1969, 1971, 1972, en 1973 en vijfmaal uitgeroepen tot Nederlands Sportploeg van het Jaar in 1968, 1969, 1972, 1987 en 1995. Het is een van de zes Europese clubs die het recht heeft de \"Badge of Honour\" op de mouw te dragen door drie keer winst op rij van de Europacup I in 1971, 1972 en 1973. Die drie keer winst op rij is ook reden om als een van vijf clubs de beker te behouden. In 1995 werd de derde editie van de UEFA Champions League gewonnen en is het hiermee anno 2023 de enige club die de Europacup I/UEFA Champions League viermaal wist te winnen. Enkel FC Barcelona (vijf titels), Bayern M\u00fcnchen (zes titels), Liverpool (zes titels), AC Milan (zeven titels) en Real Madrid (veertien titels) wisten het belangrijkste Europese clubtoernooi vaker te winnen. Op 7 december 2021 voegde Ajax zich, na de gewonnen thuiswedstrijd tegen Sporting CP, in een schaarse rij van acht voetbalclubs die alle zes de groepswedstrijden tijdens een Europacup I/UEFA Champions League-seizoen wisten te winnen. Dit lukten naast Ajax enkel Paris Saint-Germain, Spartak Moskou, AC Milan, FC Barcelona, Liverpool, Real Madrid en Bayern M\u00fcnchen.\nDe club heeft sinds 1998 een beursnotering, AFC Ajax NV. In april 2021 stond Ajax volgens Forbes op plek 20 van meest waardevolle voetbalclubs ter wereld met een geschatte waarde van ongeveer 350 miljoen euro (413 miljoen dollar).\nSinds 1996 speelt de club haar thuiswedstrijden in de Johan Cruijff ArenA. Ajax slaagde er als een van de weinige Europese topclubs in om samen met Manchester United, Chelsea, Juventus en Bayern M\u00fcnchen alle drie de UEFA-hoofdcompetities (Europacup I/UEFA Champions League, Europacup II, en UEFA Cup/UEFA Europa League) te winnen. Ook won Ajax als een van de weinige Europese clubs, in 1972, de continentale \"treble\" (winst van het landskampioenschap, de nationale beker en de Europacup I). In datzelfde jaar werd voor de eerste keer de wereldbeker voor clubteams gewonnen. Het is hiermee, samen met Manchester United (1999), Bayern M\u00fcnchen (2013, 2020) en FC Barcelona (2009, 2015) een van de vier clubs die de continentale treble en de wereldbeker wist te winnen in hetzelfde seizoen. Nationaal gezien won Ajax negenmaal de dubbel \u2013 winst van het landskampioenschap en de KNVB beker in hetzelfde seizoen \u2013 en is het de enige club die het lukte om het landskampioenschap, de KNVB beker en de Johan Cruijff Schaal te winnen in hetzelfde seizoen; in 2001/02 en 2018/19.\nAjax was de eerste Europese club die de Europese Supercup won door in januari 1973 tweemaal het Schotse Rangers te verslaan. In april 1962 won Ajax als eerste Europese club de International Football Cup door Feyenoord in de finale met 4\u20132 te verslaan. Sinds het seizoen 2012/13 heeft Ajax een vrouwenelftal, dat uitkomt in de Eredivisie Vrouwen. Ondanks weerstand binnen de club over deze uitbreiding, wist het vrouwenelftal binnen tien jaar na oprichting twee keer landskampioen te worden en won het vijf keer de KNVB Beker.\nDe grootste nederlaag in officiele wedstrijden (Nederlandse competitie, KNVB bekertoernooi, Europacup-toernooien) in haar geschiedenis na de invoering van het betaald voetbal medio 1954, bereikte Ajax op 7 april 2024 door een verlies met 6-0 in een eredivisiewedstrijd tegen Feyenoord, uit in De Kuip in Rotterdam. De grootste nederlaag in Europa na medio 1954, werd op 4 oktober 2022 thuis in Amsterdam geleden, toen Napoli de vloer aanveegde met Ajax door met vijf goals verschil te winnen (Ajax-Napoli 1-6).\nGeschiedenis.\nOntstaan van de club.\nEen aantal vrienden richtte in 1894 een voetbalclub op. Ze noemden de club aanvankelijk Union, maar doopten hem nog datzelfde jaar om naar Footh-Ball Club Ajax, inclusief de spelfout, naar de Griekse held. In deze periode werden in heel Nederland en vooral in Amsterdam veel voetbalclubs opgericht. De Amsterdamse voetbalbond stelde om chaos te vermijden strikte regels op, de club kon hier niet aan voldoen en in 1896 ging de club praktisch ter ziele.\nVier jaar later besloot Floris Stempel samen met Han Dade en Carl Bruno Reeser wederom een poging te wagen en op 18 maart 1900 werd Ajax opgericht in caf\u00e9 Oost-Indi\u00eb aan het begin van de Kalverstraat bij de Dam, op de plek waar tot 2012 muziekzaak Fame was gevestigd. Floris Stempel werd de eerste voorzitter van de club, waarvan de naam ditmaal w\u00e9l goed gespeld werd. Om verwarring met een gelijknamige voetbalclub uit Leiden \u2013 die inmiddels bekend is als het thans te Oegstgeest gevestigde Ajax Sportman Combinatie \u2013 te vermijden werd later Amsterdamsche nog voor de naam gezet.\nDe volledige organisatie bestond destijds uit voorzitter Floris Stempel, vicevoorzitter H.D. Dade, secretaris C.B. Reeser, eerste secretaris C.J. Groothoff, tweede secretaris J.A. Hatzman, penningmeester C.G. Hertel en de commissarissen J.B. Geisler en F.N. Kramer.\nIn 1902 werd Ajax toegelaten in de derde klasse, waarna het direct promoveerde naar de tweede klasse. In 1908 werd gefuseerd met derdeklasser AFC Holland, opgericht in 1899, die opging in Ajax. Vier spelers van het oude Holland waren belangrijk in het latere succes in 1911.\n1901-1954: Amateurvoetbal.\nNa de offici\u00eble oprichting in 1900, in de Kalverstraat in Amsterdam, sloot Ajax zich aan bij de Amsterdamsche Voetbalbond (AVB). De thuisduels werden eerst gespeeld in Amsterdam-Noord, en vanaf 1907 aan de Middenweg in de gemeente Watergraafsmeer. In 1911 promoveerde Ajax naar de hoogste afdeling, in 1913/14 degradeerde de club de enige keer, naar de Tweede Klasse. In 1917 promoveerde Ajax naar de Eerste klasse, waar het tot 1954 speelde. In de Eerste klasse werd Ajax 17 maal afdelingskampioen (1918, 1919, 1921; 1927, 1928, 1930, 1931, 1932, 1934, 1935, 1936, 1937, 1939; 1946, 1947, 1950, 1952). Landskampioen werd Ajax acht keer (1918, 1919; 1931, 1932, 1934, 1937, 1939; 1947). Bekende spelers tussen 1913 en 1929 waren: Henk Hordijk (1917-1927), Theo Brokmann (1913-1925) en Jan de Natris (1917-1925, met twee jaar onderbreking; 1928-1929). In 1930 leed Ajax een nederlaag met 14 goals verschil in Wenen tegen Rapid Wien, dat een Europese topploeg was (16-2). In de 1930'-er jaren werd Ajax maar liefst acht keer afdelingskampioen en vijf keer landskampioen. Ajax won op 11 januari 1931 met 17-0 van VUC, de grootste zege in een offici\u00eble wedstrijd van Ajax. Piet van Reenen scoorde de meeste goals voor Ajax ooit, in 235 competitiewedstrijden tussen 1929 en 1942, 272 goals! Op 9 december 1934 werd de openingswedstrijd van het nieuwe stadion De Meer gespeeld (Ajax-Stade Francais 5-1). Tijdens de Tweede Wereldoorlog (1940-1945), voor Ajax een succesarme periode, was internationaal voetbal onmogelijk. In het nationaal voetbal kwam het regelmatig voor, dat Ajax door mobilisatie, onderduiken en tewerkstelling in Duitsland niet over alle spelers kon beschikken. Het team werd dan aangevuld met beschikbare spelers uit de lagere teams. In 1944, tijdens de hongerwinter, werd het voetballen gestaakt, tot het einde van de oorlog in 1945. In juni 1946 werd in de beslissende wedstrijd tegen ADO het afdelingskampioenschap behaald. Debutant Rinus Michels scoorde maar liefst vijfmaal. De landstitel ging in 1946 naar Haarlem, maar in 1947 was Ajax wel landskampioen, voor de achtste keer in het bestaan sinds 1900. Michels zou tot 1958 in 264 duels 122 goals voor Ajax scoren. Ook verdediger, 'stopperspil' Cor van der Hart kwam uit voor Ajax (1947-1950).\n1954-1980: Eerste kwart eeuw betaald voetbal.\nVanaf het seizoen 1954/55 werd betaald voetbal gespeeld in Nederland, vanaf het seizoen 1956/57 werd de eredivisie ingesteld. In 1956/57, het debuutseizoen van Sjaak Swart (1956-1973), werd Ajax na een zeer moeizaam seizoen toch kampioen. Tussen juli 1957 en juni 1970 droeg middenvelder Bennie Muller 13 jaar lang het shirt van Ajax1, na 5 jaar jeugdspeler te zijn geweest tussen juli 1952 en juni 1957. In 1959/60 en 1960/61 finishte Ajax als eerste en tweede. In 1960/61, het debuutseizoen van Piet Keizer (1961/1974) en het tweede jaar van Henk Groot (1959-1963 en 1965-1969), werd de KNVB beker gewonnen. Daarna volgden 3 matige seizoenen met posities 2 tot en met 5, tot en met 1963/64.\nIn 1964/65 werd met een dertiende plaats in de eindrangschikking in de eredivisie een historisch dieptepunt bereikt. Halverwege het seizoen debuteerde Johan Cruijff, en werd Rinus Michels (1965-1971) aangesteld als trainer, door de nieuwe voorzitter Jaap van Praag (1964-1978). Ook in de eerste helft van 1965 was er sportief weinig verbetering, met onder meer Wim Suurbier (1964-1977) in de gelederen. Mei 1965 was de afsluiting van een periode van 65 jaar, waarin Ajax tien keer landskampioen werd, gemiddeld eens in de zes a zeven jaar. Het beste moest nog komen...\nRinus Michels (1965-1971), enige tijd geassisteerd door Cor Brom (1966-1969), introduceerde het 'Totaalvoetbal'. In juli 1965 keerde Henk Groot terug bij Ajax, het begin van de meest succesvolle periode voor Ajax, en de definitieve doorbraak van Ajax als topclub in de eredivisie (1965/66-1972/73). Drie jaar later (1968/69-1972/73) bereikte Ajax ook Europees de top; een voorproefje was al gegeven in het seizoen 1966/67, toen Ajax op 7 december 1966 in de legendarische mistwedstrijd het toen grote Liverpool thuis in Amsterdam met 5-1 van de mat veegde. Dankzij de genialiteit van Johan Cruijff behaalde Ajax in de acht seizoenen 1965/66 tot en met 1972/73 zes landskampioenschappen, vijf KNVB bekerfinales die vier KNVB bekers opleverden, vier Europa Cup I-finales, waarvan de laatste drie gewonnen werden (1970/71, 1971/72, 1972/73), een Wereldbeker (augustus en september 1972), en een Super Cup (1972, gespeeld in januari 1973 tegen Glasgow Rangers, 3-2 thuis en 3-1 uit gewonnen, totaal 6-3). In de tweede helft van de jaren zestig vormden Sjaak Swart, Johan Cruijff, Klaas Nuninga en Piet Keizer de voorhoede van Ajax. Later voegden onder meer Barry Hulshoff (1966-1977), Heinz Stuy (1967-1976), Arie Haan (1968-1975), Gerrie Muhren (1968-1976), Ruud Krol (1968-1980), Dick van Dijk (1969-1972), Johan Neeskens (1970-1974), Horst Blankenburg (1970-1975) en John Rep (1971-1975) zich bij de selectie. In 1971/72 en 1972/73 was Stefan Kovacs trainer, die de edelsteen tot een diamant sleep. In 1971/72 en 1972/73 werd Ajax landskampioen met doelsaldi van +84 (104-20) en +84 (102-18), gemiddeld +84 per seizoen. In de competitie + KNVB beker + Europacup I-toernooien haalde Ajax doelsaldi van +107 en +95, gemiddeld +101 per seizoen. Ajax won in 2 jaar 2 Europacups I, een score van 100 %. Geen enkele trainer van Ajax heeft deze prestaties ooit ge\u00ebvenaard, ook Rinus Michels, Johan Cruijff en Louis van Gaal niet, ook Morten Olsen, Martin Jol en Erik ten Hag niet. In 1971/72 was Piet Keizer aanvoerder, in 1972/73 Johan Cruijff. Na een stemming in juli 1973, waarbij een meerderheid van de spelers Piet Keizer een betere aanvoerder vond en trainer George Knobel naar hen luisterde, werd de aanvoerdersband van Johan Cruijff aan Piet Keizer gegeven het seizoen 1973/74. Een woedende Cruijff vertrok in september 1973 naar Barcelona, waar hij werd herenigd met zijn voormalige trainer Rinus Michels, die zich sinds juli 1971 in Barcelona had gesettled. Ajax hield zes miljoen gulden transfersom over, destijds een clubrecord. Cruijff speelde op 12 en 19 augustus 1973, de eerste twee eredivisieronden van seizoen 1973/74, zijn laatste duels voor Ajax (FC Groningen-Ajax 0-4 en Ajax-FC Amsterdam 6-1).\nHet vertrek van Cruijff luidde drie magere seizoenen in voor Ajax (1973/74, 1974/75, 1975/76), waarin Ajax drie maal op rij als derde finishte in de eredivisie, en terugzakte naar de middenmoot in Europa (3 maal op rij een 1/8 finale: 1973/74, 1974/75, 1975/76; 1 x uitschakeling al in de eerste ronde: 1976/77). Ook KNVB beker successen waren er niet in deze jaren. In juli 1974 vertrok ook Johan Neeskens naar Barcelona, hetgeen Ajax nog verder verzwakte. Ajax zakte steeds meer weg in 1974/75 en 1975/76. Piet Keizer (oktober 1974) en Arie Haan (maart 1975) kregen ruzie met trainer Hans Kraay sr., en vertrokken. Ook 'Goudhaantje' John Rep vertrok (in juli 1975, naar Valencia). Zelfs Ruud Geels, Willy Brokamp en Rene Notten, aangekocht door manager Hans Kraay sr. tussen juli en december 1974, konden de verder dalende lijn aanvankelijk niet stoppen.\nTussen half 1975 en half 1977 werden meer vervangers gehaald voor de vertrokken spelers. Tscheu La Ling, Soren Lerby. Frank Arnesen, Dick Schoenaker, Hans Erkens, Geert Meijer en Jan Everse konden niet zo succesvol worden als hun voorgangers (1965/66-1972/73). Toch luidden zij samen met jeugdspeler Simon Tahamata, routinier Ruud Krol, topscorer Ruud Geels, zijn opvolger Ray Clarke en voorstopper Pim van Dord, een nieuwe goede periode in voor Ajax vanaf medio 1977. In 1976/77 werd Ajax nog in de eerste ronde van het UEFA Cup-toernooi uitgeschakeld, en ook in het KNVB beker-toernooi sneuvelde Ajax al tegen de eerste tegenstander. Slechte resultaten in beide bekertoernooien dus. In de eredivisie kende Ajax een vrij moeizame competitiestart. Na het debuut van Simon Tahamata op 24 oktober 1976 begon het beter te lopen, en op 5 december 1976 kwam Ajax op kop in de eredivisie. Ajax werd, zij het moeizaam, kampioen in mei 1977, en pakte hiermee voor het eerst sinds 4 jaar, sinds het seizoen 1972/73, weer een nationale prijs. Hierna braken drie betere seizoenen aan. Na de komst van Jan Everse in juli 1977, heroverde Ajax zijn positie in de nationale top. Ajax eindigde als tweede (kort achter PSV), eerste en eerste in de eredivisie, haalde drie bekerfinales op rij, waarvan de middelste (1978/79) werd gewonnen, en werd een Europese subtopper (1977/78 kwartfinale Europa Cup I, 1978/79 derde ronde oftewel 1/8 finale Europa Cup III, 1979/80 halve finale Europa Cup I). In 1978/79 werd onder trainer Cor Brom en met centrumspits Ray Clarke zelfs de 'dubbel' gewonnen. Jan Everse (1977/78, 1978/79, 1979/80), Wim Meutstege (1978/79, 1979/80), Guido Pen (1978/79, 1979/80) en Ton Blanker (1979/80) sloten de Europees betere jaren af in Amsterdam, waar vanaf het seizoen 1980/81 noodgedwongen de jeugd het moest maken (Wim Kieft, Frank Rijkaard, Jan Weggelaar, Gerald Vanenburg, Sonny Silooy), wegens budgetaire krapte en een blessuregolf.\n1980-1988: Succes: eerst nationaal (1981-1986), daarna Europees (1986-1988).\nVanaf 1980/81 braken veel jonge spelers van 17 tot 20 jaar door in Ajax1, vanuit de eigen jeugd. Vanaf 1978/79 begon Ajax 14- a 16-jarige spelers te scouten bij amateurclubs, door scout Rob Been sr.. Tussen september 1978 en april 1981 werden achtereenvolgens Sonny Silooy, Frank Rijkaard, Gerald Vanenburg en Marco van Basten gescout en gecontracteerd. Wim Kieft en Frank Rijkaard debuteerden in mei en augustus 1980, Gerald Vanenburg en Sonny Silooy in april en mei 1981, Marco van Basten in april 1982. Tussen januari 1981 en januari 1986 was Ajax bijna geheel zelfvoorzienend, en werden ondanks de vele verkopen maar heel weinig spelers gekocht, een grote koerswijziging ten opzichte van de jaren 70. Het huishoudboekje werd door het nieuwe bestuur (half 1978-eind 1988) onder leiding van Ton Harmsen en Arie van Eijden tot aanvaardbare proporties teruggebracht. Tussen half 1980 en half 1983 werden de dure vedettes Ruud Krol, Simon Tahamata, Frank Arnesen, Henning Jensen, Tscheu La Ling, Piet Schrijvers en Soren Lerby verkocht. Na het vertrek van Ruud Krol en Simon Tahamata medio 1980, begon Ajax aan het bouwen van een jong team (21-23 jaar gemiddeld), met veel spelers uit de eigen jeugdopleiding, zoals achtereenvolgens Wim Kieft, Frank Rijkaard, Gerald Vanenburg, Sonny Silooy, John van 't Schip, Marco van Basten, John Bosman, Stanley Menzo en Rob Witschge. Ook werden vanaf medio 1980 enkele jonge spelers van elders aangetrokken, zoals Keje Molenaar, Jesper Olsen, Jan Molby, Ronald Koeman en Rob de Wit.\n1980/81 Was een moeilijk seizoen. Ajax bivakkeerde vrijwel het hele seizoen tussen plaats 4 en 8 in de eredivisie. Na 7 ronden stond Ajax even 2de achter AZ'67 (28/9/1980), maar in het 4de kwartaal van 1980 zakte Ajax naar de 8ste plaats, naar de middenmoot (17de ronde, 21/12/1980). Dankzij een sterke 2de competitiehelft, waarin 15 van de 18 duels werden gewonnen, finishte Ajax op het allerlaatste nippertje nog als 2de in juni 1981 (eindstand top-5 van de 18 eredivisieclubs: 1. AZ'67 60 punten, doelsaldo +71 (101-30), 2. Ajax 48 pt., ds. +34 (88-54), 3. FC Utrecht 45 pt., ds. +34 (67-33), 4. Feyenoord 45 pt., ds. +26 (74-48), 5. PSV 44 pt., ds. +31 (62-31)). Ook haalde Ajax voor het 4de opeenvolgende seizoen de KNVB bekerfinale (Ajax-AZ'67 1-3).\nJohan Cruijff was technisch adviseur (24/11/1980-28/2/1981). Op zijn voorspraak werd libero Wim Jansen gehaald (27/11/1980-30/6/1982), die zijn loopbaan bij Ajax be\u00ebindigde. Leo Beenhakker werd als trainer opgevolgd door Aad de Mos; 12 van de laatste 14 eredivisieduels werden gewonnen (15/3/1981-6/6/1981).\nIn 1981/82 werd Kurt Linder trainer en Aad de Mos zijn assistent. Johan Cruijff keerde op 6 december 1981 terug als speler bij Ajax, tot en met half 1983. Tegelijkertijd debuteerde John van 't Schip die dag. In 1981/82 werd Ajax overtuigend landskampioen (eindstand top-3 eredivisie: 1. Ajax 56 pt., ds. +75 (117-42), 2. PSV 51 pt., ds. +43 (81-38), 3. AZ'67 47 pt., ds. +34 (74-40)). In het KNVB bekertoernooi struikelde Ajax al tegen de 2de tegenstander, DS'79, dat onder in de 1ste divisie speelde (DS'79-Ajax 1-0). Tussen maart 1900 en juni 1965 sprokkelde Ajax in 65 jaar 10 landskampioenschappen bij elkaar. Het verzamelen van de tweede kampioensster, de volgende 10 landskampioenschappen, ging veel vlotter. In de 17 seizoenen 1965/66 tot en met 1981/82, in 17 jaar tussen juli 1965 en juni 1982, behaalde Ajax kampioenschappen nummer 11 tot en met 20.\nIn 1982/83, 1983/84 en 1984/85 werd Ajax door Aad de Mos gecoacht. In 1982/83 prolongeerde Ajax het landskampioenschap wederom overtuigend (eindstand top-3 eredivisie: 1. Ajax 58 pt., ds. +65 (106-41), 2. Feyenoord 54 pt., ds. +33 (72-39), 3. PSV 51 pt., ds. +46 (80-34)), ondanks een enigszins stroeve competitiestart (8ste na ronde 2, 25/8/1982; steeds 4de en 3de plaatsen tussen ronde 3 en ronde 13, 28/8/1982-7/11/1982). Vanaf ronde 15, vanaf 5/12/1982 tot en met de laatste ronde 34 op 14/5/1983, bezette Ajax steevast positie 1 in de eredivisie. Ook won Ajax de KNVB beker.\nNa een conflict met Ajax-voorzitter Ton Harmsen in de lente van 1983, speelde een rancuneuze Johan Cruijff in 1983/84 voor aartsrivaal Feyenoord, iets wat niemand ooit voor mogelijk had gehouden. Ook aanvoerder Soren Lerby verliet Ajax medio 1983; Bayern M\u00fcnchen trok al sinds lente 1981 aan hem. Ook Europees topscorer van het seizoen 1981/82, Wim Kieft, verkaste half 1983 naar het buitenland (Itali\u00eb, Pisa). Dit waren, naar toenmalige maatstaven, te veel grote aderlatingen, daarnaast vertrokken ook de 36- a 37-jarige Piet Schrijvers (PEC Zwolle) en Leo van Veen (FC Utrecht). Ronald Koeman en Felix Gasselich moesten Cruijff en Lerby vervangen. De gemiddelde leeftijd van de 22 selectiespelers bedroeg per 18/7/1983 (persdag Ajax 1983/84) slechts 21,0 jaar, tot de dag van vandaag de laagste gemiddelde leeftijd van een selectie van Ajax1 ooit! In 1983/84 startte Ajax goed in de eredivisie, met in de eerste 7 duels 6 zeges en 1 gelijkspel. In het 7de duel, op 18 september 1983, werd een historische overwinning behaald: Ajax-Feyenoord 8-2. Ook werd op 25/3/1984 een ruime 1-5 uitzege tegen subtopper FC Groningen geboekt. Ajax verspeelde het landskampioenschap echter door 3 zwakke reeksen (2 slechte reeksen: 24/9/1983-16/10/1983 3 duels, 0 zeges, 2 x gelijk, 1 x verlies, doelsaldo -3: Haarlem-Ajax 3-3, Ajax-Groningen 1-1, Den Bosch-Ajax 3-0; 26/2/1984-18/3/1984 3 duels, 0 zeges, 1 x gelijk, 2 x verlies, doelsaldo -6: Feyenoord-Ajax 4-1, PEC Zwolle-Ajax 1-1, Ajax-Haarlem 0-3; 1 wisselvallige reeks: 15/4/1984-13/5/1984 6 duels, 3 zeges, 2 x gelijk, 1 x verlies, doelsaldo +7: AZ-Ajax 1-1, Ajax-PSV 1-0, Roda-Ajax 1-1, Ajax-Excelsior 4-0, Sparta-Ajax 5-2, Ajax-DS'79 7-2). Ajax eindigde als 3de (eindstand top-3 van de 18 eredivisieclubs: 1. Feyenoord 57 pt., ds. +65 (96-31), 2. PSV 52 pt., ds. +56 (88-32), 3. Ajax 51 pt., ds. +54 (100-46)). Op 13 mei 1984, in de 34ste en laatste competitieronde, vierde Ajax de honderdste competitiegoal. Ook werd Marco van Basten door vijf maal te scoren (Ajax-DS'79 7-2) voor het eerst topscorer van de eredivisie met 28 goals, een opmerkelijk feit, daar hij 8 duels moest missen in de periode 5/11/1983-5/2/1984, wegens de ziekte van Pfeiffer, en hij dus slechts 26 duels speelde. Van Basten zou ook de drie hierop volgende seizoenen topscorer worden van de eredivisie, met 22, 37 en 31 goals, in totaal 118 goals (1983/84-1986/87). Niemand anders, behalve Ruud Geels heeft een vergelijkbare prestatie geleverd (Geels werd bij Ajax ook vier keer achtereen topscorer van de eredivisie. In de periode 1974/75-1977/78 scoorde Geels achtereenvolgens 30, 29, 34 en 30 maal, in totaal dus 123 goals).\nMedio 1984 raakte Ajax onder meer de 2 Denen Jesper Olsen (Manchester United, 1/7/1984) en Jan Molby (Liverpool, 22/8/1984) kwijt. Rob de Wit (FC Utrecht) werd aangekocht als opvolger van linkerspits Jesper Olsen. In 1984/85 werd Ajax landskampioen na een sterke competitiestart de eerste 16 ronden (2/9/1984-9/12/1984), waarin 13 zeges, 2 gelijke spelen, 0 nederlagen, en 1 inhaalduel tegoed (doelsaldo +31). Vanaf de 1-4 thuisnederlaag tegen PSV (16/12/1984) liep het moeizamer, met name in april en de eerste week van mei 1985 verspeelde Ajax veel punten. Op 6 mei 1985 werd trainer Aad de Mos, na een half jaar met diverse conflicten met spelers, en na een stemming op 5 mei, daags na een 1-0 nederlaag in Haarlem ontslagen. Het interim-trio Spitz Kohn-Tonny Bruins Slot-Cor van der Hart coachte Ajax in de laatste 5 duels naar het kampioenschap in de eredivisie. De doelpuntenmachine begon weer te lopen (Ajax-Twente 4-4, Ajax-Feyenoord 4-2, Roda-Ajax 2-3, Ajax-Volendam 5-2). Wel verspeelde Ajax op de slotdag het beste doelsaldo in de eredivisie (PSV-Ajax 4-0). Het kampioenschap was minder overtuigend dan in 1981/82 en 1982/83, zeker qua doelsaldo (eindstand top-3 van de 18 eredivisieclubs: 1. Ajax 54 pt., ds. +47 (93-46), 2. PSV 48 pt., ds. +51 (84-33), 3. Feyenoord 48 pt., ds. +36 (87-51)). Ajax had wel alle 34 ronden de minste verliespunten, maar stond 'slechts' 29 ronden 1ste (4 ronden 2de en 1 ronde 4de tussen 30/9/1984 en 30/10/1984), doordat Ajax 2 duels achterliep op onder meer PSV. Eind december 1984 won Ajax het nationale zaalvoetbaltoernooi 1984/85 in Rotterdam, Ajax had alle 9 wedstrijden gewonnen. Op 6 juni 1985 werd Johan Cruijff bij Ajax aangesteld als technisch directeur, in de praktijk werd hij hoofdtrainer. Op 30 juni 1985 vertrok aanvoerder Dick Schoenaker na precies 9 jaar bij Ajax, met 6 landstitels en 5 KNVB bekerfinales (waarvan er 2 gewonnen werden) op zak sinds 1976/77. Voor het nieuwe Ajax-bestuur was het het 5de landskampioenschap in 7 jaar, en waren er 4 KNVB bekerfinales behaald (waarvan 2 gewonnen) in 7 jaar, sinds 1/7/1978 (1978/79).\nHet seizoen 1985/86 startte met het Amsterdam-710-toernooi, dat door Ajax met briljant voetbal werd gewonnen (Ajax-Verona 2-0, Ajax-Atletico Mineiro 4-1). In de competitie startte Ajax moeizaam, met 2 nederlagen in de 1ste 4 duels, 1ste 5 ronden, en een 11de plaats. In de 1ste 10 duels, 1ste 11 ronden, werd 4 maal verloren en Ajax stond op de 7de plaats. Daarna herpakte Ajax zich, en in ronde 18, waarin Ajax 17 duels had gespeeld, werd de 2de plaats bereikt op 15/12/1985. Ajax verstevigde zijn 2de positie daarna en liep steeds meer uit op nummer 3, Feyenoord. Ajax eindigde 2de achter PSV, met 25 zeges, 2 gelijke spelen, 7 nederlagen, en een doelsaldo van +85 (120-35), bijna een evenaring van het toenmalige record uit 1966/67 (+88(122-34)) (eindstand 1985/86 top-3 van de 18 eredivisieclubs: 1. PSV 60 pt., ds. +78 (100-22), 2. Ajax 52 pt., ds. +85 (120-35), 3. Feyenoord 44 pt., ds. +24 (74-50)). Ajax won de KNVB beker, met een doelsaldo van +15 (17-2) in 6 duels. Ajax speelde extreem aanvallend en attractief voetbal, het 3-4-3-systeem in de 2de helft van 1985 (Ronald Koeman als inschuivende libero) en het 3-3-4-systeem in de 1ste helft van 1986 (2 centrumspitsen van Basten en Bosman, en de 2 gebruikelijke vleugelspitsen: Vanenburg of van 't Schip op rechts, de Wit op links).\nVan 1980/81 tot en met 1985/86 werd drie keer het kampioenschap (1981/82, 1982/83, 1984/85) en twee keer de KNVB beker (1982/83, 1985/86) gewonnen. Ook won Ajax het nationale zaalvoetbaltoernooi in 1984/85 in Rotterdam, gehouden eind december 1984. Ajax had alle 9 wedstrijden gewonnen. Ajax was tijdens de 5-jarige periode 1981/82-1985/86 de meest trefzekere club van Europa, want in 5 seizoenen werd er 536 keer gescoord in de competitie; het totale doelsaldo in de competitie bedroeg in deze periode +326 (536-210). Dit was gemiddeld +65 (107-42) per seizoen (beste seizoen: het 1ste seizoen, dat Ajax getraind werd door Johan Cruijff: 1985/86: +85 (120-35)).\nIn de 6 seizoenen 1980/81 tot en met 1985/86 struikelde Ajax evenwel 4 maal in de 1ste ronde en 2 keer in de 2de ronde in de diverse Europa Cup-toernooien. Europees gezien was het enige hoogtepunt in deze zeer magere fase, de 14-0 thuiszege tegen het Luxemburgse Red Boys Differdange in de returnwedstrijd van de 1ste ronde van het Europa Cup III-toernooi in het seizoen 1984/85, op 3 oktober 1984.\nIn 1986/87, won Ajax voor het eerst in 14 jaar weer eens een Europese hoofdprijs, ondanks het vertrek van Gerald Vanenburg en Ronald Koeman half 1986 naar rivaal PSV, en het wegvallen van linkerspits Rob de Wit door een hersenbloeding. Onder leiding van Cruijff werd Lokomotiv Leipzig in de finale van de Europa Cup II op 13 mei 1987 met 1-0 geklopt, met dank aan onder andere drie aankopen van Johan Cruijff: Danny Blind, Jan Wouters en Arnold Scholten. Zij moesten Ronald Koeman en Gerald Vanenburg vervangen, die half 1986 naar landskampioen PSV waren vertrokken. Ook linkerspits Rob Witschge, middenvelder Aron Winter, (centrum)verdediger Frank Verlaat en rechterspits Dennis Bergkamp waren nieuwkomers, doorgebroken uit eigen jeugd. Rob Witschge en de aangekochte Schot Alistair Dick vervingen Rob de Wit als linkerspits. Ajax haalde in 9 duels een doelsaldo van +17 (22-5) in het Europa Cup II-toernooi (0-2 en 5-0 zeges tegen Buraspor, 4-0 zege en 1-1 gelijk tegen Olympiakos Piraeus, 1-0 verlies en 3-1 zege tegen Malm\u00f6, 2-3 en 3-0 zeges tegen Real Zaragoza, en 1-0 zege in de finale tegen Lokomotiv Leipzig). In de eredivisie eindigde Ajax als 2de, achter PSV (eindstand top-3 van de 18 eredivisieclubs: 1. PSV 59 pt., ds. +78 (99-21), 2. Ajax 53 pt., ds. +62 (92-30), 3. Feyenoord 42 pt., ds. +30 (73-43)). Ajax won voor de 2de achtereenvolgende maal de KNVB beker, in de finale werd FC Den Haag met 2-4 na verlenging verslagen in het Haagse Zuiderpark. In de 7 bekerduels werd een doelsaldo van +12 (15-3) behaald.\nIn 1987/88 bereikte Ajax wederom de finale van het Europa Cup II-toernooi, maar ditmaal werd met 1-0 van KV Mechelen verloren, dat getraind werd door voormalig Ajax-trainer Aad de Mos. Stonden hoofdtrainer Aad de Mos en zijn assistent Spitz Kohn in 1984/85 nog gebroederlijk naast elkaar bij Ajax in 1984/85 (1/7/1984-6/5/1985), aan het eind van het seizoen 1987/88, half mei 1988, waren zij opponenten: Aad de Mos was nu hoofdtrainer bij KV Mechelen, Spitz Kohn was (interim-)hoofdtrainer bij Ajax. Ook voor Belgisch ex-international, libero Walter Meeuws, was dit een bijzondere wedstrijd: Meeuws speelde in het seizoen 1984/85 en het eerste kwart van het seizoen 1985/86 voor Ajax onder trainers Aad de Mos (tot 6/5/1985) en Spitz Kohn, daarna speelde Meeuws in 1985/86 en 1986/87 voor KV Mechelen onder trainer Aad de Mos.\nDe Ajax-selecties ondervonden een metamorfose van landskampioenen (4 seizoenen 1981/82-1984/85, 3 x landskampioen 81/82, 82/83, 84/85) tot ware cupfighters (3 seizoenen 1985/86-1987/88, 2 x KNVB beker-winnaars 85/86, 86/87, 2 x Europa Cup II-finalisten 86/87, 87/88; 86/87 gewonnen).\n1987-1991: Zwartgeldaffaire en staafincident.\nMedio 1987 vertrok sterspeler en topscorer van Basten naar AC Milan; kort daarop verlieten ook Silooy en Rijkaard Ajax. Nieuwe spelers half 1987 waren Hennie Meijer, Lloyd Doesburg, Richard Witschge, Brian Roy, eind 1987 Frank de Boer en Peter Larsson, half 1988 Ron Willems, Wim Jonk, Mark Verkuyl, Stefan Pettersson, Marciano Vink en Ronald de Boer. Ajax eindigde in het seizoen 1987/88 weliswaar nog als 2de, met 50 punten en een doelsaldo van +38 (78-40), maar het klassenverschil met PSV, dat met 59 punten en een doelsaldo van maar liefst +89 (117-28) landskampioen werd, was gigantisch, 51 doelsaldo-eenheden (heel anders dan in het seizoen 1977/78, toen Ajax met een kleine achterstand van 4 punten en 4 doelsaldo-eenheden op PSV eindigde: 1. PSV 53 punten, doelsaldo +53 (74-21), 2. Ajax 49 punten, doelsaldo +49 (85-36)). \nNiet alleen sportief ging het bergafwaarts, er waren nog veel serieuzere problemen. De FIOD had eind september 1988 een inval gedaan in verband met een zwartgeldaffaire, waarbij 9 ex-spelers uit de periode 1976-1988 betrokken zouden zijn geweest. Het staafincident tijdens een UEFA Cup wedstrijd tegen Austria Wien in september 1989 leidde tot een seizoen uitsluiting uit Europese toernooien (1990/91). Sinds het seizoen 1966/67 tot en met het huidige seizoen 2024/25, is het seizoen 1990/91 het enige seizoen geweest, waarin Ajax geen Europees voetbal heeft gespeeld.\nNadat Ajax in 1988/89 na zes wedstrijden veertiende stond, vertrokken trainer Kurt Linder (20 september 1988) en het bestuur. Assistent Spitz Kohn werd op 8 oktober 1988 als interim-trainer aangesteld. Jeugdtrainer Louis van Gaal werd zijn assistent. Zij werkten Ajax op naar een tweede plaats, met een geringe achterstand op PSV (11/12/1988-21/5/1989 Ajax 2de; eindstand 21/5/1989: 1. PSV 53 punten, doelsaldo +47 (78-31), 2. Ajax 50 pt., ds. +42 (74-32)). Ajax was nu 4 keer op rij als 2de gefinisht in de eredivisie in de 4 seizoenen 1985/86 tot en met 1988/89, steeds achter nummer 1, PSV. Op 16 januari 1989 was een nieuw bestuur aangetreden onder leiding van Michael van Praag, zoon van oud-voorzitter Jaap van Praag. \nLeo Beenhakker werd trainer per 1 juli 1989. Spitz Kohn en Louis van Gaal werden zijn assistenten. Half 1989 werden Pal Fischer en Edwin van der Sar aan de selectie toegevoegd. In 1989/90 werd Ajax na 5 seizoenen eindelijk weer eens kampioen (zij het met een duidelijk zwakker doelsaldo dan nummer 2, PSV: +44 tegen +58), met onder andere spelers als Dennis Bergkamp, Stefan Pettersson, de broers Rob en Richard Witschge, Bryan Roy, Aron Winter en Marciano Vink. \nIn 1990/91 mocht door het staafincident op 27/9/1989, geen Europees voetbal worden gespeeld, en Ajax werd ook net geen kampioen. Samen met PSV eindigde Ajax bovenaan (beiden 53 punten), maar de Eindhovenaren hadden een iets beter doelsaldo (+56 versus +54). In de voorgaande zomer van 1990 werden geen nieuwe spelers via aankoop of uit eigen jeugd gecontracteerd. Wel werd Gerard van der Lem als assistent-trainer gecontracteerd, hij zou 7 jaar blijven, tot en met half 1997. Van der Lem volgde Spitz Kohn op, die na ruim 6 jaar bij zijn laatste club Ajax werkzaam te zijn geweest vanaf lente/zomer 1984, stopte als (assistent-)trainer en met pensioen ging. Met de komst van Beenhakker, van Gaal en van der Lem vlogen de toeschouwersaantallen bij eredivisiewedstrijden omhoog, van 12.000 per duel in 1988/89 naar 17.000 per duel in 1989/90 en naar 22.000 in 1990/91, op welk laatste niveau de toeschouwersaantallen zouden blijven tot en met 1995/96, het laatste seizoen, dat Ajax in stadion De Meer speelde.\n1991-1996: 3 Landskampioenschappen en 2 Europacups; laatste 5 jaar in De Meer.\nOp 28 september 1991 keerde Leo Beenhakker terug naar Real Madrid. Louis van Gaal volgde hem op. De ex-speler van Ajax (1972/73 reserve), FC Antwerp (1973-1977), Telstar (1977/78), Sparta (1978-1986) en AZ (1986-1986) en ex-assistent-trainer bij AZ (1986-1987) en Ajax (1988-1991), won samen met zijn assistent Gerard van der Lem en hun selectie, in het seizoen 1991/92 meteen de UEFA Cup. Half 1991 tot en met half 1993 speelden Rob Alflen, Alfons Groenendijk, John van Loen en Dan Petersen bij Ajax. Tussen eind 1991 en half 1992 vertrokken onder meer Dennis Bergkamp, Wim Jonk (beiden Inter Milan), Bryan Roy (Foggia) en Jan Wouters (Bayern M\u00fcnchen). Voormalig jeugtrainer Louis van Gaal liet jeugdspelers als Edgar Davids, Clarence Seedorf en Patrick Kluivert debuteren in Ajax1. De Fin Jari Litmanen werd half 1992 gehaald als vervanger voor Bergkamp, alsmede Marc Overmars. Nadat doelman Stanley Menzo blunderde uit tegen Auxerre (maart 1993, 4-2 nederlaag) kreeg Edwin van der Sar zijn kans. Half 1993 voegden zich John van den Brom, Finidi George, Nwankwo Kanu, Peter van Vossen, Patrick Kluivert en Nordin Wooter zich bij de selectie, evenals de teruggekeerde Frank Rijkaard. Half 1994 waren Winston Bogarde, Kiki Musampa en Michael Reiziger nieuwkomers. Half 1995 werd Peter Hoekstra gecontracteerd, en keerde Arnold Scholten weer bij Ajax terug.\nLouis van Gaal werd met zijn enigszins jeugdige teams drie keer landskampioen (1993/94, 1994/95, 1995/96), won een KNVB beker (1992/93), de UEFA Cup (1991/92), de Champions Leaugue (1994/95), de Wereldbeker (eind 1995), de Europese Supercup en drie keer de Nederlandse Supercup. In 1994/95 bereikte Ajax het hoogtepunt door de Champions League (opvolger van de Europacup I) te winnen. In de finale werd het grote AC Milan verslagen (1-0, doelpunt Patrick Kluivert in de 85ste minuut, mei 1995). Op 28 november 1995 won Ajax de Wereldbeker voor clubs (Ajax-Gremio 0-0, Ajax won na strafschoppen). In 1995/96 werd wederom de finale van de Champions League bereikt, maar na een 1-1 uitslag, was Juventus na strafschoppen te sterk.\nHet seizoen 1995/96 was de afsluiting van een uiterst succesvolle, briljante periode van Ajax in de eredivisie, in de laatste 31 jaar in stadion De Meer (augustus 1965-april 1996). Van 1965/66 tot en met 1995/96 werd Ajax 16 maal eerste, 10 keer tweede en 5 maal derde in de eindrangschikkingen in de eredivisie. 52% Van die seizoenen eindigde Ajax als eerste, 32% als tweede, en 16% als derde. Ajax eindigde dus circa de helft (1/2 deel) van de seizoenen als eerste, 1/3 deel als tweede, en 1/6 deel als derde. Ajax eindigde nimmer lager dan als derde (1973/74, 1974/75, 1975/76; 1983/84; 1992/93), en haalde nimmer een doelsaldo lager dan +34 in de eredivisie (1980/81). Ook behaalde Ajax in de helft van de 31 seizoenen 1965/66 tot en met 1995/96, 15 maal, minimaal een 1/4 finale in 1 van de Europacup-toernooien: 6 maal won Ajax een toernooi (Europacup I voor landskampioenen 3 x: 1970/71, 1971/72, 1972/73; Champions League voor landskampioenen 1 x: 1994/95. Europacup II voor bekerwinnaars 1 x: 1986/87. UEFA Cup 1 x: 1991/92). 3 Maal was Ajax verliezend finalist (Europacup I voor landskampioenen 1 x: 1968/69; Champions League voor landskampioenen 1 x: 1995/96. Europacup II voor bekerwinnaars 1 x: 1987/88). 2 Keer behaalde Ajax een 1/2 finale (Europacup I voor landskampioenen 1 x: 1979/80. Jaarbeursstedenbeker 1 x: 1969/70). 4 Maal schopte Ajax het tot een 1/4 finale (Europacup I voor landskampioenen 2 x: 1966/67, 1977/78. Europacup II voor bekerwinnaars 1 x: 1993/94. UEFA Cup 1 x: 1992/93). Tevens haalde Ajax in 13 van de 31 seizoenen 1965/66-1995/96 de KNVB bekerfinale, een score van 42%. 9 Keer finishte Ajax als eerste in het KNVB bekertoernooi (1966/67, 1969/70, 1970/71, 1971/72, 1978/79, 1982/83, 1985/86, 1986/87, 1992/93), 4 keer als tweede, als runner-up (1967/68, 1977/78, 1979/80, 1980/81).\nOp 28 april 1996 werd de laatste wedstrijd in stadion De Meer gespeeld (Amsterdam-Oost, Watergraafsmeer, Middenweg, Ajax-Willem II 5-1), waar Ajax als hoogste toeschouwersaantallen gemiddeld circa 22.000 tot 23.000 per eredivisieduel had, in 1981/82 (Cruijff-effect) en in de 6 seizoenen 1990/91 tot en met 1995/96.\n1996-2000: Eerste 4 jaar Amsterdam Arena; slechts subtop eredivisie: plaats 4, 1, 6 en 5.\nEen modern stadion met circa 56.000 plaatsen voor voetbalwedstrijden, en 71.000 plaatsen voor muziekconcerten, werd in gebruik genomen vanaf seizoen 1996/97: de Amsterdam Arena, sedert april/juli 2018 de Johan Cruijff Arena, waar Ajax gemiddeld 48.000 toeschouwers per eredivisieduel ontving. In de seizoenen 2018/19 en 2019/20 lag het gemiddelde zelfs op 53.000. Het stadion De Meer werd niet meer gebruikt. Tegelijkertijd vertrokken half 1996 Sonny Silooy (Arminia Bielefeld), Edgar Davids en Michael Reiziger (beiden AC Milan), en de Nigerianen Nwankwo Kanu (Inter Milan) en Finidi George (Real Betis Sevilla). Half 1996 contracteerde Ajax Tijani Babangida en het Portugese talent Dani (= Daniel da Cruz Carvalho). Ajax haalde in 1996/97 nog wel de halve finale van de Champions League, maar eindigde in de eredivisie slechts als 4de (doelsaldo +24, 61 punten bij 3 punten voor een zege, 44 punten bij 2 punten voor een zege, slechts 17 overwinningen in 34 duels). Een dergelijke lage eindklassering was sinds half 1965, sinds het seizoen 1965/66 nooit meer voorgekomen. De 2de plaats was de laagste eindklassering in de 8 seizoenen 1965/66 tot en met 1972/73. De 3de plaats was de laagste eindklassering in de 23 seizoenen 1973/74 tot en met 1995/96, 5 maal gebeurde dit, in de seizoenen 1973/74, 1974/75, 1975/76, 1983/84 en 1992/93 (doelsaldi respectievelijk +58, +42, +36, +54 en +57; aantal punten respectievelijk 51, 49, 50, 51, 49 op een maximaal haalbaar aantal punten van 68, in 34 duels, bij 2 punten voor een zege).\nVeel belangrijke spelers waren al vertrokken. Medio 1997 vertrokken ook Kluivert en Bogarde naar AC Milan, en succestrainer van Gaal vertrok naar FC Barcelona. Morten Olsen volgde hem op, en onder meer Michael Laudrup, Jesper Gronkjaer, Sunday Oliseh, Benny McCarthy, Wamberto de Jesus Sousa Campos, Ferdi Vierklau, Cedric van der Gun, John O'Brien en Sjota Arveladze werden gekocht. In 1997/98 werd Ajax kampioen, met maar liefst 17 punten voorsprong op PSV, en een doelsaldo van +90 (record). Na onder meer een 5-0 zege op PSV Eindhoven in het laatste duel, de finale, won Ajax tevens de KNVB beker. In de UEFA Cup ging het iets minder voorspoedig. In de kwartfinales in maart 1998 verloor Ajax van Spartak Moskou. Aan het eind van dit seizoen ging Ajax als eerste Nederlandse voetbalclub naar de beurs (11 mei 1998). Het seizoen 1997/98 was een zeer positieve uitschieter in de sportief moeilijkste fase voor Ajax, gerekend vanaf het seizoen 1965/66.\nIn 1996/97, 1998/99 en 1999/2000 eindigde Ajax slechts als 4de, 6de en 5de in de eredivisie, hetgeen sinds het seizoen 1965/66 nooit meer was voorgekomen.\nHet seizoen 1998/99 was problematisch, onder andere qua prestaties. Op 12 december 1998 zette Ajax trainer Morten Olsen op non-actief. Jan Wouters nam de leiding over, en eindigde met zijn spelers 6de in de eredivisie, de laagste eindklassering vanaf seizoen 1965/66. Ook eindigde Ajax onderaan in de poulefase van de Champions League. Ajax won wel de KNVB beker.\nNa 1998/99 namen Jari Litmanen (Barcelona) en Edwin van der Sar (Juventus) afscheid. Danny Blind en Michael Laudrup stopten. Het seizoen 1999/2000 verwijderde coach Wouters 6 spelers uit de selectie, onder wie Giorgi Kinkladze en Dean Gorre. Vervangers waren Nikos Machlas, Frank Verlaat, Aron Winter, Stanley Menzo, Bogdan Lobont, Pius Ikedia, Christian Chivu en Martijn Reuser. De prestaties van deze ploeg vielen echter erg tegen. Op 20 maart 2000 werd Wouters ontslagen, een absolute anticlimax van wat een zo feestelijk jaar en feestelijke maand hadden moeten worden. Ajax vierde immers zijn 100-jarig jubileum (18 maart 2000). Hans Westerhof nam de leiding van Ajax1 tijdelijk over. Ajax eindigde als 5de, met een doelsaldo van +21, het laagste doelsaldo gerekend vanaf seizoen 1965/66. Ajax haalde in 1999/2000 nog wel de derde ronde van de UEFA Cup.\n2000-2005: Nieuw millennium.\nNa een uiterst succesvolle periode, de laatste 31 jaar in het stadion De Meer, vanaf seizoen 1965/66 tot en met seizoen 1995/96 (juli 1965-april 1996), vlak voor het einde waarvan Ajax in seizoen 1994/95 nog de UEFA Champions League en in november 1995 nog de wereldbeker won, werd Stadion De Meer vervangen door de moderne Johan Cruijff ArenA (destijds de naam \"Amsterdam ArenA\", augustus 1996 tot april/juli 2018). Vanaf 2000 won Ajax tot 2004 twee keer de landstitel, de beker en de Johan Cruijff Schaal. In 2002/03 kwam Ajax tot de kwartfinale van de Champions League. De jonge ploeg van trainer Ronald Koeman werd in de slotminuten echter uitgeschakeld door het geslepen AC Milan waardoor het op een haar na de halve finale miste. Koeman werd in het voorjaar van 2004 kampioen van Nederland met Ajax. Het daaropvolgende seizoen 2004/05 zou het begin zijn van een jarenlange titeldroogte in Amsterdam. De titel moest Ajax sindsdien vaak afstaan aan zijn historisch gezien grootste concurrent, PSV, pas in seizoen 2010/11 zou Ajax na 7 jaar eindelijk weer eens landskampioen worden.\n2005-2010: Hunkering naar derde ster.\nAjax won in 2005, 2006 en 2007 de Johan Cruijff Schaal en in 2006 en 2007 ook de KNVB Beker. Ondanks de kleinere successen wist Ajax in de periode 2005-2010 geen \u00e9\u00e9n keer de landstitel te prolongeren. Ajax snakte, na het 29ste behaalde kampioenschap in 2004 naar de 30ste landstitel, deze geeft recht op een derde ster op het shirt. In deze jaren wonnen echter PSV (4 keer), AZ en FC Twente (beide 1 keer) het landskampioenschap. Het dichtst bij was Ajax onder trainer Henk ten Cate in het seizoen 2006/07. Het kwam \u00e9\u00e9n doelpunt tekort waardoor PSV optimaal profiteerde van de misstap van AZ in de laatste speelronde tegen Excelsior Rotterdam. Ajax haalde hierna wisselende eindklasseringen, met als dieptepunt plaats drie onder toenmalig trainer Marco van Basten. In dat seizoen, 2008/09, werd Ajax bovendien ondanks recordaankopen uitgeschakeld door FC Volendam in de beker en reikte het niet verder dan de achtste finale van de UEFA Cup.\n2009-2011: Titelloos seizoen bekroond met CL-voetbal, trainerswissel.\nAjax trok in de zomer van 2009 de gelouterde Martin Jol aan en selecteerde door nadat Van Basten ontslag nam. Zo werden de aankopen van Van Basten amper meer gebruikt en koos Martin Jol voor jongere talenten en maakte hij Luis Su\u00e1rez, met wie van Basten een moeilijke relatie had, aanvoerder van Ajax. De club speelde een relatief zeer goed seizoen in 2009/10 en deed tot aan het einde mee om de landstitel. Ajax scoorde de meeste doelpunten na een goede reeks na de winterstop, maar moest ondanks imposante doelcijfers (106-20) genoegen nemen met de tweede plek en bekerwinst. De beker won het dankzij een dubbele confrontatie met Ajax's grootste vijand Feyenoord. De wedstrijden werden over twee wedstrijden gespeeld door het dreigende supportersgeweld tijdens de finale in Rotterdam. Ajax kwalificeerde zich dankzij de tweede plaats voor de voorrondes van de UEFA Champions League van het volgende seizoen 2010/11. Ajax kwalificeerde zich ten koste van PAOK Saloniki en Dinamo Kiev zich uiteindelijk ook voor de groepsfase van het miljoenenbal na een 5 jaar durende afwezigheid. Ajax werd in de groepsfase uitgeschakeld. Het eindigde als derde, wat nog wel recht gaf op UEFA Europa League voetbal, onder Europese grootmachten Real Madrid en AC Milan. In de Europa League werd de club met ruime cijfers (0-4) door Spartak Moskou uitgeschakeld. Het Eredivisie seizoen verliep matig. Ajax was niet de gedroomde titelfavoriet en het rommelde ook in de bestuurskamer wat tot veel onrust leidde. In deze maanden roerde clubicoon Johan Cruijff zich hevig met het eerste elftal van Ajax door middel van columns waarin hij kritiek uitte op de club. De positie van trainer Martin Jol werd mede hierdoor onder druk gezet, waarna de trainer na een matige periode in november-december opstapte na 1-1 gelijkspel in de ArenA tegen NEC Nijmegen. Jol werd opgevolgd door de onervaren Frank de Boer.\n2011-2014: Vier landstitels op rij.\nDe Boer debuteerde op 6 december 2010 als hoofdtrainer van Ajax in de Champions League tegen AC Milan, deze wedstrijd werd met 0\u20132 gewonnen door Ajax waarna een goede reeks werd voortgezet. De Boer, die de rust binnen Ajax terug wist te brengen, mede door de vele punten die die binnenhaalde en zich daarmee terugknokte in de titelrace, werd na een 3-1 overwinning op directe concurrent FC Twente kampioen van Nederland in 2010/11 en reikte dat seizoen ook tot de finale van de KNVB Beker. Deze werd verloren van FC Twente. Het landskampioenschap in 2010/11 was het dertigste, sinds de oprichting in 1900. Voor het verzamelen van de derde kampioensster, de kampioenschappen nummer 21 tot en met 30, had Ajax 29 jaar nodig, de 29 seizoenen 1982/83 tot en met 2010/11 (juli/augustus 1982 tot en met mei/juni 2011). In de daarop volgende drie seizoenen werd Ajax vanaf 2012 tot en met 2014, nog eens drie keer achterelkaar, kampioen van Nederland. Het won in 2013 ook nog de Johan Cruijff Schaal. Internationaal succes bleef telkens uit. Ajax overwinterde wel steeds in Europees verband door vier jaar achterelkaar derde te eindigen in de Champions League. Het werd echter na de winterstop ieder jaar vroeg uitgeschakeld in de Europa League tegen op het oog gunstige teams. Ajax werd in dit toernooi onder anderen uitgeschakeld tegen Steaua Boekarest (2013) en Red Bull Salzburg (2014).\n2014-2016: Prijzendroogte onder Frank de Boer.\nAjax ging het voetbalseizoen 2014/15 hoopvol in, de club ging op jacht naar de vijfde titel op rij wat voor een record had gezorgd. Echter, dit seizoen was het begin van vier jaren zonder prijs en succes. Mede door tegenvallende aankopen werd het versterkte PSV overtuigend kampioen. Ajax werd nog wel tweede, maar hoogtepunten kende het dit seizoen niet. Waar naast de titel werd gegrepen, verloor de club de strijd om de Johan Cruijff Schaal, en werd het in december al uitgeschakeld voor de beker en verloor het in de achtste finale van de Europa League van FK Dnipro.\nDoordat Ajax in 2014/15 wel de tweede plaats behaalde kwam het uit in de voorronde van de Champions League in seizoen 2015/16. Het seizoen begon vroeg, want in juli 2015 begonnen de kwalificaties al. Ajax werd gekoppeld aan de Oostenrijkse club Rapid Wien. Ajax verloor over twee wedstrijden (5-4) van Rapid, waarna Ajax voor het eerst sinds het seizoen 2009/10 weer afwezig zou zijn in de Champions League. Ajax stroomde door deze nederlaag in bij de laatste play-offs van de Europa League. Hierin versloeg het Jablonec en kwalificeerde het zich wel voor de Europa League. Hierin kwam het in een poule met Fenerbah\u00e7e SK, Molde FK en Celtic FC. Ajax boekte matige resultaten en werd daardoor derde in de groep waarmee het na de winter geen Europees voetbal meer speelde en uitgeschakeld was. In de KNVB Beker werd Ajax in oktober uitgeschakeld door een 1-0 nederlaag tegen aartsrivaal Feyenoord in De Kuip. In de Eredivisie deed Ajax het naar behoren. Het streed mee tot de laatste speeldag voor het kampioenschap en bleef vrijwel de gehele competitie koploper, op de periode januari tot maart 2016 na. Titelfavoriet PSV veroverde de titel uiteindelijk op 8 mei 2016 na een misstap van Ajax tegen De Graafschap (1-1 uit in Doetinchem). Enkele dagen hierna nam Frank de Boer ontslag.\n2016-2018: Eerste Europese finale sinds 1996, landstitel blijft uit.\nIn mei 2016 werd Peter Bosz gepresenteerd als opvolger van trainer Frank de Boer. Net als Aad de Mos (maart 1981-mei 1985) en Frank de Boer (december 2010-juni 2016), gaf ook Peter Bosz de jeugd bij Ajax ruim baan. Ook deze zomer kwam Ajax uit in de voorronde van de Champions League. Ajax haalde wederom het miljoenenbal niet na een nederlaag tegen FK Rostov. Ajax leed ook in de Eredivisie aanvankelijk veel puntverlies. Vanaf september 2016 pakte de ploeg de draad op. Het begon wedstrijden te winnen met aantrekkelijk voetbal. Ook in de Europa League deed Ajax het uitstekend, het eindigde eerste in de poule na een ongeslagen status tegen Celta de Vigo, Standard Luik en Panathinaikos. Ajax reikte in dit seizoen, na onder anderen wedstrijden tegen Schalke 04 en Olympique Lyon, tot de finale. Deze werd in Stockholm echter verloren van Manchester United FC (0-2). Nationaal gezien was het wederom geen succes. In de beker werd Ajax vroeg uitgeschakeld tegen SC Cambuur. In de Eredivisie deed Ajax heel lang mee, aartsrivaal Feyenoord verspeelde echter haar koppositie sinds de eerste speelronde nimmer. De club uit Rotterdam werd kampioen van Nederland in 2017. Ajax eindigde tweede, een close finish achter Feyenoord, met 1 punt en 5 doelsaldo-eenheden minder.\nIn de zomer van 2017 vertrok Peter Bosz na onenigheid over de samenstelling van de trainersstaf. Marcel Keizer volgde de naar Borussia Dortmund vertrokken Peter Bosz op. Het seizoen begon voor Ajax dramatisch. Abdelhak Nouri kreeg tijdens een oefenwedstrijd tegen Werder Bremen in de voorbereiding een hartstilstand en ontwaakte maar niet uit zijn coma. Enkele dagen later werd bekend dat hij blijvende schade had opgelopen.\nDit had zichtbaar invloed op de selectie. Ajax speelde lang niet zo goed als het voorgaande seizoen en werd wederom uitgeschakeld in de voorronde van de Champions League. OGC Nice was over twee wedstrijden te sterk. Ajax speelde hierdoor wederom Europa League play-offs. Hierin werd de club uitgeschakeld tegen Rosenborg BK. Ajax speelde dit seizoen geen Europees voetbal en in de Eredivisie verspeelde het veel punten. Marcel Keizer werd in december 2017 ontslagen na uitschakeling in de beker tegen FC Twente. Erik ten Hag volgde de ontslagen Marcel Keizer op in Amsterdam. Ten Hag kon in zijn eerste halfjaar de achterstand op de uiteindelijke kampioen PSV niet meer goedmaken, maar werd nog wel tweede in de Eredivisie.\n2018-2022: Gouden aankopen en trainer ten Hag leiden Ajax naar succes.\nErik ten Hag was per 1 januari 2018 de in december 2017 ontslagen trainer Marcel Keizer opgevolgd. In de zomer van 2018 vond er een koerswijziging plaats. Ajax, na 4 seizoenen zonder prijs, doorbrak het salarisplafond en haalde onder anderen ervaren spelers, voor hoge transfersommen, binnen in de persoon van Daley Blind en Du\u0161an Tadi\u0107. Samen met de doorgebroken talenten Matthijs de Ligt, Frenkie de Jong en Noussair Mazraoui vormde het elftal met spelers die zich ontpopte tot sterkhouders, bijvoorbeeld Hakim Ziyech, Nicol\u00e1s Tagliafico en Andre Onana zich tot een Champions League elftal. De ploeg haalde de groepsfase van het toernooi makkelijk en overleefde de poule zonder veel moeite. Het overwinterde voor het eerst sinds 2005 in de Champions League. In een poule met FC Bayern M\u00fcnchen en Benfica eindigde het tweede, waarna het in de achtste finale Real Madrid CF en Juventus FC uitschakelde. In de halve finale verloor Ajax in de slotseconden de halve finale tegen Tottenham Hotspur waardoor het de finale misliep. Ajax won in 2018/19 nog wel het kampioenschap en de beker. Hiermee kwam er een einde aan vier jaar zonder prijzen.\nIn juli 2019 won Ajax de Johan Cruijff Schaal. In 2019/20 haalde Ajax de groepsfase van de Champions League wederom weer maar wist het niet te overwinteren. In de Europa League werd het uitgeschakeld tegen Getafe CF. Ajax kreeg tijdens het vroegtijdig gestopte Eredivisie seizoen 2019/20 (door de corona pandemie) de Nederlandse Champions League ticket voor 2020/21 toegewezen. Hierin werd het wederom uitgeschakeld, maar reikte het in 2021 tot de kwartfinale van de Europa League. Het werd uitgeschakeld tegen AS Roma. Het won dat seizoen wederom zowel de landstitel als de KNVB Beker.\nIn seizoen 2021/22 werd Ajax wederom kampioen van Nederland. De KNVB Beker en de Johan Cruijff Schaal moest het afstaan aan concurrent PSV doordat het in beide finales aan het kortste eind trok. Europees gezien behaalde Ajax de eerste plaats in de Champions League poule, alle zes duels werden gewonnen, meestal ruim. Na de winterstop werd Ajax in de achtste finale nipt uitgeschakeld door het Portugese Benfica Lisboa (Lissabon) (2-2 uit, 0-1 thuis).\n2022-heden: Ajax zakt ineen.\nPer 1 juli 2022 volgde Alfred Schreuder de naar Manchester United vertrokken Erik ten Hag op als trainer van Ajax. In de zomerse transferperiode vertrokken de meeste sterkhouders van de voorgaande seizoenen, maar werd er ook flink terug ge\u00efnvesteerd. Ajax begon, ondanks de nederlaag tegen PSV in de Johan Cruijff schaal (3-5), het seizoen relatief goed met zes zeges op rij in de eredivisie, maar dit sloeg vanaf 18 september 2022 om na een 2-1 uitnederlaag tegen AZ. Ajax werd al vrij snel uitgeschakeld in de Champions League in een poule met Liverpool FC, SSC Napoli en Rangers FC. Thuis tegen Napoli werd op 4 oktober 2022 zelfs met 5 goals verschil verloren (1-6), de grootste nederlaag van Ajax ooit in Europees verband. Vlak voor het WK voor landenteams, dat incidenteel in de wintermaanden werd gehouden, ging Ajax in november, in een vormdip, de verlengde winterstop in. In januari 2023 werd de competitie hervat. Na zeven wedstrijden op rij zonder overwinning sinds 6 november 2022, werd hoofdtrainer Alfred Schreuder na het zesde achtereenvolgende gelijkspel in de eredivisie, in de ArenA tegen FC Volendam (1-1), ontslagen. John Heitinga volgde Schreuder op als interim. Onder Heitinga wist Ajax, ondanks een goede start met zeven zeges op rij (29/1/2023-12/3/2023), het niet om te keren. Ajax eindigde in de Eredivisie op de derde plaats, achter kampioen Feyenoord en runner-up PSV. Dit was de laagste eindklassering van de club sinds seizoen 2008/09, waarin het eveneens als derde eindigde. Ajax werd na de winterstop in de eerste knock-out fase van de Europa League uitgeschakeld door Union Berlin (3-1). Ajax reikte nog wel tot de finale van de KNVB Beker, deze werd echter verloren van PSV na strafschoppen (3-2). Zodoende sloot Ajax het seizoen, voor het eerst sinds 2017/18, af zonder prijs. Algemeen directeur Edwin van der Sar stapte na het seizoen op. Hij had als doel gesteld, vijf maal op rij als eerste te finishen. Ajax bleef steken op vier eerste plaatsen op rij (2018/19, 2019/20, 2020/21, 2021/22), waarmee de doelstelling voor 4/5 deel, voor 80 %, werd gerealiseerd.\nAjax kwalificeerde zich dankzij de behaalde derde plaats in seizoen 2022/23 voor de play-offs van de UEFA Europa League 2023/24.\nPer 19 mei 2023 trad Sven Mislintat in functie als sportdirecteur van Ajax. Hiermee werd hij de opvolger van Marc Overmars, die begin 2022 vertrok. Mislintat stelde in de zomer van 2023 Maurice Steijn aan als hoofdtrainer. Mislintat gaf circa 111 miljoen euro uit aan transfers, onder anderen Branco van den Boomen, Chuba Akpom en Benjamin Tahirovi\u0107 werden binnengehaald. Het seizoen begon met een 4\u20131 overwinning op Heracles Almelo. Gevolgd door twee gelijkspelen uit tegen Excelsior Rotterdam en Fortuna Sittard, tussen die twee duels een afgelaste wedstrijd thuis in Amsterdam tegen Volendam, en ten slotte een 3-1 nederlaag uit tegen FC Twente, behaalde Ajax de slechtste seizoenstart in negenenvijftig jaar: na vijf ronden een tussenklassering als nummer 12 in de eredivisie, net als in het slechtste seizoen van Ajax in de eredivisie ooit, 1964/65, toen Ajax aan het eind van dat seizoen, in mei 1965 als dertiende eindigde. De positie van directeur Mislintat kwam in verlegenheid nadat was gebleken dat hij een transfer had laten plaatsvinden via een spelersmakelaar die investeerder was van zijn bedrijf, dit zou in strijd zijn met de corporate governance verklaring van de club. Ook oud-werkgever VfB Stuttgart startte een onderzoek naar de transfers van Mislintat. Op 24 september 2023 werd de De Klassieker gespeeld, hoewel Ajax een aantal dagen eerder thuis 3-3 gelijk speelde tegen Olympique Marseille stond het na 37 minuten spelen al met 0\u20133 achter tegen aartsrivaal Feyenoord. De wedstrijd moest tijdelijk gestaakt worden nadat supporters vuurwerk op het veld gooiden, na ongeveer 10 minuten in de tweede helft gespeeld te hebben werd de wedstrijd definitief gestaakt wederom na het gooien van vuurwerk. Nadat de wedstrijd was gestaakt braken er buiten het stadion rellen uit. Ajax-supporters probeerden de hoofdingang te bereiken, de Mobiele Eenheid voerde charges uit om de supporters bij de inmiddels deels gesloopte hoofdingang van de Johan Cruijff ArenA weg te halen, echter lukte het een aantal supporters om de hoofdingang te betreden. In de avond van 24 september werd Mislintat per direct ontslagen, onder andere gebrek aan een breed draagvlak binnen de club was een van de redenen. De Klassieker werd op woensdag 27 september uitgespeeld in een leeg stadion. Feyenoord won met 4-0 uit tegen Ajax. Na ook een nederlaag thuis tegen AZ (1-2) had Ajax 5 punten na 6 wedstrijden, waarmee Ajax de slechtste seizoensstart in de clubgeschiedenis doormaakte.\nNa ook een nederlaag uit tegen het op dat moment als achttiende en laatste geklasseerde FC Utrecht (4-3) stond Ajax voor het eerst in de clubgeschiedenis op plek 17, de op 1 na laatste plaats in de eredivisie. Op 23 oktober 2023 gingen Maurice Steijn en Ajax per direct uit elkaar. Hedwiges Maduro nam voor een week de honneurs waar.\nOp 29 oktober 2023 behaalde Ajax een historisch dieptepunt. Vlak nadat Volendam met 3-1 van Excelsior won, verloor Ajax in Eindhoven met 5-2 van PSV. Hiermee kwam Ajax voor het eerst sinds de oprichting van de club op de laatste plaats, plek 18 in de Eredivisie terecht. Een dag na het verlies tegen PSV werd bekend dat John van 't Schip tot het einde van het seizoen de hoofdtrainer zou worden.\nIn de eerste week onder het trainerschap van Van \u2018t Schip werd er in de competitie gewonnen in de thuiswedstrijden tegen FC Volendam (2-0) en sc Heerenveen (4-1). Ajax slaagde er onder de leiding van Van 't Schip te klimmen naar plek 5 in de eredivisie. In de Europa League poule eindigde Ajax als derde, wat een vervolg in de Conference League betekende. In de beker werd Ajax met 3-2 uitgeschakeld door de derde klasse (!!) amateurs van USV Hercules, op 21 december 2023, halverwege de competitie, vlak voor de winterstop.\nIn het voor Ajax in veel opzichten catastrofale seizoen 2023-2024 verloor het twee keer van Feyenoord, op 27 september 2023 met 0-4 thuis in de ArenA in Amsterdam, en op 7 april 2024 met 6-0 uit in de Kuip in Rotterdam. De eerste wedstrijd was de grootste thuisnederlaag van Ajax tegen Feyenoord in de eredivisie ooit, nooit eerder verloor Ajax thuis in Amsterdam in de eredivisie met meer dan 2 goals verschil van Feyenoord, vier maal werd het 1-3 (1961/62, 1962/63, 1970/71, 1986/87) (de niet erkende nacompetitie van 1959/60 niet meegerekend, toen Ajax-Feyenoord op 6 juni 1960 in 1-6 eindigde). De laatste wedstrijd was de grootste nederlaag van Ajax in haar geschiedenis en de grootste vernedering door rivaal Feyenoord ooit, met zes goals verschil. Nooit eerder verloor Ajax in de 2 eredivisieduels tegen Feyenoord in een seizoen met een totaalscore 0-10 (doelsaldo -10)\nJoodse achtergrond.\nAjax staat nationaal en internationaal bekend om zijn Joodse achtergrond. Ajax heeft verschillende bekende Joodse spelers en verenigingsmensen gehad, zoals Johnny Roeg en de in Auschwitz omgekomen Eddy Hamel. Vanaf 1956 speelden Bennie Muller (1957-1970) en mister Ajax Sjaak Swart (1956-1973) als Joodse spelers voor de club. De laatste Joodse spelers bij Ajax waren Hedwiges Maduro, Daniel de Ridder en Ilan Boccara. Buiten het veld waren verzorger Salo Muller en bestuurders Jaap van Praag, Michael van Praag, Michael Kinsbergen en Uri Coronel Joods.\nStadions.\nAjax heeft in de loop der jaren op verschillende locaties gespeeld. Het begon op een veld in de toenmalige gemeente Nieuwer-Amstel, nog voordat de club officieel werd opgericht (in 1893). Voor vijftien gulden per half jaar werd er een weiland gehuurd. In 1896 werd het veldje bij de gemeente Amsterdam gevoegd.\nIn 1900 verhuisde de club naar Amsterdam-Noord, waar tot 1907 tussen de weilanden werd gespeeld. In 1907 nam Ajax intrek in het eerste voetbalstadion van Amsterdam, in de volksmond Het Houten Stadion genoemd. Het stadion lag dichter bij het centrum dan de vorige locaties, maar er ontbraken nog steeds tribunes, die er pas in 1911 kwamen, kleedkamers en stromend water. Het stadion bleek toch te klein te zijn: na vier opeenvolgende landstitels in de jaren 1930 werd er verhuisd naar stadion De Meer.\nDit stadion zou het meest legendarische stadion uit dit rijtje worden: er speelden voetballers als Johan Cruijff, Sjaak Swart en Marco van Basten. De gemeente Amsterdam wilde bouwen in het geannexeerde Watergraafsmeer, dus liet Ajax een stadion bouwen in Betondorp. Het stadion mocht maximaal 300.000 gulden kosten, en zelfs de spelers betaalden mee. De openingswedstrijd was op 9 december 1934 tegen Stade fran\u00e7ais, een wedstrijd die met 5-1 werd gewonnen. Het duurde tot 1971 tot er lichtmasten werden geplaatst.\nIn 1996 vertrok Ajax, na er 62 jaar gespeeld te hebben, uit De Meer. Het stadion had, onder andere door nieuwe veiligheidsregels van de UEFA, zijn langste tijd gehad. In die jaren gebruikte Ajax het Olympisch Stadion als uitvalsbasis voor zijn belangrijkste duels: stadion De Meer kon niet meer dan 29.500 personen herbergen, terwijl het Olympisch Stadion vanaf 1937 64.000 plaatsen kende. Met de bouw van de Amsterdam ArenA werd het Olympisch Stadion in 1996 gedag gezegd. In dit stadion werd op 14 augustus 1996 geopend met een vriendschappelijk duel tegen AC Milan, er werd met 0-3 verloren. Tot op heden speelt Ajax zijn wedstrijden in de Amsterdam ArenA. Op 15 mei 2013 werd in de Amsterdam ArenA de finale van de Europa League 2012/13 gespeeld.\nFinanci\u00ebn.\nAjax NV.\nAjax is de enige Nederlandse voetbalclub met een beursnotering. De emissie op de Amsterdamse effecten beurs vond plaats op 11 mei 1998. Met een introductiekoers van 25 gulden haalde de club omgerekend 54 miljoen euro op. Na een lichte opleving zakte de koers naar een dieptepunt van \u20ac3,50. Kritiek werd gegeven dat het juridisch stramien van een naamloze vennootschap een voetbalclub niet past. Supporters maakten zich zorgen dat de sportieve belangen van de club zouden botsen met de commerci\u00eble belangen van het beursgenoteerde Ajax. Een Ajax-aandeel was anno 2008 ongeveer \u20ac5,90 waard.\nIn 2008 concludeerde een commissie onder leiding van erelid Uri Coronel dat de beursnotering geen waarde heeft voor de club en overwogen zou moeten worden om de beursnotering te be\u00ebindigen. De haalbaarheid en wenselijkheid van het terugkopen van de aandelen wordt echter betwijfeld.\nSponsors.\nDe eerste grote shirtsponsor van de club was het Japanse elektronicaconcern TDK (1982/1983-1990/1991). Daarna waren de ABN AMRO-bank en verzekeraar AEGON sponsor. Op 1 januari 2015 werd Ziggo hoofdsponsor van Ajax. De overeenkomst met Ziggo heeft een looptijd tot en met juni 2025. De eerste kledingsponsoren waren Le Coq Sportif (begin 1973-1976/77; 1980/81-eind 1984), Puma (1977/78-1978/79) en Cor du Buy (1979/80). De huidige kledingsponsor is Adidas, dat een contract heeft tot medio 2031.\nAjax heeft een paar keer met een alternatieve shirtsponsor gespeeld. Op 1 april 2007 droeg Ajax in de wedstrijd tegen Heracles Almelo de naam Florius op het shirt. Florius is een onderdeel van ABN AMRO en was destijds net gelanceerd. De laatste competitiewedstrijd in het seizoen 2007/08, eveneens thuis tegen Heracles Almelo, stond Dance4Life op het tenue. Dit was een gebaar van ABN AMRO, die na dat seizoen stopte met sponsoring en de laatste wedstrijd het hele sponsorpakket aan Dance4Life doneerde.\nOp 24 januari 2010, bij de wedstrijd Ajax-AZ, speelden beide ploegen met Giro 555 op het shirt om aandacht te vragen voor het gironummer van de samenwerkende hulporganisaties, ten bate van de aardbeving in Ha\u00efti. Hetzelfde gebeurde op 13 april 2011 toen Ajax een benefietwedstrijd speelde tegen Shimizu S-Pulse ten bate van de ramp in Japan. De shirts met Giro 6868 werden later geveild.\nOp 1 april 2012 speelde Ajax wederom tegen Heracles Almelo met een andere shirtsponsor. Op deze dag prijkte het logo van \"Fonds Gehandicaptensport\" op het shirt. Ajax' shirtsponsor AEGON ondersteunt al jaren het Fonds Gehandicaptensport en wilde met deze actie samen met Ajax en de Ajax foundation aandacht vragen voor de start van de jaarlijkse collecteweek.\nOok op 7 april 2013 speelde Ajax met Fonds Gehandicaptensport op het shirt, weer was Heracles Almelo de tegenstander. Op 30 maart 2014 prijkte het Fonds Gehandicaptensport wederom op het shirt. Ditmaal was FC Twente de tegenstander.\nSupporters.\nAjax heeft enkele fanatieke supporterskernen, waaronder de F-Side (opgericht in oktober 1976). In de ArenA zit de F-Side pal achter het doel aan de zuidkant van het stadion in de vakken 125 tot en met 129. De supporters van de F-Side zorgen voor sfeer in het stadion, maar ook vaak voor rellen tijdens en na wedstrijden. Als de toss het toelaat, speelt Ajax altijd de tweede helft richting de F-Side. F-Side heeft geen eigen zitplaatsen, maar staat tijdens de wedstrijd.\nEen andere bekende supporterskern was VAK410 (opgericht in 2001). De supporters van VAK410 bevonden zich lange tijd in de zuidhoek van het stadion op de bovenste ring, vak 424 en 425. Vanaf het begin tot 2008 stonden zij echter aan de noordwestkant, in vak 410 (vandaar de naam). De supporters van VAK410 maakten meer sfeeracties in het stadion met onder meer grote spandoeken. Mede door een, door opzeggingen en stadionverboden, kleiner wordende groep, \u00e9n de aankomende nieuwe verhuizing naar de zuidkant, werd in 2016 besloten te stoppen met VAK410 als supporterskern.\nUit de Football Top 20 van onderzoeksbureau SPORT+MARKT is gebleken dat Ajax in 2010 ongeveer 7,1 miljoen supporters in Europa heeft, een stuk meer dan rivalen Feyenoord en PSV met respectievelijk 1,6 en 1,3 miljoen. Deze 7,1 miljoen supporters leveren Ajax een 15e plaats op de Europese ranglijst op. Daarnaast is volgens het onderzoek 39% van de Nederlandse voetballiefhebbers Ajacied. Ajax heeft niet alleen veel supporters, maar ook veel fans gaan naar Europese wedstrijden. Met gemiddeld 53.056 toeschouwers per wedstrijd stond Ajax in 2019 op de dertiende plek in Europa, boven grote clubs zoals Paris SG, Liverpool FC en Chelsea FC. Kanttekening hierbij is dat niet alle clubs de capaciteit van de Johan Cruijff ArenA bezitten.\nJoden.\nSpelers en supporters van Ajax werden in het verleden al aangesproken als Joden. Supporters hebben dit als geuzennaam overgenomen. De herkomst van deze naam is onderwerp van discussie, omdat Ajax van oorsprong geen Joodse voetbalclub is. Voor de Tweede Wereldoorlog waren Wilhelmina Vooruit en Hortus Eendracht Doet Winnen, later gefuseerd onder de naam WV-HEDW, d\u00e9 Joodse clubs van Amsterdam. Al voor de oorlog speelden er Joodse voetballers bij Ajax, alleen niet significant m\u00e9\u00e9r dan bij de andere Amsterdamse clubs. De aanhang was echter wel van meer Joodse afkomst en zo hing er in de jaren 1930 al een Joods imago rond de club. Aanhangers van bezoekende teams zagen dat er veel Joodse supporters aanwezig waren. Het bestuur van Ajax en het CIDI hebben zich altijd verzet tegen het gekoketteer met het jodendom.\nVolgens Amsterdammers is de bijnaam afkomstig van de vele supporters die vroeger per fiets naar de wedstrijden reden. Daarbij passeerden zij de Nieuwmarkt/Waterloopleinbuurt (de Jodenhoek) en de Transvaalbuurt waar ook veel Joodse mensen woonden. Men gebruikte dan vaak de uitdrukking \"Wij gaan naar de Joden.\"\nNegatief gebruik.\nTegenwoordig heeft de geuzennaam weinig meer met het Joodse geloof te maken. Daarom wordt de geuzennaam Joden ook steeds minder gebruikt, aangezien dit kwetsend is voor de Joodse gemeenschap van Amsterdam.\nDaarnaast wordt de geuzennaam negatief gebruikt door supporters van rivaliserende clubs. Een enkele keer ook door tegenstanders, zoals in maart 2011 na de wedstrijd tussen ADO Den Haag en Ajax. Na afloop van de door ADO gewonnen wedstrijd gingen de spelers Lex Immers en Charlton Vicento en de trainers John van den Brom en Maurice Steijn te ver mee in het enthousiasme van de supporters. Volgens verschillende bronnen was vooral Immers de aanstichter door de geuzennaam op een negatieve manier te gebruiken. Zo werd \"we gaan op jodenjacht\" naar voren gebracht. Alle betrokkenen hebben na afloop hun excuses aangeboden, maar werden alsnog door de eigen club en de KNVB gestraft.\nSupportersvereniging Ajax.\nSupportersvereniging Ajax is een vereniging met ruim 90.000 leden, opgericht op 7 mei 1992. De vereniging organiseert tientallen keren per jaar grote activiteiten en evenementen binnen Nederland. Vari\u00ebrend van de open dag, die jaarlijks door tienduizenden bezoekers wordt bezocht, tot regionale supportersfeesten, een website en een krant \"Ajaxlife\" die twintig keer per seizoen toegestuurd wordt.\nIn 2023 blokkeerde de supportersvereniging een feestelijke huldiging op het Leidseplein van de Ajax-vrouwenploeg, die dat jaar landskampioen geworden was, vanwege verbolgenheid over de slechte prestaties van de mannenploeg.\nGemiddeld toeschouwersaantal 1978-2023.\nDeze grafiek laat zien hoeveel supporters de thuiswedstrijden van Ajax gemiddeld bezochten in de loop der jaren. Er is een duidelijk verschil tussen De Meer en de Amsterdam ArenA (vanaf 1996/97)/Johan Cruijff ArenA (naam vanaf 2018). In de zeer magere periode van De Meer, is er wel een tijdelijk Cruijff-effect (met name 1981/82 en enigszins nog 1982/83) en een blijvend Beenhakker-effect (1989/90 en 1990/91, dat ook onder van Gaal tussen 1991/92 en 1995/96 aanhoudt), met een relatief sterke stijging van de toeschouwersaantallen.\nClublied.\nHet offici\u00eble clublied van Ajax is de Ajax Marsch uit 1918, welke voor de aftrap in het stadion klinkt. Een ander bekend clublied is Mijn club, gezongen door Kees Prins (Jiskefet) op muziek van Vincent van Warmerdam. Hoewel Mijn club is ontstaan als persiflage op de voetbalwereld, speelt Ajax een ingekorte versie bij wedstrijden af. \nRivaliteit.\nAls een van de drie traditionele topclubs heeft Ajax in de loop der jaren veel rivaliteit ondervonden van andere clubs in de Eredivisie.\nRivaliteit met Feyenoord.\nDe rivaliteit tussen Ajax en Feyenoord is bekender dan alle andere rivaliteiten tussen Nederlandse voetbalclubs. De onderlinge duels (De Klassieker) behoren tot de belangrijkste wedstrijden van het jaar en zijn altijd uitverkocht. Tot en met het seizoen 1973-1974 waren Ajax en Feyenoord de enige Nederlandse clubs die met regelmaat landskampioen werden en zich met de wereldtop konden meten. Een wedstrijd tussen beide clubs kwam in die dagen neer op een strijd om welke club de beste van Nederland was. Het is in de publieke beleving een botsing tussen het aanvallende, pressende, sierlijke, elegante en creatieve voetbal van Ajax, waarbij de bal vaak een totaal andere kant uitgaat dan waar je hem verwacht en waarbij optie 3 in plaats van 1 of 2 wordt gekozen, en het wat defensievere spel en de onverzettelijke strijdlust van Feyenoord (begin jaren zeventig: Gerrie Muhren, Johnny Rep, Johan Cruijff en Dick van Dijk versus Theo Laseroms, Wim Jansen, Dick Schneider en Willem van Hanegem). Daarnaast is het een botsing van de twee grootste steden van Nederland: de zelfbewuste uitstraling van de hoofdstad strijdt tegen de Rotterdamse arbeidersmentaliteit. In de praktijk valt er op de stereotypering van het voetbal van beide clubs veel af te dingen, deze stereotypering ging alleen zeer duidelijk op in de 5 seizoenen 1977/78 tot en met 1981/82, toen Ajax onder meer Frank Arnesen, Tscheu La Ling, Keje Molenaar, Frank Rijkaard, Gerald Vanenburg en Jesper Olsen onder contract had staan, terwijl Feyenoord onder meer Ben Wijnstekers, Michel van de Korput, Ivan Nielsen, Andre Stafleu, Rene Notten en Richard Budding in de gelederen had.\nZowel binnen als buiten het stadion hebben er in het verleden supportersrellen plaatsgevonden. Het dieptepunt is de afgesproken confrontatie geweest tussen hardekernaanhangers van de beide clubs in 1997 in een weiland nabij Beverwijk, waarbij Ajax-supporter Carlo Picornie om het leven kwam (de Slag bij Beverwijk).\nRivaliteit met PSV.\nPSV is een rivaal op sportief gebied. De wedstrijden tegen PSV worden ook als toppers bestempeld sinds het seizoen 1973-1974. De rivaliteit met PSV bestaat al geruime tijd en komt voort uit diverse oorzaken, zoals de verschillende interpretatie van al dan niet recente nationale en internationale successen van beide clubs en de veronderstelde tegenstelling tussen de Randstad en de provincie. Wedstrijden tussen Ajax en PSV staan bekend als De Topper.\nRivaliteit met andere clubs.\nBehalve Feyenoord en PSV heeft Ajax nog een aantal andere rivalen. E\u00e9n daarvan is FC Utrecht. Hoewel de Utrecht-supporters Ajax meer als rivaal beschouwen dan andersom, zijn deze duels altijd beladen: twee fanatieke supportersgroepen staan tegenover elkaar en wedstrijden waarin aan beide kanten strijd geleverd wordt, zijn eerder regel dan uitzondering. Hetzelfde geldt ook voor ADO Den Haag. De confrontaties tussen de beide supportersgroeperingen zorgen voor beladen wedstrijden. In 1987 leidt dit tot de slag om het Zuiderpark. De vermeende brandstichting in het supportershome van Ajax door ADO-hooligans en de inval van Ajacieden in het clubhuis van ADO als wraakactie hebben de onderlinge spanningen verder opgevoerd. In 2006 werd besloten dat beide clubs vijf jaar lang geen uitsupporters mochten meenemen in onderlinge duels.\nMet FC Twente, FC Groningen en het nabijgelegen AZ heersen daarnaast enige spanningen. Supporters van andere clubs vertonen soms een afkeer van Ajax en trekken dan samen op tegen de club. In het verleden waren Amsterdamse rivalen Blauw-Wit, DWS en De Volewijckers, die in 1972 opgingen in FC Amsterdam en dat na tien jaar failliet ging in 1982.\nVerbonden aan Ajax.\nBestuursraad, directie en RvC.\nDe vereniging AFC Ajax telt ruim 700 leden met stemrecht en bezit 73% van de aandelen van AFC Ajax NV. De vereniging wordt geleid door de bestuursraad, die bestaat uit negen personen, onder leiding van voorzitter Ernst Boekhorst.\nDe directie van het bedrijf AFC Ajax NV bestaat uit vijf leden: \nMenno Geelen (interim algemeen directeur), Susan Lenderink (financieel directeur), Alex Kroes (Statutair Technisch directeur), Marijn Beuker (Directeur Voetbal) en de vacante positie van Directeur Transferzaken\nDe Raad van commissarissen (RvC) bestaat gewoonlijk uit vijf leden, maar sinds 2023 bestaat deze uit zes leden: Michael van Praag (voorzitter), Danny Blind, Leo van Wijk, Cees van Oevelen, Georgette Schlick en Annette Mosman. Waarvan de laatste 3 in april 2024 hebben aangegeven af te treden zodra hun opvolgers bekend zijn.\nEreleden.\nAjax kent 49 ereleden, van mensen die zich bestuurlijk voor de club hebben ingezet tot spelers die Ajax sportief naar grotere hoogten hebben getild. Inmiddels zijn 41 van hen overleden en bestaat de huidige groep uit 8 ereleden. Piet Keizer was erelid van januari 2010 tot mei 2011; hij gaf zelf te kennen geen erelid meer te willen zijn. Joop Pelser werd geroyeerd wegens zijn gedrag tijdens de Tweede Wereldoorlog.\nDe inmiddels 41 overleden ereleden (gerangschikt op datum van overlijden):\nTrainers.\nIn de beginjaren van Ajax had de club louter Engelse trainers aan het roer. Na de eerste trainer John Kirwan kwam in 1915 de legendarische Jack Reynolds. Onderbroken door een kortstondig verblijf van drie jaar bij de Amsterdamse rivaal Blauw-Wit, zou hij tot het uitbreken van de Tweede Wereldoorlog aan het roer staan van alle elftallen van Ajax. Naar Jack Reynolds is later in Stadion De Meer een tribune vernoemd. Toen hij in juni 1940 door de Duitse bezetter werd ge\u00efnterneerd in een krijgsgevangenkamp in Silezi\u00eb kwamen de eerste Nederlandse trainers aan het hoofd te staan.\nJan Distelbrink was de eerste Nederlander die het trainerschap overnam, hoewel dit slechts op interim basis was. De eerste echte Nederlandse trainers waren het duo Wim Volkers en Arie de Wit en daarna, voor een langere periode van drie jaar, Dolf van Kol. Na de oorlog keerde Jack Reynolds terug op de bank. Hij zou nog twee korte termijnen coach zijn, opgevolgd door andere Britten zoals Vic Buckingham. Het zou nog twintig jaar duren alvorens er weer een Nederlander aan het roer kwam te staan.\nRinus Michels was in januari 1965 na Dolf van Kol de eerste Nederlandse coach. Als midvoor had Rinus Michels al 264 wedstrijden in het eerste gespeeld. Na de succesvolle periode onder De Generaal, die in juli 1971 na 6 jaar en 6 maanden naar FC Barcelona vertrok, veranderde het trainersbeleid van Ajax. Het vizier verschoof van Engelse trainers naar oefenmeesters van Hollandse bodem. Slechts sporadisch is er daarna nog gebruikgemaakt van de diensten van een buitenlandse trainer (\u0218tefan Kov\u00e1cs, 1971/72 en 1972/73; Tomislav Ivi\u0107, 1976/77 en 1977/78; Kurt Linder, voornamelijk 1981/82; Spitz Kohn 3\u00d7 tussen half 1984 en half 1989; Morten Olsen).\nNa het vertrek van Michels in 1971 hebben er ongeveer twintig trainers aan het roer gestaan. Gemiddeld hebben ze het minder dan twee jaar uitgehouden. Zeven coaches hebben het langer dan twee jaar volgehouden: Louis van Gaal (5 jaar en 9 maanden), Frank de Boer (5 jaar en 5 maanden), Ronald Koeman (3 jaar en 3 maanden), Aad de Mos (2 jaar en 10 maanden), Johan Cruijff (2 jaar en 7 maanden) en Leo Beenhakker (2 jaar en 3 maanden, in zijn tweede periode bij Ajax, 1 juli 1989 tot en met eind september 1991). Marco van Basten was de 46e trainer in de clubgeschiedenis. Op 6 mei 2009 stapte Van Basten op. Na een 4-0 uitnederlaag tegen Sparta en het voor de tweede keer op rij missen van de voorronde van de Champions League, zag hij geen kans meer op verbetering en vroeg ontslag aan. Ajax eindigde als derde in de eredivisie in 2008/09.\nErik ten Hag heeft 4 jaar en 6 maanden aan het roer gestaan om daarna zelf op te stappen om bij Manchester United te beginnen.\nMartin Jol tekende op dinsdag 26 mei 2009 een contract voor drie jaar. In het seizoen 2009/10 werd Ajax tweede (85 punten, doelsaldo +86 (106-20)) achter FC Twente (86 punten, doelsaldo +40 (63-23)). Halverwege het seizoen 2010/11, op maandag 6 december 2010 nam Martin Jol ontslag, omdat hij volgens zichzelf niet aan de verwachtingen kon voldoen. Ajax stond toen vierde op de eredivisie-ranglijst. Met Jol vertrokken ook zijn assistenten Cock Jol en Michael Lindeman. Jols opvolger Frank de Boer tekende op 3 januari 2011 een in eerste instantie tot de zomer van 2014 lopend contract bij de hoofdstedelingen. Hij bleef uiteindelijk tot en met seizoen 2015/16.\nVoorzitters.\nAjax heeft sinds de oprichting van de vereniging vijftien verschillende voorzitters gehad. De eerste voorzitter was de oprichter Floris Stempel. Sinds 2023 is Ernst Boekhorst voorzitter van de club. Tussen hen in hebben bekende namen zoals Jaap van Praag en later zijn zoon Michael van Praag onder andere de club geleid. Sinds de oprichting van de NV in 1998 is de rol van voorzitter van de vereniging aanzienlijk kleiner dan voorheen, omdat de dagelijkse leiding van de profafdeling volledig in handen is van de directie.\nRugnummer 14.\nSinds het begin van het seizoen 2007/08 is dit rugnummer niet meer gebruikt door Ajax. Het rugnummer dat Johan Cruijff vroeger droeg, is van onschatbare waarde zei John Jaakke. Ajax heeft ten slotte naam gemaakt met Johan Cruijff. Ter ere van Johan is het rugnummer bevroren. De laatste speler die met het rugnummer 14 mocht spelen was Roger Garc\u00eda, in de voorbereiding van het seizoen 2010/11 speelde Marvin Zeegelaar een duel met het rugnummer 14. Dit bleek een fout te zijn. Ook in de voorbereiding op het seizoen 2011/12 werd rugnummer 14 opnieuw vergeven, ditmaal aan Aras \u00d6zbiliz. De club gaf aan dat dit geen misverstand was.\nLijst van spelers na Johan Cruijff met het rugnummer 14:\nSpelers.\nJeugd.\nAjax kent vanouds een jeugdopleiding. Deze opleiding volgt het Ajax-systeem van \"Techniek, Inzicht, Persoonlijkheid en Snelheid\" (TIPS). De jeugdelftallen spelen volgens hetzelfde 4-3-3 systeem met vleugelspelers als het eerste elftal. Hierdoor wordt de doorstroming vergemakkelijkt. Jaarlijks stromen echter maar ongeveer twee a drie voetballers uit de jeugd door naar het eerste elftal. Spelers die de top bij Ajax uiteindelijk niet weten te halen belanden vaak bij andere clubs in de Eredivisie waardoor de jeugdopleiding van Ajax ook wel een kweekvijver van het Nederlandse voetbal genoemd wordt. De jeugdopleiding stond van 2008 tot 2011 onder leiding van voormalig profvoetballer Jan Olde Riekerink. Zijn rol werd overgenomen door Wim Jonk en Dennis Bergkamp.\nJong Ajax.\nJong AFC Ajax, komt vanaf het seizoen 2013/14 uit in de Jupiler League. De club mag van de KNVB niet promoveren naar de Eredivisie.\nAbdelhak Nouri Trofee.\nDe Abdelhak Nouri Trofee (van 2007 t/m 2017 de Sjaak Swart Trofee) is de prijs voor de beste speler van De Toekomst (de jeugdopleiding), gekozen door de jeugdtrainers van Ajax.\nVrouwenvoetbal.\nIn mei 2012 maakte Ajax bekend dat het een team zou laten spelen in de nieuw opgerichte Women's BeNe League 2012/13. Ajax heeft voor de oprichting en begeleiding van zijn vrouwenelftal oud-international Marleen Molenaar aangesteld.\nVrouwenteam.\nHet eerste vrouwenteam van Ajax bestond uit de volgende speelsters:\nLucky Ajax.\nLucky Ajax is een gelegenheidsteam van oud-profspelers van de Amsterdamse voetbalclub. Drijvende kracht achter het team is Sjaak Swart, die in het eerste van Ajax stond ten tijde van de succesreeks in de tweede helft van de jaren 1960 en in het eerste kwart van de jaren 1970. Tot de deelnemers aan de regelmatig wisselende formatie behoren verder onder andere Barry Hulshoff, Sonny Silooy, Simon Tahamata, Ronald Koeman, Tscheu La Ling, Gerrie M\u00fchren, John van 't Schip, Brian Roy, Stanley Menzo, Peter van Vossen en Fred Grim. De naam is afgeleid van het gezegde \"lucky Ajax\", dat wordt gebezigd als Ajax door gelukkig toeval of een scheidsrechterlijke dwaling een wedstrijd winnend be\u00ebindigt.\nMeeste wedstrijden.\nIn de Club van 100 van Ajax, waarin alle spelers zijn vermeld die 100 offici\u00eble wedstrijden of meer voor Ajax hebben gespeeld, staan de volgende tien namen het hoogste in de lijst.\nTopscorers.\nEr zijn in totaal achttien spelers die 100 keer of meer in het Ajax-shirt hebben gescoord in offici\u00eble wedstrijden. Hiervan zijn er 15 sinds de invoering van het betaald voetbal en de overige 3 (voor 1954) voordat er betaald voetbal was in Nederland. \"Goaltjes Piet\" van Reenen staat met 273 treffers bovenaan.\nTopscorers per seizoen.\nTopscorers per seizoen sinds de invoering van de Eredivisie (1956):\nAantal keren topscorer per speler sinds de invoering van de Eredivisie (1956):\nResultaten.\nCompetitie.\nPunten Eredivisie.\nEen overzicht van de behaalde punten vanaf de oprichting van de Eredivisie in 1956/57, omgerekend naar 34 wedstrijden per seizoen en 3 punten voor een overwinning. In de donkergroene jaren behaalde Ajax ook het landskampioenschap.\nEuropese resultaten.\nUEFA Ranking.\nIn de UEFA Ranking wordt het puntentotaal (twee per overwinning, een voor elk gelijkspel plus eventuele bonuspunten voor het bereiken van bepaalde fases in een toernooi) van de afgelopen vijf seizoenen bij elkaar opgeteld, waar dan vervolgens een ranglijst van gemaakt wordt. Deze lijst wordt gehanteerd bij lotingen van de voorrondes en groepsfases van de UEFA Champions League en de UEFA Europa League.\n Club Ranking na het seizoen 2023/24 \nIn Europa.\nEuropese finales.\nAjax is een van de succesvolste clubs ooit in Europees verband. Het won viermaal de Europacup I / UEFA Champions League. Slechts vijf clubs hebben deze prestatie weten te overtreffen: Real Madrid (14x), AC Milan (7x), Liverpool (6x), Bayern M\u00fcnchen (6x) en FC Barcelona (5x). Daarnaast won Ajax eenmaal de Europacup II, eenmaal de UEFA Cup, driemaal de UEFA Super Cup en eenmaal de International Football Cup. Verder speelde de club nog vier Europacup-finales die verloren werden en werd de editie van de UEFA Super Cup 1987 verloren (0-1, 0-1, totaal 0-2 in twee wedstrijden). Ook werd daarnaast nog tweemaal de wereldbeker voor clubteams gewonnen. In onderstaande tabel staan de uitslagen van de gewonnen finales vet en van de verloren finales cursief vermeld.\nEuropese deelnames.\nAjax speelt sinds 1957 in diverse Europese competities. Hieronder staan de competities en in welke seizoenen de club deelnam. De edities die Ajax heeft gewonnen zijn dik gedrukt:\nBijzonderheden Europese competities:\nDe wereldbeker.\nAjax won tweemaal de wereldbeker.\nSamenwerkingsverbanden.\nAFC Ajax werkt op verschillende gebieden met andere clubs uit binnen- en buitenland samen. De clubs waar Ajax op dit moment tijdelijk mee samenwerkt zijn:\nDaarnaast werkt Ajax samen met tientallen partnerclubs, amateurclubs uit de regio waarmee wordt samengewerkt omwille van de jeugdopleiding.\nAmateurvereniging Ajax Zaterdag.\nZie Ajax Amateurs voor meer info.\nTrivia.\nIn oktober 2021 besteedde de regionale zender NH in het programma \"De Verdwenen Stad\" aandacht aan de historie van Ajax, met name aan de stadions en de locaties waar de club in de loop van de jaren gespeeld heeft."}
{"id": "9223", "revid": "538448", "url": "https://nl.wikipedia.org/wiki?curid=9223", "title": "Ajax", "text": ""}
{"id": "9224", "revid": "1150971", "url": "https://nl.wikipedia.org/wiki?curid=9224", "title": "Muiderslot", "text": "Het Muiderslot is een middeleeuws kasteel in het Noord-Hollandse Muiden, gebouwd rond 1285, in ere hersteld vanaf 1370 en een Rijksmuseum sinds 1878. De eerste restauratie begon in 1895, de tweede, waarbij ook de directe omgeving in 17e-eeuwse staat werd teruggebracht, in 1955. In 1999 begon de laatste restauratie, waarbij de vesting en de groentetuin aan de beurt kwamen.\nHet slot is waarschijnlijk in het laatste kwart van de 13e eeuw gebouwd en veel van de inrichting dateert uit de 17e eeuw, maar is er pas later neergezet. In 1296 werd graaf Floris V in de omgeving van het kasteel vermoord. In de jaren 1610-1647 was P.C. Hooft de hoofdbewoner vanwege zijn functie van drost van Muiden. Hooft bracht er voornamelijk de zomers door en stelde het slot gastvrij open voor zijn vriendenkring, wier bezoeken later leidden tot de schilderachtige Muiderkringmythe. In de Franse tijd gebruikte het Franse leger het kasteel als kazerne en toen vanaf 1795 het slot niet meer bewoond werd, raakte het in verval.\nArchitectuur.\nHet kasteel is een vierkante waterburcht. Op iedere hoek van het kasteel staat een ronde toren en binnen de muren staat een groot gebouw met trapgevels. Het kasteel heeft een slotgracht met een ophaalbrug. Om het kasteel heen zijn er onder meer een gerestaureerde moestuin en een kruidentuin.\nHet kasteel werd gebouwd aan de monding van de Vecht in de Zuiderzee, waar tegenwoordig het IJmeer ligt. Direct bij het kasteel ligt Muiden met zijn haven.\nGeschiedenis.\nDe geschiedenis van het kasteel is niet met zekerheid bekend. In de dertiende eeuw werd Muiden als leengoed van het Sticht beheerd door de heren Van Amstel. De beheersing van de mondingen van de handelsvaarwegen zoals de Vecht en de toegang tot het open IJ waren van groot strategisch belang voor dit gebied. Waarschijnlijk werd in die tijd een versterking van hout en later van steen opgericht om de noordgrens en belangrijke waterweg van het Sticht en de economische belangen van de familie Van Amstel te beschermen. Op verschillende plaatsen werd tol ge\u00efnd, in die tijden een belangrijke inkomstenbron. Vermoedelijk stond er een tolhuis (als onderdeel van de versterking) op de locatie waar later het slot verrees. Nadat Muiden bij Holland was ingelijfd, kon graaf Floris V door middel van een ketting over de Vecht tol heffen bij de langsvarende schepen. Floris V maakte er een vierkant kasteel van met op elke hoek een toren, maar mogelijk bestond het kasteel toen al en heeft de graaf het slechts gekocht.\nMoord op Floris V.\nGraaf Floris V werd op 27 juni 1296 in de omgeving van het kasteel vermoord. Toen Floris V in Januari 1296 zijn expansiedrift ten koste van Vlaanderen met steun van de Franse koning meende te kunnen realiseren, beging hij een fatale misstap. De Engelse koning, tegen wiens Vlaamse belangen Floris V was ingegaan, gaf aan Gijsbrecht IV van Amstel's neef, Jan I van Cuijk, opdracht de graaf van Holland in gijzeling te nemen en over te brengen naar Engeland. Tijdens een valkenjacht werd hij gevangengenomen door de deelnemende edellieden Gijsbrecht IV van Amstel en Herman van Woerden. Van Cuijk organiseerde de ontvoering die echter bij Muiden mislukte. Hij werd vijf dagen gevangengezet in het kasteel. Bij een ontsnappingspoging uit het kasteel werd hij, door onder anderen Gerard van Velsen, gedood met 22 messteken.\nAfbraak en herbouw.\nNa de dood van Floris in 1296 zou het zijn afgebroken, om een kleine honderd jaar later op de bestaande fundamenten te worden herbouwd, maar ook dit staat allerminst vast.\nHet kasteel zou verwoest zijn door bisschop Willem van Mechelen, die vermoedelijk met de stenen van het Muiderslot het kasteel Vredelant (Vreeland) liet uitbreiden. Een 'borchterrein' zou hebben geresteerd. Zeventig jaar later zou graaf Albrecht van Beieren rond 1370 op dezelfde plaats en met dezelfde plattegrond het (huidige) Muiderslot weer hebben opgebouwd, hoewel er ook suggesties zijn dat het slot nooit verwoest is geweest.\nWel overgeleverd zijn vele rekeningen betreffende het onderhoud van het kasteel. Deze wekken de indruk dat het kasteel doorgaans in bouwvallige staat verkeerde.\nBewoning.\nHet Muiderslot werd meestal bewoond door slotvoogden, die het kasteel namens hun heer beheerden; dat was bijvoorbeeld de bisschop of de landgraaf. In het begin van de 16e eeuw werd het kasteel korte tijd eigendom van de Geldersen. In de Tachtigjarige Oorlog werd het slot in 1577 namens Willem van Oranje ingenomen.\nP.C. Hooft en de Muiderkring.\nIn 1609 werd het slot de ambtswoning van P.C. Hooft, die de functie van drost van Muiden bekleedde. Omdat het kasteel in de winter niet warm te stoken was, bracht Hooft er alleen de zomers door, de rest van het jaar woonde hij in Amsterdam. Het onderhoud van het kasteel betaalde hij deels zelf. De meubels, gebruiksvoorwerpen en schilderijen die momenteel in het kasteel zijn te bezichtigen stammen uit deze periode uit de 17e eeuw.\nHoofts gastvrijheid leidde tot de mythe van de Muiderkring, een vermeende groep van letterkundigen en geleerden die regelmatig zouden zijn samengekomen voor literaire en muzikale avonden op het slot. Het betreft een in de negentiende eeuw ontstaan geromantiseerd beeld van een groep geleerden en literatoren die regelmatig op het slot bijeenkwamen om eensgezind een culturele ontwikkeling te bewerkstelligen. In de twintigste eeuw heeft onderzoek het beeld tot realistische proporties teruggebracht. Hoewel in 1616 al Bredero en Hugo de Groot tegelijkertijd een bezoek aan het slot brachten, vond het eerste gedocumenteerde verblijf dat als een dergelijke bijeenkomst aan te merken valt plaats op 7 juli 1633 en het laatste in de zomer van 1645. In plaats van een georganiseerde vaste groep prominenten die een cultureel doel nastreefde, stelde Hooft het slot als een soort vakantieoord ter beschikking van zijn vriendenkring. Vast staat dat een keer of vaker bezoeken aan het slot zijn gebracht door onder anderen Vondel, Barlaeus, Constantijn Huygens, Vossius, Roemer Visscher en diens dochters Anna en Tesselschade.\nVerval en restauraties.\nNa de dood van Hooft raakte het slot in verval. In de Franse tijd werd het kasteel als kazerne gebruikt door het Franse leger. Vanaf 1795 werd het slot niet meer bewoond en raakte het in verval. Het Ministerie van Oorlog gebruikte het als gevangenis en munitiedepot, tot het gebouw daarvoor te bouwvallig werd bevonden. In 1823 adviseerde het Ministerie van Oorlog dan ook het te laten slopen. Daartegen maakte de koning bezwaar, maar in 1825 werd het toch \"voor sloop te koop\" aangeboden, wat zoveel betekende dat de koper het gebouw mocht slopen en de afkomende bouwmaterialen in eigendom kreeg (het terrein werd dus niet te koop aangeboden). Na vele oproepen aan koning Willem I, onder andere van historicus en literator Samuel Iperusz. Wiselius, werd de verkoop echter verhinderd. Het gebouw werd door het Ministerie van Oorlog overgedragen aan het Ministerie van Binnenlandse Zaken. Volgens historicus Maarten van Rossem was het behoud van het kasteel opmerkelijk in een tijd waarin tal van waardevolle monumenten werden afgebroken.\nHet ministerie zwichtte dan wel voor de protesten tegen het voorgenomen afbreken, maar was niet van plan het op te knappen. Ook het plan uit 1830 van de Tweede Klasse van het Koninklijk-Nederlandsche Instituut van Wetenschappen, Letteren en Schoone Kunsten om van het kasteel een nationaal-historisch museum te maken, werd wegens geldgebrek niet gerealiseerd. In plaats daarvan werd eraan gedacht het kasteel tot een romantische ru\u00efne te laten vervallen. Ook dat gebeurde niet. De zwakste gedeelten van het kasteel werden vanaf halverwege de negentiende eeuw in ieder geval enigszins onderhouden. In de loop van die eeuw groeide langzamerhand het bewustzijn dat het om een belangrijk monument ging dat een museumfunctie toekwam.\nDe Afdeling Kunsten en Wetenschappen van dit ministerie begon pas in 1895 met de restauratie, die werd uitgevoerd onder leiding en volgens plannen van Pierre Cuypers. De buitenkant zou een middeleeuws uiterlijk krijgen, terwijl het interieur zou verwijzen naar de periode dat Hooft er woonde. Omdat er geen afbeeldingen bestaan van het slot in de middeleeuwen, moest Cuypers zijn verbeelding de vrije loop laten en voorzag het kasteel van veel kantelen. In 1909 was dit werk klaar.\nDe tweede restauratie vond plaats van 1956 tot 1972. De opvattingen over restaureren waren inmiddels gewijzigd en de reconstructies van de vorige restauratie werden als te fantasierijk weer verwijderd. De restauratie zou vooral conservering als doel hebben en rekening houden met de wijzigingen die het slot in de loop der tijd had ondergaan. Ook het terrein rond het kasteel werd in 17e-eeuwse staat teruggebracht met een pruimenboomgaard en kruidentuin. De laatste restauratie is gestart in 1999 met het herstel van de vesting en de tuinen en heraanleg van de oorspronkelijke groentetuin, de Warmoeshof.\nHet Muiderslot en de vesting eromheen zijn nog steeds eigendom van de Staat (Rijksgebouwendienst)."}
{"id": "9225", "revid": "6224", "url": "https://nl.wikipedia.org/wiki?curid=9225", "title": "Theorema van Bayes", "text": "Het theorema van Bayes (ook regel van Bayes of stelling van Bayes) is een regel uit de kansrekening die de kans dat een bepaalde mogelijkheid ten grondslag ligt aan een gebeurtenis uitdrukt in de voorwaardelijke kansen op de gebeurtenis bij elk van de mogelijkheden. Het theorema is weliswaar genoemd naar Thomas Bayes, maar vrijwel zeker niet door hem geformuleerd, maar door Pierre-Simon Laplace, die vrij zeker inspiratie opdeed bij een postuum gepubliceerd artikel van Bayes uit 1763. Het theorema komt voor in de \"Th\u00e9orie analytique des probabilit\u00e9s\" van Laplace uit 1812. Het theorema wordt ook wel omkeerformule genoemd, omdat het de \"omgekeerde\" voorwaardelijke kans berekent. In formulevorm ziet het theorema er als volgt uit:\nDe gebeurtenis formula_2 kan plaatsvinden onder de omstandigheid dat formula_3 optreedt, maar ook als formula_3 niet optreedt (Ac). Uitgaande van de voorwaardelijke kansen op formula_2 gegeven de mogelijkheden wel formula_3 en niet formula_7 wordt de kans bepaald dat, uitgaande van de situatie dat formula_2 daadwerkelijk gebeurd is, het de omstandigheid formula_3 was waaronder formula_2 is opgetreden.\nDe formule is een directe toepassing van de definitie van voorwaardelijke kans\nen de \"wet van de totale kans\" die in dit geval luidt:\nA-priori- en a-posteriori-kansen.\nBij toepassing van het theorema wordt uitgegaan van een reeds bekende kans formula_13 op een gebeurtenis formula_3, de zogenaamde a-priori-kans, op basis van eerder onderzoek. Bij gebrek daaraan kan hiervoor ook het oordeel van een ervaringsdeskundige worden gevraagd die een bepaalde waarschijnlijkheid toekent aan de gebeurtenis formula_3, bijvoorbeeld door te schatten dat een voorval voor 0,7 (70%) plausibel wordt geacht. Na waarneming van een gerelateerde gebeurtenis formula_2 is kennis verkregen over de kans van optreden van formula_3. Deze nieuwe kans wordt de a-posteriori-kans genoemd en is juist de voorwaardelijke kans formula_18\nDe regel van Bayes vindt ook toepassing in kennissystemen.\nVoorbeelden.\nIn de bevolking lijdt 1 op de 100 mensen aan reumato\u00efde artritis.\nEr bestaat een test, de \"reumatest\", die bij reumapati\u00ebnten meestal positief is en bij niet-reumapati\u00ebnten meestal negatief. De test is echter niet 100% waterdicht en heeft een specificiteit (dat wil zeggen de kans op een negatieve test als de ziekte afwezig is) van 0,8 en een sensitiviteit (kans op een positieve test bij aanwezigheid van de ziekte) van 0,7.\nVraag: Is het zinvol om de bevolking met deze test op het voorkomen van reuma te testen?\nDaartoe bepalen we wat de kans is op de ziekte als we een willekeurig iemand uit de bevolking testen en de uitslag positief is.\nMet formula_19 geven we aan dat de testpersoon aan de ziekte lijdt en met formula_20 dat de uitslag van de test positief is. Uit de bovenstaande gegevens volgt:\nMet de regel van Bayes kunnen we nu berekenen:\nDus zelfs bij een positieve uitslag van de test is de kans dat de onderzochte persoon de ziekte heeft maar iets meer dan drie procent. De \"reumatest\" is in deze situatie nagenoeg onbruikbaar.\nCoronazelftest.\nEen praktisch voorbeeld in de epidemiologie uit 2021 illustreert het belang van dit theorema. De corona-zelftest van Roche heeft een sensitiviteit van 96,52% en een specificiteit van 99,68%.\nAls \"C19\" staat voor de aanwezigheid van de ziekte COVID-19 (\"corona\") en + en \u2212 respectievelijk voor een positieve en een negatieve uitslag van de test, dan betekent dit:\nen\nDat lijkt heel hoog. Maar als de prevalentie slechts 1 op 10.000 is, d.w.z.:\nimpliceert dit\nen\nTest men met deze test 10.000 willekeurig gekozen personen, onder wie zich dus vermoedelijk 1 besmette bevindt, dan zal vrijwel zeker de besmette een positieve uitslag krijgen. Maar van de 9999 niet besmette personen zullen er 32 een valspositieve uitslag krijgen. De 9967 personen met een negatieve uitslag weten bijna zeker dat ze niet besmet zijn. Maar van de 33 met een positieve uitslag is er slechts 1 besmet, alleen is onbekend wie dat is.\nDeze hele berekening gaat ervan uit dat de geteste personen willekeurig gekozen zijn. Laat iemand zonder specifieke klachten zich voor alle zekerheid testen, dan geldt voor deze persoon:\nen\nIn de praktijk laten veel mensen zich testen omdat ze bepaalde ziekteverschijnselen hebben. De prevalentie van COVID-19 in deze groep is veel hoger dan 0,0001. Veronderstel dat van deze groep 10% besmet is. Voor deze groep worden de getallen:\nGeneralisatie.\nOnderscheidt men bij het optreden van de gebeurtenis formula_2 niet slechts de mogelijkheden formula_3 en niet formula_3, maar een reeks (disjuncte) mogelijkheden formula_39, die dus een partitie van de uitkomstenruimte vormen, dan luidt de regel:\nMen kan nog algemener een soortgelijke regel formuleren voor kansverdelingen. Voor de simultane continue verdeling van twee stochastische variabelen formula_41 en formula_42 luidt deze:\nBayesiaanse statistiek.\nDe bayesiaanse statistiek heeft het theorema van Bayes als uitgangspunt."}
{"id": "9229", "revid": "46715", "url": "https://nl.wikipedia.org/wiki?curid=9229", "title": "Incidentie", "text": "In de epidemiologie is de incidentie van een aandoening in een specifieke populatie het relatieve aantal nieuwe gevallen van die aandoening in een bepaalde tijdsperiode. De incidentie wordt berekend ten opzichte van de populatie waarin de aandoening zich kan voordoen, niet ten opzichte van een totale bevolking. Het is meestal van belang de populatie duidelijk te benoemen. Voor bijvoorbeeld longkanker maakt het natuurlijk verschil of de incidentie wordt bepaald ten opzichte van de mensen die roken of ten opzichte van de hele bevolking, en voor dementie, ten aanzien van welke groep de incidentie wordt bepaald, bijvoorbeeld vanaf 60, 70, 80 of 90 jaar. De incidentie wordt meestal opgegeven als het aantal nieuwe gevallen per duizend personen per jaar, soms ook per honderdduizend per jaar. \nDe incidentie moet niet worden verward met de prevalentie, die aangeeft hoeveel mensen uit een gegeven aantal op enig moment de aandoening hebben. Een hoge incidentie betekent dat veel mensen die aandoening weleens krijgen. Bij een kwaal die meestal snel geneest kan de incidentie dus hoog zijn, veel mensen lopen de kwaal af en toe op, terwijl de prevalentie beperkt blijft: op geen enkel moment zijn er veel mensen die eraan lijden. Voorbeelden zijn wespensteken en verkoudheid. Bij blijvende of chronische aandoeningen is het omgekeerd: weinig mensen lopen rugklachten op, daarvoor geldt dus een lage incidentie, maar herstel duurt vaak lang, waardoor de prevalentie toch nog vrij hoog is.\nDe incidentie per zeven dagen werd in Duitsland bijvoorbeeld als belangrijke graadmeter genomen voor de uitbreiding van de coronapandemie."}
{"id": "9230", "revid": "264532", "url": "https://nl.wikipedia.org/wiki?curid=9230", "title": "Epidemiologie", "text": "De epidemiologie is de wetenschappelijke studie van het voorkomen en de verspreiding van ziekten binnen en tussen populaties. Vaak wordt epidemiologie gezien als de methodeleer van onderzoek naar gezondheid en ziekte in populaties. De centrale variabele in elk epidemiologisch onderzoek is immers een gezondheids- of ziektemaat. \nHet vakgebied behandelt zowel etiologie, diagnostiek, prognostiek als interventie vraagstukken. Hiermee is dit type onderzoek van wezenlijk belang voor de verbetering van de preventieve en curatieve gezondheidszorg, in zowel de medische als de paramedische sector. Statistische analyses van vaak grote bestanden zijn daarbij een belangrijk hulpmiddel. De klinimetrie houdt zich bezig met het meten van klinische verschijnselen en wordt gezien als een onderdeel van de epidemiologie.\nEpidemiologie komt van het Oudgriekse \u1f10\u03c0\u03b9\u03b4\u03ae\u03bc\u03b9\u03bf\u03c2, \"epid\u0113mi\u03bfs\", dat letterlijk 'datgene wat er over het volk ligt' betekent en van \u03bb\u03bf\u03b3\u03cc\u03c2, \"logos\", dat onder andere woord kan betekenen. Het heeft de specifieke betekenis gekregen van 'datgene wat er aan ziekte onder het volk is', de vertaling van \u03bd\u03cc\u03c3\u03bf\u03c2 \u1f10\u03c0\u03b9\u03b4\u03ae\u03bc\u03b9\u03bf\u03c2, n\u00f3sos epid\u0113mi\u03bfs, waarin \u03bd\u03cc\u03c3\u03bf\u03c2 ziekte betekent.\nEpidemiologie heeft betrekking op mensen. Voor huisdieren en vee wordt het specifieke veterinaire epidemiologie gebruikt, hoewel hier beter epizo\u00f6tiologie kan worden gesproken. Voor het voorkomen en de verspreiding van ziekteverwekkers wordt gesproken van microbi\u00eble epidemiologie.\nGeschiedenis.\nDe Britse arts John Snow ontdekte in 1854 de oorzaak van een cholera-epidemie in de Broad Street van de wijk Soho in Londen. Door het ondervragen van cholerapati\u00ebnten en het in kaart brengen van de ziektegevallen concludeerde hij dat het water uit de lokale waterpomp de infectiehaard van de ziekte moest zijn. Hij maakte een eind aan de epidemie door het hengsel van de pomp te verwijderen. Snow ontdekte dus niet de verwekker van de cholera, een bacterie die pas later werd ontdekt, maar legde de grondslag van de nieuwe epidemiologische wetenschap, die de verspreiding van ziekten onder een bevolking bestudeert. Het was een belangrijke gebeurtenis in de ontwikkeling van de bevordering van de volksgezondheid.\nEen van de belangrijkste ontdekkingen van de epidemiologie is het verband tussen roken en longkanker door de Engelsman Sir Richard Doll."}
{"id": "9231", "revid": "17", "url": "https://nl.wikipedia.org/wiki?curid=9231", "title": "Ajax (voetbalclub)", "text": ""}
{"id": "9232", "revid": "31750", "url": "https://nl.wikipedia.org/wiki?curid=9232", "title": "Prevalentie", "text": "De prevalentie is het voorkomen op een bepaald moment van een ziekteverschijnsel, aandoening of disfunctie in een bepaalde populatie als proportie van de populatie. De prevalentie wordt meestal opgegeven als het aantal gevallen per duizend of honderdduizend. Prevalentie kan ook plaatselijk (lokaal) worden vastgesteld, namelijk de mate waarin een verschijnsel of aandoening in een welomschreven gebied voorkomt. \nHet begrip prevalentie mag niet worden verward met incidentie dat het aantal nieuwe gevallen over een bepaalde tijdruimte telt. Een chronische ziekte bijvoorbeeld kan bij een beperkte incidentie toch een vrij hoge prevalentie vertonen. \nIn Europa krijgt een ziekte de classificatie zeldzaam als deze bij minder dan 5 op de 10.000 individuen voorkomt. "}
{"id": "9233", "revid": "1364734", "url": "https://nl.wikipedia.org/wiki?curid=9233", "title": "Reumato\u00efde artritis", "text": "Reumato\u00efde artritis of RA is een progressieve auto-immuunziekte die wordt gekenmerkt door ontsteking van het synovium (= slijmvlies) in gewrichten. Regelmatig zijn ook peesscheden en slijmbeurzen bij het ontstekingsproces betrokken. Naast gewrichten kan reumato\u00efde artritis ook nog andere organen aantasten, waaronder hart en bloedvaten, longen en spieren. Naarmate de ziekte voortschrijdt, ervaren mensen met reumato\u00efde artritis steeds meer beperkingen, al kunnen velen met ondersteuning van medicijnen en andere behandelingen een redelijk normaal leven leiden.\nDe term reuma omvat in de volksmond, en in de terminologie van ReumaNederland, meer dan honderd ziekten. Reumato\u00efde artritis, artrose, fibromyalgie, de ziekte van Bechterew en jicht zijn een paar voorbeelden. Voor artsen is 'reuma' echter meestal specifiek een aanduiding voor reumato\u00efde artritis. Reumato\u00efde artritis komt voor bij ruim 1% van de Nederlandse bevolking.\nZiektemechanisme.\nEen algemene etiologische of pathogenetische factor die \"a priori\" aanleiding geeft tot het ontstaan van reumato\u00efde artritis is nog niet gevonden, al lijken genetische vatbaarheid, geslacht en omgevingsfactoren (waaronder roken en infecties) een rol te spelen.\nReumato\u00efde artritis begint als het immuunsysteem specifieke lichaamseigen eiwitten niet meer als dusdanig herkent. Als reactie daarop presenteren dendritische cellen antigenen aan T-cellen in het synovium. De T-cellen worden daardoor geactiveerd en differenti\u00ebren zich tot verschillende typen T-helpercellen. Deze T-helpercellen scheiden diverse cytokines uit, die vervolgens ervoor zorgen dat ook dendritische cellen en macrofagen cytokines uitscheiden. Daardoor wordt verdere differentiatie van pro-inflammatoire t-helpercellen en productie van cytokines ondersteund, terwijl de productie van T-suppressorcellen juist wordt onderdrukt. Ook B-cellen dragen bij aan het ontstekingsproces door T-cellen te activeren middels antigeenpresentatie, door inflammatoire cytokines uit te scheiden en door antilichamen te produceren. Door het ontstekingsproces worden extra leukocyten aangetrokken naar het synovium en worden extra bloedvaten gevormd middels angiogenese.\nHet ontstane ontstekingsweefsel in het synovium wordt pannus genoemd. Cellen van deze pannus, met name macrofagen en synoviocyten, scheiden matrixmetalloproteinases uit die het gewrichtskraakbeen aantasten. Ook het bot wordt aangetast door osteoclasten van de pannus. Naarmate de ziekte voortschrijdt, vergroeit het gewricht, treden gedeeltelijke ontwrichtingen op als gevolg van verslapping van de omliggende structuren (gewrichtskapsel en gewrichtsbanden), en treedt totale ankylose (verbening) van het gewricht op.\nHet is nog niet geheel duidelijk in hoeverre hormonale factoren een rol spelen bij het ontwikkelen van reumato\u00efde artritis, hoewel het bekend is dat de ziekte drie keer zo vaak voorkomt bij vrouwen, en dat de klachten soms verbeteren tijdens de zwangerschap. Zweedse onderzoekers vermoeden dat een laag testosterongehalte bij mannen (en vrouwen) een rol kan spelen. De mannen met het lage testosterongehalte hadden ook vaker meer follikelstimulerend hormoon in hun bloed. De toename van ontstekingen zou te maken kunnen hebben met het feit dat testosteron het immuunsysteem reguleert en daarmee ontstekingen kan onderdrukken.\nDiagnose.\nReumato\u00efde artritis (RA) is een klinische diagnose, die wordt gesteld op de klachten en verschijnselen van de pati\u00ebnt, zonder dat laboratoriumonderzoek daar een grote rol bij speelt. De Amerikaanse reuma-associatie hanteert de volgende criteria:\n5 van de volgende moeten ten minste 6 weken aanwezig zijn:\nDaarbij mogen er geen andere aandoeningen zijn die de klachten verklaren.\nIn 2000 is een test ontwikkeld die antistoffen ontdekt die alleen bij mensen met reumato\u00efde artritis lijken voor te komen, de anti-CCP test. (CCP = cyclic citrullinated peptide). Anti-CCP in het bloed betekent meestal dat iemand RA heeft of RA zal krijgen. Dit is een veel specifiekere test dan de al veel langer bekende reumafactor (RF) bepaling. RF kan namelijk ook worden gevonden bij gezonde oudere personen en pati\u00ebnten met andere auto-immuunziekten en infectieziektes. RF-bepaling en latexfixatietest kunnen worden gebruikt als uit het lichamelijk onderzoek blijkt dat slechts ten dele aan de criteria voor de diagnose RA is voldaan.\nVoor het stellen van de diagnose reumato\u00efde artritis is r\u00f6ntgenonderzoek in de regel niet noodzakelijk. Alleen indien de pati\u00ebnt op basis van gegevens verkregen door middel van anamnese en lichamelijk onderzoek niet geheel voldoet aan de criteria voor het stellen van de diagnose reumato\u00efde artritis \u00e9n de latexfixatietest een negatieve uitslag oplevert, kunnen r\u00f6ntgenologisch vastgestelde erosies de doorslag geven bij het stellen van de diagnose. R\u00f6ntgenonderzoek blijft in dit geval beperkt tot de handen/polsen en de voorvoeten, omdat erosie van bot op die plaatsen het eerst optreedt. Erosies vroeg in het ziektebeloop wijzen op gewrichtsschade en zijn een teken van de ernst en de progressie van de reumato\u00efde artritis. Weliswaar correleert hun aanwezigheid niet altijd goed met de klachten en functionaliteit, maar ze vormen wel een belangrijke maat voor de progressie van de ziekte.\nReumato\u00efde artritis is niet erfelijk, hoewel het in sommige families vaker voorkomt. Echter, polymorfismes in de genen \"PTPN22\", \"MHC2TA\" en PADI4 worden met RA in verband gebracht. Bij personen die roken, die tevens drager zijn van \"HLA-DRB1\" SE allelen, zou deze combinatie aanleiding kunnen geven tot het ontstaan van RA.\nReumato\u00efde artritis kan op iedere leeftijd debuteren. Tot de leeftijd van 45 jaar is de man-vrouwverhouding 1:3; op hogere leeftijd worden de verschillen tussen beide geslachten geringer. Onder de leeftijd van 16 jaar spreekt men van juveniele artritis.\nEr blijkt een omgekeerd verband te bestaan tussen voorkomen van reumato\u00efde artritis en tuberculose Er schijnt ook een verband te bestaan met herpes-virussen.\nComplicaties.\nReumato\u00efde artritis kan wegens de ziekte zelf en de gebruikte medicatie complicaties met zich meebrengen. RA is een systemische ziekte die een negatieve invloed kan hebben op het hart en de longen, en de immuunonderdrukkende medicatie kan op den duur leiden tot toegenomen infecties en soms maligniteiten. De levensverwachting kan daardoor gemiddeld 10 jaar korter zijn. Hoewel de ziekte erger verloopt bij vrouwen, hebben mannen vooralsnog een hogere kans om aan de hartcomplicaties van RA te overlijden.\nGeneesmiddelen.\nHier volgen de anno 2020 bekende geneesmiddelen tegen reumato\u00efde artritis in volgorde van krachtigheid, beginnend bij het minst sterke middel. Hoe sterker het middel, hoe sterker ook altijd de nadelige bijwerkingen; artsen beginnen daarom altijd met voorschijven van het minst krachtige middel:\nVolgens de behandelrichtlijn (2016) van de European League Against Rheumatism (EULAR) moet na het stellen van de diagnose zo snel mogelijk gestart worden met een conventioneel synthetische DMARD. Methotrexaat is hiervan in principe het middel van eerste keuze. Dit wordt meestal kortdurend gecombineerd met corticostero\u00efden, die binnen 3-6 maanden weer afgebouwd worden. Indien dit onvoldoende effect heeft, of indien de ziekte op een later moment weer actief wordt, moet er gestart worden met een andere conventioneel synthetische DMARD. Deze kan in plaats van methotrexaat gegeven worden, maar kan ook gecombineerd worden met methotrexaat.\nIndien ook (toevoeging van) een tweede conventioneel synthetische DMARD onvoldoende effect heeft, moet er een biological of JAK-remmer aan de medicatie worden toegevoegd. Bij hoog-risico pati\u00ebnten (bijvoorbeeld met erg hoge ziekteactiviteit) kan ook overwogen worden om een tweede conventioneel synthetische DMARD over te slaan, en direct een biological of JAK-remmer toe te voegen wanneer methotrexaat te weinig effect heeft. De EULAR-richtlijn spreekt op dit moment geen voorkeur uit voor een specifiek middel; ze worden allen als even effectief en veilig beschouwd. In de praktijk wordt er in Nederland vaak voor een TNF-remmer gekozen, omdat hier de meeste ervaring mee is en deze vaak goedkoper zijn dan biologicals met een ander werkingsmechanisme."}
{"id": "9234", "revid": "154519", "url": "https://nl.wikipedia.org/wiki?curid=9234", "title": "Br\u0103ila", "text": "Br\u0103ila () is een stad in Roemeni\u00eb aan de Donau, historisch behorend tot het landsdeel Walachije. De stad telt 210.245 inwoners (2010) en heeft een belangrijke binnenvaarthaven.\nBr\u0103ila stond in het verleden ook bekend onder haar Turkse namen Ibrail en Ibraila. De stad kwam in 1829 bij het Verdrag van Adrianopel aan Walachije, na eeuwenlange Ottomaanse overheersing. De citadel werd ontmanteld en de stad kreeg een systematisch, halvemaanvormig stratenplan met radiaalwegen.\nVoor buurland Bulgarije is de stad van belang, omdat de voorloper van de Bulgaarse Academie van Wetenschappen er in 1869 door Bulgaarse emigranten werd opgericht. Groter dan de Bulgaarse gemeenschap was de Griekse, die in de 19de eeuw de scheepvaart op de Donau domineerde. De stad heeft een Griekse kerk die uit 1872 dateert. Uit hun kringen kwamen de avant-gardecomponist Iannis Xenakis (1922-2001) en de surrealistische dichter Andreas Embirikos (1901-1975) voort, die beiden in Br\u0103ila werden geboren, maar er maar kort woonden. Ook de Franstalige schrijver Panait Istrati (1884-1935) was half Grieks. Van Joodse afkomst waren Mihail Sebastian, een andere belangrijke schrijver, die er in 1907 als Iosif Hechter werd geboren, en de avant-gardekunstenaar M.H. Maxy (1895-1971).\nBevolking.\nIn 1930 telde Br\u0103ila 68.347 inwoners, waarvan 75,4% Roemenen, 9,7% Joden en 6,7% Grieken."}
{"id": "9235", "revid": "67735650", "url": "https://nl.wikipedia.org/wiki?curid=9235", "title": "NSAID's", "text": "NSAID's (afkorting van non-steroidal anti-inflammatory drugs, niet-stero\u00efde anti-inflammatoire geneesmiddelen) zijn ontstekingsremmende geneesmiddelen die niet behoren tot de groep van de corticostero\u00efden. Een ander woord hiervoor is prostaglandinesynthetaseremmers.\nVoorbeelden van NSAID's zijn ibuprofen, diclofenac, meloxicam, naproxen, etofenamaat, celecoxib. Het acetylsalicylzuur (aspirine, Aspegic) wordt ook tot de NSAID's gerekend. Deze stof was er al een eeuw voordat de eigenlijke NSAID's werden ontwikkeld en heeft bovendien een werking op de bloedstolling.\nEffecten van een NSAID.\nNaast ontstekingsremming hebben veel NSAID's ook een pijnstillend en koortsverlagend effect. Ze worden vaak toegepast bij acute pijn (bijvoorbeeld een blessure) of chronische gewrichtspijn (reuma) en aanvallen van jicht.\nNSAID's hebben een remmend effect op (premature) wee\u00ebn, maar hebben als ongewenst bijeffect dat de sluiting van de ductus arteriosus wordt bevorderd. Hierom worden ze na de 24e week zo veel mogelijk vermeden, en na de 30e week helemaal niet gebruikt.\nWerking en bijwerking van een NSAID.\nNSAID's zijn medicijnen die door middel van remming van het cyclo-oxygenase-eiwit (COX) de vorming van prostaglandinen in het lichaam remmen. Deze stimuleren de waarneming van pijn, verhogen de lichaamstemperatuur (koorts) en zorgen dat bloedvaten open gaan staan (roodheid bij een ontsteking). De meeste NSAID's remmen zowel het eiwit COX-1 als COX-2.\nProstaglandinen zijn betrokken bij de opbouw van het maagslijmvlies en het darmslijmvlies. Doordat NSAID's de vorming van prostaglandinen remmen, wordt het slijmvlies steeds dunner en kan het gemakkelijk ge\u00efrriteerd raken door maagzuur. NSAID's dienen daarom met voorzichtigheid te worden gehanteerd, met name bij mensen die makkelijk maagklachten krijgen of eerder maag- of darmbloedingen hebben gehad en mensen die ernstige gevolgen kunnen ondervinden van een bloeding (bijvoorbeeld door gebruik van anticoagulantia). Vooral COX-1 lijkt verbonden aan het ontwikkelen van maag-darmklachten. Sommige NSAID's hebben daarnaast een bloedstollingstijdverlengende werking. Hierdoor bevorderen ze het genezen van een eventuele aandoening aan de maag niet. Regelmatig wordt voor de maag om deze reden een maagzuurremmer, bijvoorbeeld omeprazol of pantoprazol, gebruikt wanneer mensen NSAID's moeten gebruiken. De kans op een (acute) maagbloeding bij NSAID is afhankelijk van een aantal factoren, waaronder leeftijd, eerdere bloedingen en het gebruik van andere medicatie die de kans op bloedingen verhoogt. Er is geen medicatie voor de preventie van darmbloedingen door NSAID's. Wel is er binnen de groep NSAID's een verschil in risico op het krijgen van bloedingen. De verschillen zijn meestal dosisgerelateerd. Diclofenac geeft van de klassieke NSAID's b.v. de laagste kans op het krijgen van bloedingen en naproxen de hoogste kans. Ook de COX-2 selectieve NSAID's als bijvoorbeeld celecoxib en etoricoxib hebben een lagere kans op bloedingen in het maag-darmkanaal. Omgekeerd verhogen de COX-2 selectieve NSAID's en diclofenac bij langduriger gebruik (ca. meer dan 2 maanden) weer het risico op hart- en vaatziekten, terwijl naproxen geen verhoging van het risico op hart- en vaatziekten geeft.\nNSAID's hebben tevens een effect op de nier. Doordat ze een remmende werking hebben op de synthese van prostaglandines wordt het effect van deze prostaglandines op de glomeruli in de nier (het openzetten van de bloedaanvoerende (afferente) arteriole tegengegaan. Dit resulteert in een vermindering van de bloedaanvoer in de nier, waardoor deze signaleert dat het circulerende volume te klein is en vocht en zout gaat vasthouden. Dit kan weer tot een hoge bloeddruk leiden.\nDe combinatie van een NSAID met een ACE-remmer is af te raden, omdat dit de ongunstige effecten van een NSAID op de nierdoorbloeding kan versterken. De NSAID leidt, zoals boven gemeld, tot constrictie van de aanvoerende arteriole, waardoor de filtratiedruk daalt. Deze daling van de filtratiedruk kan de nier compenseren door vasoconstrictie van de afvoerende (efferente) arteriole, maar als tegelijkertijd een ACE-remmer wordt toegediend kan (de angiotensine II afhankelijke) efferente vasoconstrictie niet goed meer plaatsvinden, wat kan leiden tot nierfalen. De filtratiedruk kan dan dalen tot te lage waarden, waardoor nierinsuffici\u00ebntie ontstaat.\nBij sommige mensen veroorzaken NSAID's een droge hoest door bronchospasmen. Astmatici kunnen een ernstige aanval krijgen na gebruik van NSAID's. NSAID's verminderen de activiteit van het enzym cyclo-oxygenase en remmen daarmee de omzetting van arachidonzuur in prostaglandinen. Hierdoor wordt er meer arachidonzuur, onder invloed van het enzym lipoxygenase, omgezet tot leukotrienen. Leukotrienen zijn bekende veroorzakers van bronchoconstrictie. Daarnaast zijn er prostaglandinen die bronchodilatatie geven (bijvoorbeeld PGE2) wier productie door NSAID's ook beperkt wordt.\nHet feit dat niet elke astmapati\u00ebnt gevoelig is voor NSAID's wordt geweten aan het feit dat een deel van de astmapati\u00ebnten een verminderde esterase activiteit heeft. Hierdoor wordt het effect van de NSAID op het arachidonzuurmetabolisme versterkt. Deze verminderde activiteit vindt mogelijk zijn grondslag in het bestaan van het HLA-DQw2-antigeen.\nHet gebruik bij vrouwen die zwanger willen worden, zwanger zijn of borstvoeding geven, wordt sterk ontraden. Indocid wordt gebruikt tijdens operaties in het eerste of tweede trimester, zoals bij het aanleggen van een cervixcerclage. Doordat NSAID's de vorming van prostaglandinen remmen, kunnen deze aanzetten tot het sluiten van de ductus Botalli bij de foetus. Om deze reden worden vanaf de 24e week bij voorkeur andere wee\u00ebnremmende middelen gebruikt. Ook worden NSAID's standaard gegeven als onderdeel van de pijnbestrijding na een keizersnee. Sluiting van de ductus Botalli bij de foetus is dan een natuurlijk proces. Paracetamol heeft deze bijwerkingen niet.\nZiekenhuisopnames door NSAID's en acetylsalicylzuur.\nNSAID\u2019s en acetylsalicylzuur (o.a. aspirine) zijn volgens het Harm-rapport verantwoordelijk voor 50% van de vermijdbare geneesmiddelgerelateerde acute ziekenhuisopnames in Nederland. In Nederland slikt 20% van de bevolking NSAID's of acetylsalicylzuur, zodat deze groep ruim vertegenwoordigd is. Op 26 maart 2008 stuurde de minister van VWS het rapport naar de Nederlandse Tweede Kamer. Beide kamers van de Staten-Generaal hebben het rapport aanvaard. Bovendien gaat gelijktijdig gebruik van ibuprofen met acetylsalicylzuur de bloedplaatjesremmende werking van acetylsalicylzuur tegen en zal zo het cardioprotectieve effect van acetylsalicylzuur verminderen. Na een reeks rechtszaken tegen de indeling door het CBG bleek in oktober 2012 dat in Nederland de voorgestelde indeling bleef gehandhaafd. Ibuprofen 200\u00a0mg (en in sommige winkels 400 mg) ligt in de algemene verkoop (AV). Een aantal NSAID's ligt nog bij de drogist en in de apotheek en heeft de status Uitsluitend Apotheek en Drogist (UAD). Een beperkt aantal NSAID's in hogere doseringen of in grotere verpakkingen heeft de status UA (Uitsluitend Apotheek). Ook blijft een groep UR (Uitsluitend Recept).\nAanbeveling 20 van het rapport Harm-Wrestling werd zo genegeerd.\nSelectieve COX-2-remmer.\nEr is een klasse geneesmiddelen ontwikkeld, de COX-2-remmers die wel de voordelen van de klassieke NSAID's zouden hebben, maar minder de bijwerkingen. Voorbeelden zijn etoricoxib (Arcoxia), rofecoxib (Vioxx) of celecoxib (Celebrex). Gebleken is dat deze middelen ook niet geheel risicovrij zijn. Het middel Vioxx is na een paar jaar in september 2004 door de fabrikant uit de markt genomen omdat het de kans op een hartinfarct ernstig bleek te vergroten. Omdat de kans op maag-darm-bloedingen nog steeds hoger is dan bij placebogebruik, wordt ook bij het gebruik van COX-2 selectieve NSAID's het gebruik van een maagzuurremmer geadviseerd bij hoogrisicopati\u00ebnten."}
{"id": "9236", "revid": "1310880", "url": "https://nl.wikipedia.org/wiki?curid=9236", "title": "Sassenheim", "text": "Sassenheim (lokaal ook wel uitgesproken en geschreven als Sassem) is een plaats en voormalige gemeente in Zuid-Holland. Per 1 januari 2006 is de gemeente met gemeenten Voorhout en Warmond opgegaan in de gemeente Teylingen. Sassenheim had inwoners () en de bebouwing had ten tijde van de samenvoeging haar grenzen nagenoeg bereikt. Sassenheim heeft geen overige dorpskernen maar wel buurtschappen, zoals Klinkenberg. De buurtschap Teijlingen is weliswaar aan Sassenheim vastgebouwd, maar maakt vanouds deel van de voormalige gemeente Voorhout. In die buurtschap staat de bekendste bezienswaardigheid van Sassenheim, de ru\u00efne van Teijlingen die tevens naamgever is van de huidige gemeente.\n \nGeschiedenis en etymologie.\nPrehistorie.\nDe kuststrook waaraan Sassenheim ligt, behoort tot de oudst bewoonde delen van Holland. Vanaf zo'n 5000 jaar geleden zijn in dit gebied strandwallen ontstaan door inwerking van de zee, waarbij jongere strandwallen gevormd werden ten westen van de oudere. Sassenheim is ontstaan op de oude strandwallen, toen de kust dus meer naar het oosten lag dan tegenwoordig. Deze ontwikkeling van strandwallen duurde tot in de Romeinse Tijd. Ten oosten van de strandwallen ontstond een moerasgebied. Als gevolg van zandwinning, uitbreiding van steden en dorpen en grondbewerking voor de bloembollenteelt zijn in de regio de strandwallen afgegraven. De Sassenheimse dorpskerk, die zich boven het straatniveau bevindt, herinnert nog aan de oude strandwal.\nDoor de afgraving zijn veel prehistorische bewoningssporen verloren gegaan. Er zijn echter in de hele regio talrijke sporen gevonden uit het Neolithicum en latere perioden. Vlak bij de Sassenheimse Sikkens Lakfabriek (AKZO Nobel) is een stenen sikkel uit die tijd gevonden. Deze werd gebruikt voor het snijden van riet en moerasgras. Ook gedurende de Bronstijd en IJzertijd was waarschijnlijk vrijwel het gehele strandwallengebied bewoond. De mensen leefden in die tijd van de jacht, van akkerbouw en van veeteelt.\nRomeinse tijd.\nIn de 1e eeuw na Christus legden de Romeinen ten zuiden van Sassenheim de noordgrens van hun rijk langs de huidige Oude Rijn, toen de belangrijkste tak van de Rijndelta. Vanuit het kustgebied voerden hun schepen van en naar Brittanni\u00eb. Waarschijnlijk werkten de Romeinen samen met de in het kustgebied wonende Germaanse stam van de Cananefaten. Bij Voorburg is een inscriptie teruggevonden, \"Municipium Aelium Cananefatium\". Aangenomen werd dat de Cananefaten (waar de hoofdstad naar vernoemd is) een afsplitsing waren van de Bataven, die op hun beurt weer een afsplitsing waren van de Chatten. Tegenwoordig wordt dit betwijfeld. Op basis van moderne opvattingen is het waarschijnlijker dat de etnogenese van de Cananefaten plaatsvond in het kustgebied zelf.\nDe vondst van een 2000 jaar oude waterput met een doorsnede van 125 centimeter bij Sassenheim duidt erop dat hier een relatief grote Germaanse nederzetting was. Het is daarmee niet gezegd dat de Sassenheimse nederzetting dus ook Cananefaats is. De Romeinse geschiedschrijver Tacitus vermeldt, dat de Frisii zich in twee secties aan de monding van de Rijn hadden gevestigd, maar aangenomen wordt, dat de meest westelijke groep daarvan pas na de neergeslagen Bataafse Opstand onder aanvoering van Julius Civilis (70 na Chr.) in het gebied van de Cananefaten, (Zuid) Holland, aankwamen. Het precieze verloop van deze zuidwestelijke expansie is onbekend. Waarschijnlijk ging het om losse verhuizingen langs het kustgebied tot diep in Vlaanderen en niet om territoriale uitbreidingen. Dit proces wordt verondersteld al vroeg in de Romeinse tijd te zijn begonnen en bereikte waarschijnlijk een hoogtepunt in de 3e eeuw.\nIn de 4e eeuw, de periode van de Grote Volksverhuizingen verlaten de Romeinen de streek richting het zuiden. Met hen vertrekt een belangrijk deel van de geromaniseerde Cananefaten, die waarschijnlijk opgingen is het stamverband van de Franken. De uitzonderlijk woeste zee en de daarmee gepaard gaande kusterosie, dwingen ook de Frisii halverwege de 3de eeuw grote delen van hun land te verlaten, zoals aan de hand van een vrij plotseling gebrek aan archeologische vondsten kan worden aangetoond. Velen wijken uit naar wat nu Vlaanderen en Engeland (Kent) is.\nVroege Middeleeuwen.\nVanaf eind 5e eeuw en vroege 6e eeuw vond opnieuw bewoning plaats in het kustgebied, door mensen die weer Friezen worden genoemd. Dit had sinds de Grote Volksverhuizing zeer waarschijnlijk vooral een politieke inhoud, en niet zozeer een etnische. De bevolking in deze periode bestond namelijk voornamelijk uit binnentrekkende Angelen en Saksen, al is niet uit te sluiten dat er nog oude Friezen in het gebied zijn achtergebleven. Dit zou een mogelijke verklaring kunnen zijn voor de naam Sassenheim: heim of woonplek van Saksen.\nAannemelijker is echter dat de naam Sassenheim is afgeleid van de (al dan niet Saksische) persoonsnaam Sahso (Saxo), een vorm die wel meer voorkwam in West-Nederland en aansluit bij de eerst gedocumenteerde naam Sagnem. M. F. P. Dijkstra stelt dat dit het geval moet zijn, omdat plaatsnamen eindigend in -heem (of een variant daarom zoals -om, -um, -heim etc.) die aan een persoonsnaam zijn gekoppeld doorgaans verder van de rivier afliggen (in dit geval de Rijn) dan plaatsnamen die zijn gebaseerd op een zelfstandig naamwoord en aan de riviermonding liggen. De eerste groep is later ontstaan, wat aansluit bij archeologische vondsten in het gebied; de plaatsnamen gebaseerd op een persoonsnaam moeten individuele ontginningen zijn geweest (die in een later stadium ontstonden). Dat deze nederzettingen later zijn ontstaan of in ieder geval geen grote betekenis hadden, blijkt ook uit de activiteiten van Angelsaksische monniken uit Engeland in het gebied eind 7e eeuw.\nDe komst van deze monniken maakt echter ook een derde \u2013 doch door Sassenheims geografische ligging minder aannemelijke \u2013 hypothese mogelijk: dat het dorp is gesticht door Angelsaksische bezoekers van de andere kant van de Noordzee. In het jaar 690 kwam Willibrord met 11 monniken bij Katwijk aan land. Zijn opdracht was de (nieuwe) Frisii tot het christendom te bekeren. Onder zijn leiding werden een aantal moederkerken gesticht, onder andere in Oegstgeest. Vanuit Voorhout werd later pas in Sassenheim een kapelletje gesticht. Wanneer er toch van wordt uitgegaan dat de plaatsnaam Sassenheim woonplaats der Saksen betekent, is dit indirect een aanwijzing voor een gering aandeel van Saksische migranten vlak ten noorden van de Rijnmond te midden van bewoners met een andere etnische achtergrond.\nWillibrord gaf zijn bezittingen aan de abdij van Echternach, die ook door hem was gesticht. Door de invallen van de Noormannen kon deze abdij de controle over alle goederen en rechten niet goed uitvoeren. De Bisschop van Utrecht nam deze taak over, maar ook hij moest vluchten voor de Noormannen. Toen deze eindelijk verdreven waren, bleken de Hollandse Graven alle bezittingen ingepikt te hebben. Daarom maakte de Bisschop van Utrecht een lijst van alle goederen die na 850 verloren waren gegaan. Op deze lijst wordt voor het eerst melding gemaakt Hostsagnem (Oost-Sassenheim) en Westsagnem (West-Sassenheim). De naam is dus al sinds de eerste helft van de 9e eeuw in gebruik. Later in de 10e eeuw werd de naam Saxnem, Zassenem of Sassem gebruikt.\nLate Middeleeuwen.\nNa de opkomst van het graafschap Holland uit het Friese grondgebied, verschenen er in de 13e eeuw een drietal ridderhofsteden rond Sassenheim: aan de zuidzijde, nabij de aftakking van de strandwal naar Warmond een kasteel van de heren van Alkemade; aan de NO-zijde, aan de oostelijke rand van de strandwal (aan de \"Leede\") de ridderhofstede Ter Leede; en vlak ten noorden van het dorp lag een door een gracht omgeven volksburcht langs de westelijke rand van de strandwal. Heer Dirk van Teylingen liet deze waterburcht rond 1250 uitbouwen en versterken tot een woonburcht, waarvan we de restanten nog kennen als de Ru\u00efne van Teylingen. Vanuit deze strategische vesting werd op last van de Hollandse graven in westelijke richting een verhoogde weg naar het grafelijk jachtdomein in de Noordwijkerhoutse duinen aangelegd, door de moerassige strandvlakte; een gedeelte ervan zou voor altijd bekend blijven staan als de Gravendam ('s Gravendamseweg). De landerijen bij Slot Teylingen staan bekend als het keukenduin (waaraan de Keukenhof zijn naam dankt) en ontleent zijn naam aan het feit dat de opbrengsten van het duingebied zoals wild, vee en allerlei kruiden en bessen bestemd waren voor de huishouding ofwel keuken van het slot. De bekendste bewoner was de Hollandse gravin Jacoba van Beieren, die zich in het slot terugtrok na de Hoekse en Kabeljauwse twisten en haar gemaal Frank van Borssele, de eerste stadhouder van Holland na de graventijd.\nHet moerasgebied ten oosten van de oude strandwal veranderde in de loop der eeuwen in veengebied, die werden bedijkt, ingepolderd en in cultuur gebracht. De bevolking groeide echter langzaam: in 1369: 133 inwoners (33 huizen), in 1623: 276 inwoners (in 69 huizen).\nModerne tijd.\nIn de 17e en 18e eeuw bouwden rijke kooplieden langs de Heerweg, de huidige Hoofdstraat, hun prachtige zomerverblijven. Op een enkele na zijn deze allemaal verdwenen. Rond 1860 kwam Sassenheim pas echt tot bloei door de opkomst van de bloembollenteelt. In die tijd bezat Sassenheim de grootste korenmolen tussen het IJ en de Maas. De romp van deze molen is opgenomen in de architectuur van de huidige woonwijk Postwijk. Door industrie en handel rijk geworden kooplieden uit de grote steden kwamen naar Sassenheim en stichtten er buitenplaatsen (van noord naar zuid): het Huis ter Leede (op de fundamenten van het oude kasteel), Huize Rusthoff, Het Oude Koningshuis, Huis te Nieuwborgh, Huis Sassigt, Huis Ter Weegen, Wilt Rijk en Clinkenbergh. Destijds had Sassenheim ook het monopolie voor het ophalen van hout- en turfas bij de burgers van Sassenheim, Lisse en Hillegom. De as werd in de asschuur aan de Vaartkade opgeslagen. Uiteindelijk werd de as per schip via De Kaag naar Leiden vervoerd, waar ze aan de zeepziederijen werd verkocht. Zo zijn de inwoners van Sassenheim aan hun bijnaam gekomen: de asbakken.\nVanaf de volkstelling in 1899 groeide het inwonertal van circa 1.950 inwoners naar bijna 7.000 in 1946. Een sterke groei, die zich voortzette tot circa 14.600 inwoners in 1991. Met name de ontwikkeling van Sassenheim als industriegemeente \u00e9n forensengemeente heeft hiertoe bijgedragen. De groei ging gepaard met een aanzienlijke toename van de welstand. De vernieuwing en de uitbreiding van de winkelstand hield daarmee gelijke tred. Modernisering van panden, kaalslag en nieuwbouw zorgden voor drastische veranderingen in de bebouwing. Veel van het karakteristieke dorpsgezicht ging daarmee verloren. Door grondgebrek zijn er nog maar beperkte mogelijkheden voor woningbouw en is de groei vrijwel tot een eind gekomen.\nNa 1945 is de nadruk komen te liggen op het aantrekken van lichte industrie, waardoor de weinige bloembollengronden die Sassenheim bezat, zijn verdwenen. Sassenheim heeft zich ontwikkeld als industrie- en forensengemeente.\nBestuur en justitie.\nIn Sassenheim is het gemeentekantoor van Teylingen gevestigd. In het gemeentekantoor is ook het politiebureau van de gemeente gevestigd.\nSassenheim heeft een particuliere justiti\u00eble jeugdinrichting (ontworpen door Van Egmond; architecten), Forensisch Centrum Teylingereind. In de volksmond wordt de inrichting jeugdgevangenis genoemd. Binnen Teylingereind verblijven jongeren die op last van de kinderrechter in een gesloten omgeving geplaatst zijn. Zij zitten in voorlopige hechtenis, hebben een detentiestraf of PIJ-maatregel opgelegd gekregen of zijn opgenomen ter observatie. Jongeren tussen 12 en 18 jaar worden gedurende korte of langere periode behandeld. Binnen Teylingereind is een vso/zmok-school, genaamd De Burcht.\nEconomie.\nDe bloembollenteelt heeft voor de groei van Sassenheim gezorgd, maar is bijna volledig uit het dorp verdwenen. Ten opzichte van de andere dorpen in de Bollenstreek is er vrij veel industrie gevestigd. De vestiging van AkzoNobel is de grootste en is voortgekomen uit de verf- en lakfabriek Sikkens, die zich in 1939 vanuit Groningen in Sassenheim had gevestigd. AkzoNobel is gevestigd op het bedrijventerrein Sassenheim-Zuid. Het dorp heeft daarnaast twee andere bedrijventerreinen: Jagtlustkade en Industriekade.\nIn Sassenheim staan ook een verffabriek van Akzo Nobel, een koekfabriek, een pakkettensorteercentrum van PostNL en een distributiecentrum van Dirk.\nBezienswaardigheden.\nSassenheim heeft 22 rijksmonumenten. De belangrijkste bezienswaardigheden zijn:\nZie ook:\nVerkeer en vervoer.\nSassenheim heeft een treinstation aan de Schiphollijn tussen Leiden en Schiphol. Op 9 december 2011 werd het station geopend. Sinds de aanleg van deze spoorlijn was het de wens van de gemeente om ook een halte bij het dorp te krijgen. De NS wilde dit nieuwe station alleen bedienen als alle lokale buslijnen ook het station zouden bedienen. Hiertoe werd een bustunnel onder de snelweg aangelegd om het station bereikbaar te maken voor buslijnen van en naar het station. \nTen oosten van Sassenheim loopt de autosnelweg A44.\nSport en cultuur.\nSport.\nSassenheim heeft het grootste sportcomplex van gemeente Teylingen, genaamd de Wasbeek. Op dit sportcomplex zijn verschillende sportvelden en een zwembad te vinden. Daarnaast spelen The Bassets, tennisclub STV en de korfbalvereniging TOP in Sassenheim. De voetbalverenigingen Ter Leede en RKVV Teylingen spelen op sportcomplex De Roodemolen. Voor een relatief klein dorp als Sassenheim, spelen veel clubs op de hoogste niveaus van Nederland. TOP wordt gezien als een van de beste korfbalverenigingen van Nederland.\nSportverenigingen:\nKerken.\nIn Sassenheim zijn vier actieve kerken:\nDaarnaast is er ook een moskee in het dorp.\nStedenbanden.\nSassenheim heeft banden met de volgende steden:"}
{"id": "9237", "revid": "1061913", "url": "https://nl.wikipedia.org/wiki?curid=9237", "title": "Bevolkingsonderzoek", "text": "Een bevolkingsonderzoek of screening is het onderzoeken van een in principe gezonde populatie om asymptomatische gevallen van een ziekte of aandoening op het spoor te komen, in de veronderstelling dat deze aandoening in een vroeg stadium misschien beter te behandelen is. Een bevolkingsonderzoek naar ziekten in een vroeg stadium valt onder de secundaire preventie van ziekten. \nOm voor screening in aanmerking te komen moet een aandoening aan een aantal voorwaarden voldoen:\nZo is weleens het idee geopperd om rokers op latere leeftijd jaarlijks voor een longfoto op te roepen; dit bleek niet werkbaar omdat aan punt 1, 3, en 4 niet werd voldaan: een longtumor kan in drie maanden verschijnen, de prognose blijft zelfs bij vroege ontdekking slecht, en het blootstellen van grote bevolkingsgroepen aan de straling die vrijkomt bij het maken van een longfoto is niet wenselijk.\nIn 2016 wordt er in Nederland bij vrouwen op borstkanker (vrouwen van 50 tot 75 jaar, tweejaarlijks onderzoek) en op baarmoederhalskanker (vrouwen van 30 tot 60 jaar, vijfjaarlijks onderzoek) gescreend. Baby's worden door een hielprik op 17 aangeboren afwijkingen gescreend, onder andere fenylketonurie (PKU), adrenogenitaal syndroom (AGS) en congenitale hypothyreo\u00efdie (CHT) en gedurende hun leven worden verschillende screenings aangeboden aan alle kinderen door de jeugdgezondheidszorg. Zwangere vrouwen kunnen een combinatietest laten doen om gescreend te worden op het syndroom van Down. Dit is een voorbeeld van prenatale screening.\nZowel mannen als vrouwen tussen 55 en 75 jaar worden in Nederland onderzocht via een bevolkingsonderzoek naar darmkanker. Zij ontvangen elke twee jaar een uitnodiging. Het bevolkingsonderzoek is gestart in 2014."}
{"id": "9239", "revid": "143267", "url": "https://nl.wikipedia.org/wiki?curid=9239", "title": "Jon Bon Jovi", "text": "John Francis Bongiovi Jr. (Perth Amboy, 2 maart 1962), professioneel bekend als Jon Bon Jovi, is een Amerikaans zanger, componist, muzikant, die vooral bekend is als de leadzanger van de band Bon Jovi. Ook heeft hij enkele rollen gehad in Hollywoodfilms en televisieseries.\nLevensloop.\nBongiovi veranderde zijn naam in Jon Bon Jovi toen zijn platenmaatschappij hem dit aanraadde. Hij trouwde op 29 april 1989 in Las Vegas en heeft vier kinderen.\nMet Bon Jovi verkocht Jon meer dan 140 miljoen albums, en scoorde hij vele grote hits, waaronder \"You Give Love a Bad Name\", \"Livin' on a Prayer\", \"Keep the Faith\" en \"It's My Life\". Jon heeft ook twee soloalbums opgenomen. De eerste was \"Blaze of Glory\" uit 1990, waarop de gelijknamige hit staat. Ook de singles \"Miracle\" en \"Never Say Die\" zijn afkomstig van dit album, maar werden niet echt grote hits. In 1997 verscheen Jons tweede soloalbum, getiteld \"Destination Anywhere\". Bij dit album hoort ook een driekwartier durende speelfilm. In deze film verwerkt Jon de dood van Katherine Korzilius, de dochter van Bon Jovi's toenmalige tourmanager. Op het album \"Destination Anywhere\" staat dan ook een nummer genaamd \"August 7, 4:15\", dat slaat op 7 augustus 1996, de dag waarop Korzilius overlijdt. \nBon Jovi speelde in \"Moonlight and Valentino\", \"The Leading Man\", \"Destination Anywhere\", \"Homegrown\", \"Little City\", \"No Looking Back\", \"Row Your Boat\", \"U-571\", \"Pay it Forward\", \"Cry Wolf\", \"Pucked\" en \"New Year's Eve\". Hij verscheen tevens in de televisieseries \"Sex and the City\", \"Ally McBeal\", \"Las Vegas\" en \"The West Wing\".\nHij zet zich in voor veel goede doelen, zoals Project H.O.M.E., Habitat for Humanity, de Special Olympics, het Amerikaanse Rode Kruis en de Elizabeth Glaser Pediatric AIDS Foundation. Voor zijn humanitaire werk ontving hij in 2001 een eredoctoraat \"Humanities\" van de Monmouth University in New Jersey. Hij is benoemd tot de eerste ambassadeur van Habitat for Humanity. Verder is hij oprichter en mede-eigenaar van de \"Philadelphia Soul\", een arenafootballteam. Al het geld dat hiermee verdiend wordt, gaat naar goede doelen. Ook is hij lid van de White House Council for Community Solutions."}
{"id": "9240", "revid": "1330881", "url": "https://nl.wikipedia.org/wiki?curid=9240", "title": "Astrid van Saksen-Coburg", "text": "Astrid Jos\u00e9phine-Charlotte Fabrizia Elisabeth Paola Marie (Brussel, 5 juni 1962), prinses van Belgi\u00eb, aartshertogin van Oostenrijk-Este, is het tweede kind van koning Albert II en koningin Paola van Belgi\u00eb. De prinses werd vernoemd naar haar grootmoeder koningin Astrid.\nDoor haar huwelijk met Lorenz van Oostenrijk-Este op 22 september 1984 is Astrid ook in het bezit van de adellijke titel aartshertogin van Oostenrijk-Este. Uit dit huwelijk kwamen vijf kinderen. Net zoals haar man en kinderen draagt de prinses nog andere titels verbonden aan het huis Oostenrijk-Este. Deze titels worden niet wettelijk erkend in Belgi\u00eb aangezien buitenlandse titels dragen bij wet verboden is.\nSinds de geboorten van de vier kinderen van haar broer Filip is Astrid vijfde in de lijn van de troonsopvolging.\nPrinses Astrid is lid van de Medische component van Defensie. Ze was tevens senator van rechtswege en ze was ook jarenlang voorzitter van het Belgische Rode Kruis.\nBiografie.\nGeboorte en jeugd.\nPrinses Astrid werd geboren op 5 juni 1962. Haar peetouders waren prins Fabrizio Ruffo di Calabria en groothertogin Josephine Charlotte. De prinses groeide op in het Kasteel Belv\u00e9d\u00e8re. Na haar middelbare studies in Brussel, studeerde ze gedurende \u00e9\u00e9n jaar kunstgeschiedenis aan de Universiteit Leiden in Nederland. Zij voltooide haar opleiding in Gen\u00e8ve, aan het \"Institut d'Etudes europ\u00e9ennes\", en in Michigan.\nNaamgeving.\nZoals vele leden van koninklijke families draagt prinses Astrid meerdere voornamen, elk met een bepaalde betekenis:\nHuwelijk en kinderen.\nOp 22 september 1984 trad prinses Astrid in Brussel in het huwelijk met Lorenz, Aartshertog van Oostenrijk-Este, die Prins van Belgi\u00eb werd in 1995. Het paar woonde in het Zwitserse Bazel van 1984 tot 1993, waarna ze verhuisden naar Brussel waar ze Villa Schonenberg bewonen op het Koninklijk Domein van Laken. Astrid en Lorenz hebben vijf kinderen:\nIn 2016 werd haar eerste kleinkind, Anna Astrid, geboren. In 2019 werd haar tweede kleinkind Maximilian geboren.\nTroonopvolging.\nOp 21 juni 1991 werd artikel 85 van de Belgische Grondwet gewijzigd, waardoor de Salische Wet, die bepaalt dat enkel mannen in aanmerking komen voor de troonopvolging, werd afgeschaft. Astrid kwam hierdoor als derde in lijn te staan voor die troonopvolging, en na de opvolging door haar vader, koning Albert II, als tweede. Ze bleef op die plaats staan tot de geboorte van prinses Elisabeth. Ze is, na de geboorte van de vier kinderen van prins Filip, op de zesde plaats gekomen. Sinds de troonswisseling in 2013, waarbij haar oudere broer Filip de eed aflegde als zevende Koning van Belgi\u00eb, staat Astrid opnieuw op de vijfde plaats.\nActiviteiten.\nZoals haar moeder, Paola Ruffo di Calabria, hecht Astrid veel belang aan sociale problemen en armoede. Ze neemt dan ook deel aan een groot aantal offici\u00eble activiteiten zowel in Belgi\u00eb als in het buitenland. Sinds de troonsbestijging van haar broer Filip in 2013, hebben hij en Mathilde beslist meer activiteiten op zich te nemen waardoor Astrid en Lorenz minder offici\u00eble taken kregen. Op 21 juli 2016, de nationale feestdag van Belgi\u00eb, waren de prinses en haar gezin opmerkelijk niet aanwezig op het nationaal defil\u00e9 in Brussel. Hierdoor werd een vermoedelijk dispuut in het koningshuis, die werd gecre\u00eberd door de verdeling van activiteiten, voor het publiek duidelijk. Astrids jongere broer Laurent was wel present, maar was de enige aanwezige in de \"prinsenbox\".\nPrinses Astrid werd op 22 mei 1997 lid van de krijgsmacht. Ze legde in Evere de eed af als luitenant-kolonel in aanwezigheid van haar vader Albert II van Belgi\u00eb en van de toenmalige minister van Defensie Jean-Pol Poncelet. Op 26 december 2003 werd ze gepromoveerd tot kolonel en trad daarmee in de voetsporen van haar overgrootmoeder. In tegenstelling tot haar collega's krijgt de prinses geen traditionele officierenopleiding. In 2000 bracht ze een bezoek aan het Militair Hospitaal in Neder-Over-Heembeek en sporadisch woont ze ook bijeenkomsten van de hoofden van medische diensten van de NAVO bij.\nAls dochter van het staatshoofd was ze tot de troonswisseling op 21 juli 2013 senator van rechtswege. Ze legde de eed af op 20 november 1996.\nAstrid volgde in 1994 haar vader op als voorzitster van het Belgische Rode Kruis. De prinses zat vergaderingen en werkgroepen voor. Ze hield toezicht op de activiteiten van het Rode Kruis en de humanitaire operaties in het buitenland. Eind 2007 raakte bekend dat zij zich geen kandidaat meer stelde voor een nieuwe ambtstermijn. Daarmee liep haar mandaat af op 31 december 2007. \nVerder is Astrid erevoorzitster van de European Organisation for Research and Treatment of Cancer en sinds 19 december 2000 is ze ook erevoorzitster van de raad van bestuur van de Geneeskundige Stichting Koningin Elisabeth. Zoals bij het voorzitterschap van het Rode Kruis gaf haar vader Albert II de fakkel door aan prinses Astrid. In januari 2010 aanvaardde zij ook het erevoorzitterschap van de Damiaanactie. Ze volgde haar tante, koningin Fabiola, op die 45 jaar lang deze functie bekleedde. In 2011 bezocht de prinses India om er het werk van de Damiaanactie waar te nemen. Verder is Astrid een speciale gezant van de Roll Back Malaria Partnership, een internationale organisatie die zich inzet in de strijd tegen malaria.\nIn 2009 werd prinses Astrid lid van het Honorary Board van het Internationaal Paralympisch Comit\u00e9.\nAstrid was ook actief in internationale humanitaire activiteiten. Ze bezocht bijvoorbeeld Benin, waar ze aidspati\u00ebnten ontmoette, Thailand, waar ze een conferentie over landmijnen bijwoonde, of Cambodja, waar ze Belgische ontmijners opzocht.\nZe vertegenwoordigt ook, al dan niet met haar man Lorenz, Belgi\u00eb in het buitenland waardoor ze met personen van het hoogste niveau in contact komt. Ze leidt vooral, in opvolging van prins Filip, de delegaties bij Belgische handelsmissies. In die hoedanigheid bezocht zij Angola, Zuid-Afrika en India (2013), Colombia, Peru, Maleisi\u00eb en Singapore (2014), Qatar, Canada en de Verenigde Arabische Emiraten (2015).\nTitulatuur.\nDe offici\u00eble aanspreking van prinses Astrid is als volgt:\nDe overige titels die zij bezit zijn wettelijk niet erkend. Deze titels worden wel internationaal gebruikt en binnen het keizerlijk huis Habsburg-Lotharingen-Este. Het is volgens de wet Belgen immers verboden andere buitenlandse titels te dragen. Deze titels zijn onder andere \"Keizerlijk Prinses van Oostenrijk en Koninklijk Prinses van Hongarije, Bohemen en Kroati\u00eb\"."}
{"id": "9242", "revid": "231402", "url": "https://nl.wikipedia.org/wiki?curid=9242", "title": "Foutpositief en foutnegatief", "text": "Een foutpositief of valspositief testresultaat (Engels: \"false positive\", Duits: \"Falsch-positiv\") is een uitslag van een test/experiment die ten onrechte positief is. Analoog is een foutnegatief of valsnegatief resultaat (Engels: \"false negative\", Duits: \"Falsch-negativ\") een uitslag van een test die ten onrechte negatief is. Beide soorten uitslagen komen niet overeen met de werkelijkheid.\nAls getest wordt of iemand een bepaalde ziekte heeft en de test geeft een bevestigende (positieve) uitslag terwijl de ziekte in werkelijkheid niet aanwezig is, dan is de uitslag van de test foutpositief. In het geval van een statistische toets is dit een fout van de eerste soort of fout van type I.\nGeeft de test aan dat de persoon de ziekte niet zou hebben (negatief) terwijl de ziekte in werkelijkheid wel aanwezig is, dan is de uitslag van de test foutnegatief. Bij een statistische toets is dit een fout van de tweede soort of fout van type II."}
{"id": "9243", "revid": "210472", "url": "https://nl.wikipedia.org/wiki?curid=9243", "title": "Fout-negatief", "text": ""}
{"id": "9244", "revid": "37556", "url": "https://nl.wikipedia.org/wiki?curid=9244", "title": "Sensitiviteit", "text": ""}
{"id": "9245", "revid": "344538", "url": "https://nl.wikipedia.org/wiki?curid=9245", "title": "Sensitiviteit en specificiteit", "text": "Sensitiviteit is de gevoeligheid van een test in de diagnostiek, dat wil zeggen hoe goed de test erin slaagt het verschijnsel aan te tonen waarop getest wordt. Specificiteit bepaalt hoe specifiek de test is, dat wil zeggen hoe goed de test erin slaagt de afwezigheid van het verschijnsel aan te tonen. De sensitiviteit en de specificiteit worden beide uitgedrukt als fractie, of in procenten, bijvoorbeeld 0,9 of 90%.\nSensitiviteit en specificiteit in de geneeskunde.\nSensitiviteit.\nDe sensitiviteit van een geneeskundige test is het percentage terecht positieve uitslagen onder de zieke personen. Het is de verhouding tussen het aantal personen die positief scoren waarbij de door de test onderzochte ziekte daadwerkelijk aanwezig is en het totaal van alle onderzochte personen met de ziekte, inclusief het aantal personen die negatief scoren en bij wie de ziekte toch aanwezig is. Het is dus een maat voor de gevoeligheid van de test voor de onderzochte ziekte. Hoe hoger de sensitiviteit van een test, hoe groter de kans dat iemand die de ziekte daadwerkelijk heeft een positieve testuitslag krijgt, dus weinig foutnegatieve uitslagen (weinig C). Een testuitslag is positief als de a-posteriori-kans (nakans, achteraf-kans) die erbij hoort groter is dan de nakans die bij het andere negatieve testresultaat hoort.\nSpecificiteit.\nDe specificiteit van een geneeskundige test is het percentage terecht negatieve testuitslagen onder de niet-zieke personen, oftewel de verhouding tussen het aantal terecht negatieve uitslagen (niet ziek, negatieve uitslag) en het totaal van alle gevallen waarbij de ziekte afwezig is. Het totaal van alle gevallen waarbij de ziekte afwezig is bestaat uit een som van de gevallen waarbij een foutpositieve uitslag (loos alarm) is verkregen en de gevallen die een terechte negatieve uitslag kregen. Zie de formules hieronder. Dus hoe hoger de specificiteit van een test, hoe groter de kans dat iemand die de ziekte niet heeft, een negatief testresultaat krijgt. Een hoge specificiteit betekent weinig foutpositieve uitslagen (weinig B).\nIdeale test vanuit het standpunt van sensitiviteit en specificiteit.\nEen test kan een hoge sensitiviteit (gevoeligheid) hebben, maar vaak vals alarm slaan. De test moet ook specifiek zijn, dat wil zeggen zo veel mogelijk positieve uitslag geven bij de door de test onderzochte ziekte, en zo weinig mogelijk bij afwezigheid van de geteste ziekte. Een ideale test zou een sensitiviteit van 100% moeten hebben (bij alle ziektegevallen is de test positief) en ook een specificiteit van 100% (als de ziekte afwezig is, is de test negatief). Deze 100% accurate test is de gouden standaard. In werkelijkheid is dit nooit het geval, of is zo'n test niet praktisch of te duur.\nDefinitie.\nDe aantallen \"A\", \"B\", \"C\" en \"D\" zijn gedefinieerd zoals in de onderstaande kruistabel.\nSensitiviteit en specificiteit (in fracties) kunnen nu rekenkundig als volgt beschreven worden:\nDoor de resultaten van de bewerkingen te vermenigvuldigen met 100 krijgt men een uitdrukking van deze maten in procenten.\nOp grond van bovenstaande definities wordt in het ideale geval voor zowel de specificiteit als de sensitiviteit van een test 100% gevonden. In werkelijkheid komt dit niet voor. \nMeestal daalt het ene als het andere stijgt: een test waarbij de testuitslagen niet binair zijn (een test met meer dan twee uitslagen) heeft altijd een twijfelgebied (grijs gebied), en een hoge specificiteit wordt bereikt door in dit twijfelgebied negatief te kiezen, terwijl een hoge sensitiviteit juist wordt bereikt door dit twijfelgebied positief te kiezen. Men kiest afhankelijk van de situatie voor een zo hoog mogelijke specificiteit of een zo hoog mogelijke sensitiviteit.\nSoms wordt de relatie tussen sensitiviteit en 1 \u2013 specificiteit in functie van de afkappunten grafisch voorgesteld door een ROC-curve. Met behulp van deze ROC-curve kan de optimale keuze van afkappunt worden gekozen waarbij de sensitiviteit en specificiteit maximaal zijn.\nVoorbeelden.\nHiv-test.\nEen opsporingstest voor hiv bij bloeddonoren moet een zo hoog mogelijke sensitiviteit hebben: men wil dus vermijden dat er fout-negatieve uitslagen zijn. Een fout-negatieve uitslag wil zeggen dat iemand die hiv-besmet is, de uitslag krijgt dat hij gezond is. In dat geval zal onterecht het bloed als gezond worden beschouwd en zal het bij toediening de acceptor besmetten.\nDe sensitiviteit van de test kan worden ingesteld door te schuiven met de drempelwaarde: de waarde waarbij de test als positief wordt beschouwd. Indien bv. 5 en meer als een positieve testuitslag beschouwd wordt en minder dan 5 als een negatieve testuitslag dan is 5 de drempelwaarde (afkappunt, Engels: \"cut-off point\"). Naarmate het afkappunt hoger ligt, zal het aantal dat positief scoort dalen, dus ook de sensitiviteit. Voor specificiteit geldt het omgekeerde. Een test met hoge sensitiviteit (lage drempel) zal dus een lagere specificiteit hebben, waardoor sommige mensen onterecht als hiv-positief worden beschouwd. Hun bloed zal onterecht geweigerd worden, maar dit is veel minder erg dan het omgekeerde. Test men echter iemand die bezorgd is voor zijn eigen gezondheid dan geldt het omgekeerde, en zal men een positieve test (die een gerede kans heeft onterecht positief (fout-positief), te zijn) door een nader onderzoek altijd willen bevestigen.\nIn de praktijk zal men meestal eerst een test gebruiken met een hoge sensitiviteit, zoals ELISA waarmee hiv-antistoffen in het bloed aangetoond kunnen worden. Indien het resultaat negatief is kan men de pati\u00ebnt geruststellen en zeggen dat hij niet besmet is met hiv. Als de ELISA positief is zal men de pati\u00ebnt hier echter nog niet over inlichten. Gezien de lagere specificiteit van de ELISA is er immers een substantieel aantal foutpositieve testuitslagen en loopt men het risico de pati\u00ebnt onterecht slecht nieuws te brengen. In plaats daarvan zal men op hetzelfde bloedstaal een test uitvoeren met hoge specificiteit: een immunoblot. Als ook deze test positief is kunnen we met grote zekerheid stellen dat de pati\u00ebnt seropositief is voor hiv.\nSchuld van een verdachte.\nEen voorbeeld van een situatie waarin juist een hoge specificiteit gewenst is, is de gerechtelijke toetsing van de strafbaarheid van een verdachte. Deze moet liefst een zo hoog mogelijke specificiteit hebben. Foutpositief betekent in dit geval namelijk dat een onschuldige toch schuldig wordt bevonden. Fout-negatief betekent dat een schuldige onschuldig wordt bevonden. In het rechtssysteem gaat men ervan uit dat het erger is een onschuldige op te sluiten dan een schuldige vrijuit te laten gaan.\nMen wenst bij de veroordeling dus zo weinig mogelijk foutpositieven. Dus krijgt de verdachte altijd het voordeel van de twijfel, ondanks dat hierdoor de sensitiviteit lager wordt en dus meer schuldigen vrijuit zullen gaan.\nHaalbaarheid.\nBij medische tests is een hoge sensitiviteit en specificiteit vaak niet haalbaar. Als beide 90% bedragen, wordt dat in de geneeskunde meestal al als een heel goede test beschouwd. Een zwangerschapstest is een van de beste, met een sensitiviteit en een specificiteit van circa 99%. Bij de reumatest zijn beide ongeveer 80%. De in 2021 actuele SARS-COV-2-antigeensneltest heeft een sensitiviteit van 96,2% en een specificiteit van 99,2%\nEffect van prevalentie.\nOm de uitslagen van onderzoeken zinvol te kunnen beoordelen is het van groot belang om de prevalentie te kennen. Een positief testresultaat bij een onderzoek naar een zeldzame aandoening heeft namelijk vaak niets te betekenen, omdat de kans op een foutpositieve uitslag dan veel groter is dan een terecht positieve uitslag. Zo doet zich het merkwaardige verschijnsel voor dat eenzelfde test in het ene land (of bevolkingsgroep) een hogere sensiviteit zal hebben dan in het andere land, als in dat tweede land (of in de tweede bevolkingsgroep) de prevalentie van de aandoening hoger is.\nEen theoretisch voorbeeld: een hiv-test geeft bij 1 op de 1000 bloedmonsters een positief resultaat, terwijl hiv afwezig is (specificiteit = 99,9%). Verder is bij alle bloedmonsters waarin hiv aanwezig is, de uitslag positief (sensitiviteit = 100%). Dit kan op het eerste gezicht betrouwbaar lijken, maar is sterk afhankelijk van de mate van voorkomen van hiv in de onderzochte bevolkingsgroep. Als de prevalentie in deze groep 1 op 10.000 bedraagt, dan resulteert dat bij 10.000 mensen in:\nIn dit voorbeeld is de kans dat iemand die positief op hiv getest wordt het ook werkelijk heeft dus 1 op 11, waarmee de test in werkelijkheid een stuk minder betrouwbaar is.\nStel nu dat de prevalentie van de ziekte niet 1 op 10.000 bedraagt maar 1 op 1000, dan resulteert een onderzoek met diezelfde hiv-test in:\nIn dit tweede voorbeeld is de kans dat iemand die positief op hiv getest wordt het ook werkelijk heeft, dus 1 op 2, waarmee de test ineens veel betrouwbaarder is dan in het eerste voorbeeld.\nSensitiviteit, specificiteit en de ROC-curve.\nBij een continue variabele is het vanzelfsprekend dat, bij positieve samenhang, de sensitiviteit zal stijgen naarmate het afkappunt, het punt waarop en waarboven men een testuitslag als positief aanziet, daalt. Is een tweede afkappunt lager dan het eerste dan zullen er niet alleen meer zieken zijn die positief scoren maar zullen er tevens meer niet-zieken zijn die positief scoren, met andere woorden een hogere sensitiviteit is steeds gekoppeld aan een lagere specificiteit (tenzij bij perfecte associatie). Men kan nu de sensitiviteit op de y-as weergeven van een cartesiaans stelsel in functie van 1 - specificiteit (x-as). Het resultaat van deze bewerking is een ROC-curve.\nGeschiedenis van de diagnostische interpretatie.\nIn de twintigste eeuw werd een hoge sensitiviteit gezien als een middel om de door de test onderzochte ziekte uit te sluiten, een hoge specificiteit om de diagnose te stellen. De oorzaak hiervan was een fundamenteel wantrouwen tegen de posttest-waarschijnlijkheden (nakansen) en dus ook voorspellende (predictieve) waarden (positieve voorspellende waarde = nakans bij positief testresultaat, negatieve voorspellende waarde is het complement van nakans bij negatief testresultaat).\nSensitiviteit en specificiteit worden dan, bij gebrek aan beter, als constanten geacht. Men vergeet bij deze manier van denken dat men, door het aantal zieken te vermenigvuldigen met een factor de representativiteit van de steekproef negeert en dat dit de oorzaak ervan is dat men geen valide nakans meer kan berekenen. Men veralgemeent dan de invaliditeit van de nakansen terwijl bij een representatieve steekproef de nakansen wel degelijk valide te berekenen zijn.\nDeze opvatting is in deze eeuw nog in brede kringen verspreid maar een nieuwe opvatting wint veld. De waarde van de nakans wordt voorop gesteld en er is weer vertrouwen in. Meer en meer worden naast de sensitiviteit en de specificiteit de voorspellende waarden vermeld. Bovendien construeerde men al aan het einde van de twintigste eeuw maten die een combinatie zijn van sensitiviteit en specificiteit: de likelihood ratio. Deze likelihood ratio moet dienen om de nakans te berekenen. Aan deze nakans wordt diagnostisch de hoogste waarde toegekend. Er lijkt zich dus op dit gebied een copernicaanse revolutie aan het voordoen: van de sensitiviteit en specificiteit naar de posttest-waarschijnlijkheid."}
{"id": "9247", "revid": "19424", "url": "https://nl.wikipedia.org/wiki?curid=9247", "title": "Test (geneeskunde)", "text": "Een test is in de geneeskunde een hulpmiddel om te onderzoeken of een persoon wel of niet een bepaalde ziekte heeft. Wijst de test uit dat die persoon de ziekte zou hebben, dan heet de uitslag van de test positief. Wijst de test daar niet op, dan heet de uitslag negatief.\nTests in de geneeskunde geven meestal geen volledige zekerheid. Is de test binair, dat wil zeggen met als uitslag alleen de twee mogelijkheden 'ja' en 'nee', dan is de uitslag eenduidig positief of negatief. De meeste tests zijn echter niet binair, maar geven een uitslag op een glijdende schaal, bijvoorbeeld een concentratie van een stof in het bloed. Een dergelijke test kan binair worden gemaakt door een drempelwaarde te kiezen waarboven of waaronder men de testuitslag positief noemt.\nWil men van een bepaalde populatie weten welke individuen een bepaalde ziekte hebben (bijvoorbeeld omdat het een risicogroep betreft), dan kan men overgaan tot een screening van die populatie op die ziekte.\nVeel medische tests, zoals allergietesten en bloedtesten, worden uitgevoerd in medische laboratoria. \nSommige medische tests dienen niet om een ziekte op te sporen, maar om de huidige toestand van de testpersoon te meten. Bijvoorbeeld om het verloop van een reeds bekende ziekte te bepalen (verbeterd, verslechterd of genezen) of de belastbaarheid van het lichaam te meten (zoals bij een sportkeuring, een geschiktheidskeuring voor een bepaald beroep of een rijvaardigheidstest voor een bepaalde risicogroep).\nSensitiviteit en specificiteit.\nIedere test heeft een bepaalde sensitiviteit en een bepaalde specificiteit. Met sensitiviteit wordt de kans op een positieve uitslag bij aanwezigheid van de ziekte bedoeld, met specificiteit de kans dat de test negatief is bij afwezigheid van de ziekte. De keuze van een drempelwaarde zal de sensitiviteit en de specificiteit be\u00efnvloeden.\nGoede tests zijn niet alleen sensitief (gevoelig), maar ook specifiek. Een voorbeeld is de zwangerschapstest, die op beide punten rond de 99% scoort. Een slechte test is bijvoorbeeld de reumatest, die op beide punten op omstreeks 70% blijft steken. De kans dat een pati\u00ebnt met een positieve uitslag ook reuma heeft, is bij een kleine a-priorikans ook n\u00e1 zo'n test nog steeds erg klein (zie het voorbeeld bij het artikel theorema van Bayes). Ook de serologische test op een infectie met de bacterie \"Borrelia burgdorferi\", verwekker van de lymeziekte, heeft zowel een lage sensitiviteit als een lage specificiteit.\nFout-positief en fout-negatief.\nIs de sensitiviteit van een test te laag, dan is er een grote kans dat de test aangeeft dat de proefpersoon de ziekte niet heeft, terwijl dat in werkelijkheid wel het geval is. De uitslag is dan fout-negatief.\nIs daarentegen de specificiteit te laag, dan is de kans groot dat de test aangeeft dat de proefpersoon de ziekte wel heeft, terwijl dat in werkelijkheid niet het geval is. De uitslag van de test is dan fout-positief.\nSchematisch.\nEen binaire test, dat is een test die slechts de uitkomsten 'positief' (de test suggereert de aanwezigheid van een conditie) en 'negatief' (de test suggereert de afwezigheid van een conditie) heeft, kan met de onderstaande 2\u00d72-tabel gemodelleerd worden. Daarin wordt de betrokken populatie als dubbele dichotomie voorgesteld met de tweedelingen 'ziek'(formula_1) of 'niet ziek' (formula_2), en testresultaat positief (+) of negatief (\u2013). De aantallen in de vier categorie\u00ebn zijn aangegeven met de letters A, B,C en D. Let wel, het betreft hier de hele populatie, en niet de steekproef die aan de test onderworpen is.\nVan belang zijn de volgende grootheden:\nVerder geldt nog:\nVoor de posttestwaarschijnlijkheid bij een positieve uitslag kan met behulp van het theorema van Bayes geschreven worden:\nOmdat formula_11, valt hieruit te concluderen dat de test een positief voorspellende waarde heeft als het quoti\u00ebnt formula_12. De inverse van dit quoti\u00ebnt wordt de positieve likelihood ratio genoemd:\nAls de positieve likelihood ratio gelijk is aan 1, dus formula_14, heeft de test geen enkele voorspellende waarde. Een test met een goede positief voorspellende waarde zal een positieve likelihood ratio hebben die ruim groter is dan 1. \nAls de test experimenteel is afgenomen bij een aantal testpersonen, worden de aantallen a, b, c en d in de verschillende categorie\u00ebn weergegeven in een soortgelijke tabel als hierboven. De verhoudingen tussen de waargenomen aantallen zijn schattingen voor de verschillende kansen in de populatie, zoals die gedefinieerd zijn in termen van de onbekende aantallen A, B, C en D in de populatie.\nVan zo'n test worden sensitiviteit en specificiteit geschat door:"}
