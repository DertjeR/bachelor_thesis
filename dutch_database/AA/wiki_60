<doc id="19442" url="https://nl.wikipedia.org/wiki?curid=19442" title="Doping">
Doping

Doping of pepstofgebruik is het gebruik van verboden middelen of methoden om sportprestaties te verhogen. Doping is in het Nederlands te vertalen met: stimulerend middel, pepmiddel of pepstof.
Definitie.
Het Wereld Anti-Doping Agentschap (WADA) definieert doping bijzonder breed als "overtreding (...) van de antidopingregels". Concreet gaat het om de volgende overtredingen of poging daartoe:
WADA stelt jaarlijks de dopinglijst (lijst met verboden stoffen en methoden) op die allereerst op 1 januari 2003 van kracht werd.
Een stof of methode kan op de dopinglijst worden geplaatst indien deze aan minimaal twee van de volgende drie criteria voldoet:
Dopingmiddelen.
Twee termen die veelvuldig worden gebruikt in verband met doping zijn androgeen en anabool. Androgenen zijn stoffen die de mannelijke eigenschappen, waaronder de seksuele kenmerken, in stand houden. Indien men van buitenaf stoffen met een androgene werking toedient, dan registreert het lichaam dat er een overvloed van deze stoffen aanwezig is en het zal de productie van lichaamseigen androgenen verlagen. Bij gebruik van hoge doses leidt dit binnen een aantal weken tot verschrompeling van de teelballen, onvruchtbaarheid en andere bijwerkingen. Met de term anabool worden de spiermassa vergrotende en herstelbevorderende werking, en aldus beoogde prestatiebevorderende werking, van deze middelen aangeduid.
Dopingmiddelen zijn veelal geneesmiddelen of geneesmiddelen die nog in onderzoek zijn. Ongeoorloofd gebruik kan ernstige bijwerkingen geven.
Anabole steroïden.
Anabole steroïden zijn de meest gebruikte middelen ter bevordering van de sportieve prestaties. De belangrijkste anabole steroïden zijn de synthetisch (kunstmatig) gemaakte stoffen nandrolon, metandïenon, clenbuterol en stanozolol, maar ook het lichaamseigen testosteron. De synthetische anabolica lijken chemisch meestal sterk op testosteron. Door kleine chemische aanpassingen van het testosteronmolecuul creëert men stoffen met een grotere anabole (prestatieverbeterende) werking, en tegelijkertijd probeert men de (nadelige) androgene effecten te minimaliseren. Afhankelijk van het specifieke middel en de toedieningweg zijn anabole steroïden enige uren tot maanden in het lichaam aanwezig en aantoonbaar bij een dopingcontrole. 
In toenemende mate populair zijn testosteronpleisters. Deze dienen het lichaam in een continue stroom een laag gedoseerde hoeveelheid testosteron toe. Testosteron uit pleisters is bij een dopingcontrole moeilijker aantoonbaar dan testosteron uit injecties of capsules. 
Een middel dat volledig voor dopingdoeleinden werd ontwikkeld is tetrahydrogestrinon (THG). THG wordt verkregen door chemische aanpassing van gestrinon (geneesmiddel bij endometriose). THG staat is een sterk werkzaam anabool. Op basis van onderzoek door Amerikaanse overheidsorganen vermoedt men dat topsporters jarenlang THG hebben gebruikt, zonder dat dit bij dopingcontroles werd ontdekt. Inmiddels zijn technieken beschikbaar waarmee men THG wel kan aantonen.
Het gebruik van anabole steroïden gaat gepaard met bijwerkingen: vermannelijking bij vrouwen (overmatige lichaamsbeharing, kaalheid, lage stem, vergroting van de clitoris) en borstvorming bij mannen. Acne, variërend van mild tot zeer uitgebreid, komt regelmatig voor. Doordat veel van deze middelen op de zwarte markt worden verhandeld, kunnen deze middelen verontreinigingen bevatten met aanvullende gezondheidsrisico’s. "Bedrijven" die dit soort middelen illegaal produceren zonder licentie worden "underground labs" genoemd.
Selectieve androgeenreceptormodulatoren (SARMs).
Sinds 2004 staan SARMs sterk in de belangstelling als mogelijke middelen voor de behandeling van osteoporose en ter behandeling van spiermassa tekorten. Ze werken voornamelijk anabool, en in veel geringere mate androgeen. Deze middelen grijpen aan op de androgeenreceptor, evenals de anabole steroïden. Ze binden zich sterker aan deze receptor dan de anabole steroïden, de voor anabole steroïden kenmerkende steroïdenstructuur hebben ze niet. 
Deze middelen zijn anno 2008 nog niet op mensen getest, waardoor niet valt in te schatten wat de bijwerkingen bij mensen zullen zijn. Standaard dopingtests kunnen SARMs niet opsporen. In 2006 is een methode beschreven waarmee SARMs door middel van massaspectrometrie kunnen worden aangetoond.
Merknamen voor deze middelen zijn er nog niet. In de medische literatuur zijn ze bekend onder codenamen als LGD2226, BMS564929, S4 en S6.
Bèta-2-agonisten.
Deze middelen zijn vooral bekend vanwege hun luchtwegverwijdende effecten. Ze worden veelvuldig gebruikt bij de behandeling van astma. Bèta-2-agonisten bezitten ook stimulerende eigenschappen en worden daarom veelvuldig door sporters misbruikt. Afhankelijk van dosis en toedieningroute kunnen deze stoffen nog enige dagen tot weken na gebruik bij een dopingcontrole worden aangetoond. Bijwerkingen zijn: versnelde hartslag, hartritmestoornisen en angina pectoris-aanvallen. Tevens kunnen zij een verhoogd glucosegehalte in het bloed en tremor veroorzaken. Sommige leden van de groep worden gebruikt om hun bijwerking, een spieropbouwend effect. Het bekendste voorbeeld is clenbuterol. Onder medisch toezicht zijn enkele leden van de groep soms weer toegestaan, zoals salbutamol: echter alleen bij inhalatie, waarbij slechts een verwaarloosbare systemische opname optreedt.
Bètablokkers.
Bij de meeste concentratiesporten zoals (boog)schieten zijn deze bètablokkers verboden. Ze verminderen het trillen door verlaging van de hartslag.
Bloeddoping.
Bij bloeddoping worden simpelweg rode bloedcellen ingespoten. Die kunnen afkomstig zijn van de atleet zelf of iemand anders met een passende bloedgroep.
Diuretica en maskerende stoffen.
Diuretica verhogen de urineproductie. Het directe effect is gewichtsverlies door sterk waterverlies. Dit kan voordeel opleveren in snelheidssporten en sporten waarbij per gewichtscategorie deelgenomen wordt. Ook wordt er gebruik van gemaakt als men na een periode van niet actief trainen te veel gewichtstoename heeft gehad in diverse sporten. Een tweede effect is dat door de verhoogde urineproduktie verboden stoffen en hun omzettingsprodukten versneld worden uitgescheiden. Dit effect frustreert het opsporen van de verboden middelen. Enkele voorbeelden zijn desmopressine, furosemide, probenicid en stoffen die het bloedplasmavolume verhogen zoals albumine en mannitol.
Douwe de Boer, wereldwijde anti-doping autoriteit, zei in 2024 dat door verbeterde opsporingstechnieken, diuretica niet meer in staat zijn om andere doping te verhullen. Om zelf als prestatiebevorderend middel te werken, is een behoorlijke dosis nodig. In geringe hoeveelheden zijn diuretica niet prestatiebevorderend. Het Wereldantidopingagentschap (WADA) heeft de norm voor acetazolamide, bumetanide, furosemide, hydrochlorothiazide, torasemide en triamterene gelegd op 20 nanogram per milliliter. Wordt een lagere concentratie aangetroffen, dan valt de dopingtest negatief uit. Bij hogere waarden moet wel een melding worden gemaakt. De regel is opgesteld omdat medicijnen regelmatig vervuild raken, doordat op eenzelfde machine vaak meerdere medicijnen worden gemaakt. Hierdoor kunnen sporen van het vorige product achterblijven in het volgende medicijn.
Erytropoëtine (epo) en aanverwanten.
Epo is een hormoon dat voornamelijk in de nieren wordt aangemaakt. Het bevordert de vorming van rode bloedcellen en daardoor de zuurstofopname. Sinds 1987 is een kunstmatig verkregen variant van epo beschikbaar. In de geneeskunde wordt epo gegeven ter behandeling van bepaalde vormen van bloedarmoede. Epo bestaat niet alleen uit eiwitten, maar bevat ook koolhydraatketens. Op basis van verschillen in deze ketens kan kunstmatig (recombinant) epo van lichaamseigen epo worden onderscheiden. Sinds 2001 kan epo-doping worden opgespoord. Na een enkelvoudige toediening van epo per injectie, is het middel na 3 dagen nog in de urine te detecteren. De antilichamen die bij deze test worden gebruikt vertonen echter kruisreacties met andere eiwitten, die zich met name na langdurige intensieve sportbeoefening in de urine kunnen bevinden. Dit kan fout-positieve uitslagen opleveren. epo en aanverwante stoffen zijn vooral bekend vanwege hun misbruik in de wielrennerij.
Sinds 2001 is darbepoëtine alfa (Aranesp of ook wel 'Nesp'), een met epo vergelijkbaar middel, op de markt. Darbepoëtine lijkt op epo en helpt bij de productie van rode bloedcellen. Er wordt gewerkt aan tests, onder andere door de fabrikant zelf, die de middelen van elkaar kunnen onderscheiden. Na een enkelvoudige toediening van darbepoëtine per injectie is het middel na 7 dagen nog in de urine te detecteren. In 2002 kwam daarnaast epoëtine delta (Dynopa) op de markt. Het epo-analogon "continuous erythropoiesis receptor activator" (CERA, merknaam Mircera) is in 2007 op de markt gekomen.
Het ongeoorloofd gebruik van CERA in de sport kan worden opgespoord. Of WADA het kan opsporen is niet zeker, de ASO (organisator van de Tour de France) beweert dat de door haar gebruikte laboratoria dat wel kunnen. Tijdens de Tour van 2008 is Riccardo Riccò positief getest op een derde generatie epo (Mircera). Fabrikant Roche heeft aangegeven opsporingsautoriteiten van aanvullende informatie en/of middelen te voorzien om opsporing mogelijk te maken. De huidige tests zijn wellicht nog niet waterdicht: Volgens Riccò is hij tienmaal gecontroleerd en slechts tweemaal positief bevonden. Naar zijn zeggen hadden al deze tests positief moeten zijn.
In 2008 vertoonde de BBC een documentaire waarin het aangaf dat de WADA minder streng op epo controleert. Dit heeft te maken met een aantal dure rechtszaken, waarbij de sporter en zijn verdediging twijfelden aan de juistheid van de uitslag van de test ter opsporing van de epo. Gebruikelijk is een test waarbij een streepjespatroon van zogenaamde eiwitbandjes op een plaat ontstaat. Het patroon van de sporter wordt vergeleken met het standaardpatroon (zonder gebruik van epo). Aanvankelijk hanteerde WADA strenge normen hiervoor: als de ligging van de bandjes maar weinig afweek werd de test als positief bestempeld. In de rechtszaken probeerde de verdachte sporter aan te tonen dat zonder epogebruik, de bandjes toch weleens wat verder van de standaard waarden af zouden kunnen liggen. WADA kampt met financiële en organisatorische problemen, en heeft besloten haar criteria voor het opsporen van doping met epo te versoepelen. Dat wil zeggen dat de eiwitpatronen zo sterk van elkaar moeten verschillen dat in een rechtszaak WADA ervan uitgaat te kunnen winnen. Eiwitpatronen die maar een beetje afwijken worden niet meer als 'positief' bestempeld, maar als 'verdacht' aangemerkt. Men vermoedt dat in verschillende laboratoria duizenden "verdachte" uitslagen liggen die duiden op het gebruik van doping met epo, maar geen juridische gevolgen hebben omdat ze niet formeel als positief gelden. Een voorbeeld: de tests van een vijftal skiërs liet duidelijk zien dat er sprake was van epogebruik, maar werd door WADA slechts als verdacht aangemerkt.
Het niet-medisch gebruik van epo en aanverwante middelen brengt risico's met zich mee. Door het grotere aantal rode bloedcellen wordt het bloed "stroperiger". Het risico op trombose, een beroerte of een hartaanval wordt groter.
Gendoping.
In 1997 en 1998 verschenen wetenschappelijke publicaties waaruit bleek dat knaagdieren die genetisch gemodificeerd waren, beter presterende spieren hadden. Als een stukje genetisch materiaal gecreëerd kan worden dat het beoogde prestatiebevorderende effect geeft, en er is een methode om dat materiaal in het lichaam te krijgen, de zogenaamde vector, kan op die manier gendoping worden toegepast.
Of de prestatiebevorderende effecten, zoals gevonden in dierproeven, ook bij de mens zullen optreden is nog niet bekend. Ook is er het risico dat de vector, zoals bijvoorbeeld het adenovirus, ziekte kan veroorzaken. Tot en met medio 2008 had het gebruik van een adenovirus één dode tot gevolg. Het gemanipuleerde genetisch materiaal kan ook schade opleveren en IGF-1 kan het risico op het ontstaan van kanker vergroten. Het aantal laboratoria dat in staat is dergelijke producten te maken is beperkt. Dit kan tot gevolg hebben dat malafide laboratoria nepvarianten op de markt gaan brengen.
Groeihormoon.
Groeihormoon kan sinds de jaren 80 van de 20e eeuw met behulp van genetische technieken worden geproduceerd. Het wordt als geneesmiddel gebruikt ter behandeling van sommige groeiproblemen. Vanwege zijn anabole eigenschappen wordt het misbruikt in de wedstrijdsport. 
Bijwerkingen: HGH verhoogt de bloedsuikerspiegel en kan diabetes mellitus veroorzaken. Het wordt daarom vaak in combinatie met insuline gebruikt. Overige bijwerkingen zijn vasthouden van vocht (risico op hoge bloeddruk), pijnlijke botten, spierpijn en het carpaletunnelsyndroom. 
Kunstmatig gemaakt HGH is qua eiwitstructuur identiek aan natuurlijk HGH; het opsporen van HGH-doping is daardoor bijzonder lastig. HGH verdwijnt snel uit het lichaam, wat opsporing extra bemoeilijkt. De enig toegestane opsporingsmethode is die van Strasburger. De onfeilbaarheid van deze methode staat nog ter discussie. Tot aan het begin 2007 was nog geen geval van een positieve HGH-dopingtest bekend. Het risico voor een sporter om positief op HGH te worden getest, schijnt momenteel minimaal te zijn.
Hormonen.
De bekendste hormonen die als dopingmiddel worden gebruikt zijn: humaan groeihormoon (HGH), "insulin-like growth factor 1" (IGF-1), erytropoëtine (epo), insuline en bepaalde groeifactoren. Insuline en HGH zijn tot op heden niet te detecteren door middel van een dopingtest. Sporters zijn dus in staat om deze middelen te gebruiken zonder enig risico tot schorsing.
“Insulin-like growth factor 1” (IGF-1).
IGF-1 is een groeibevorderend hormoon dat, indien ingespoten in de spieren, binnen enkele uren door het lichaam is afgebroken. Uit dierproeven blijkt dat IGF-1 het herstel van beschadigde spieren bevordert. IGF-1 is in toenemende mate op de zwarte markt verkrijgbaar. Het valt te betwijfelen of die producten wel IGF-1 bevatten: er is wereldwijd slechts een klein aantal laboratoria dat -voor experimentele doeleinden- IGF-1 maakt. Men vermoedt dat IGF-1 slechts op kleine schaal voor doping wordt gebruikt. IGF-1 kan in bloed worden aangetoond. Een test die door het WADA wordt geaccepteerd is er nog niet.
Stimulerende middelen.
Stimulerende middelen werken direct op het centraal zenuwstelsel. Ze bevorderen de bloeddoorstroming en laten het hart sneller kloppen. Ook de Bèta-2-agonisten behoren tot deze categorie. Maar bekend zijn ze geworden door het prototype, het amfetamine. Ook efedrine en cocaïne vallen met tientallen andere stoffen in deze dopingcategorie. Het bekendste slachtoffer is de wielrenner Tom Simpson in 1967 op de Mont Ventoux op wie amfetamine werd aangetroffen.
Opioïden.
Morfine, fentanyl en dergelijke analgetica onderdrukken pijn en werken versuffend. Deze middelen zijn verboden, iemand met pijn zou dit kunnen verdoven bij bijvoorbeeld wielrennen. Het wat zwakkere tramadol is sinds 2019 door de UCI verboden, niet bij de WADA, waardoor het alleen in de wielersport verboden is.
S107.
S107 is een eenvoudig molecuul dat in onderzoek is voor de behandeling van hartfalen. Het beïnvloedt de ryanodine receptoren, door meer calstabin1 aan het ryanodinereceptorcomplex gebonden te houden. Gevolg is dat de prestaties en het uithoudingsvermogen van muizen met 20-30% toeneemt. S107 is dus een potentieel dopingmiddel. Over de effecten bij de mens is nog niets bekend.
Dopinggebruik.
Bij de Ronde van Frankrijk zijn in 1966 dopingcontroles ingevoerd. Het bekendste dopinggeval is dat van 1998 waarin het complete wielerteam van Festina uit de ronde werd gezet, nadat teamverzorger Willy Voet met een auto vol epo werd aangehouden. Een aantal Festina-renners (niet Richard Virenque) heeft bekend epo te hebben gebruikt. Een jaar later werd Marco Pantani in de leiderstrui twee dagen voor het einde uit de Ronde van Italië gehaald, omdat zijn hematocrietwaarde bij de inmiddels ingevoerde gezondheidstest boven de 50% lag. Lance Armstrong heeft lange tijd, tot 2013, zijn epo-gebruik consequent ontkend. Twee van zijn ploeggenoten uit 1999 hadden eerder al het gebruik ervan in die Tour bekend.
Ook in 2006 was er weer een omvangrijke dopingaffaire: Operación Puerto, ook wel de zaak-Fuentes genoemd, naar het brein achter deze affaire, dokter Eufemiano Fuentes. Fuentes werd in mei 2006 gearresteerd, samen met Manolo Saiz, die destijds ploegleider van de Liberty Seguros ploeg was, bij het verlaten van het huis van Saiz. In het huis van Fuentes werden tientallen bloedzakken gevonden, voorzien van codenamen. Na de arrestatie volgden een heleboel geruchten over mogelijke zondaars. Het zou hierbij gaan om meer dan 200 sporters, waaronder voetballers, atleten, tennissers en wielrenners. Aan de vooravond van de Ronde van Frankrijk 2006 werden de namen vrijgegeven van 57 wielrenners die verdacht zijn in deze zaak. Onder hen ook Tourfavorieten Ivan Basso en Jan Ullrich. Alle renners van de lijst die zouden deelnemen aan de Tour werden door hun eigen ploegen geschorst.
Doping blijft niet beperkt tot wielrennen: Chinese hardlopers, roeiers en zwemmers zijn betrapt op epo-gebruik. Een Russische top-langlaufster en twee skiesters werden tijdens de Winterspelen van 2002 betrapt op het gebruik van darbepoëtine alfa. Zes Finse top-skiërs en twee Duitse top-hardlopers zijn betrapt met hydroxyethylzetmeel, een bloedverdunner die gebruikt wordt om de aanwezigheid van epo te maskeren. Verschillende Russische en Amerikaanse hardlopers staan onder verdenking. epo-gebruik komt ook voor in het American football.
Zoals eerder is aangegeven zouden de controles van WADA om epo op te sporen minder streng zijn geworden. Experts vermoeden dat op de Olympische Spelen 2008 voor zover het de duursporten (voetbal, tennis, wielrennen e.d.) betreft, de meeste medaillewinnaars een vorm van epo hebben gebruikt.
Dopingdokters.
Gebruik van doping en beschuldigingen daaromtrent zijn sterk beeldbepalend in diverse takken van sport, met name het wielrennen en de atletiek.
Door de zogenaamde omerta in het peloton is bij het wielrennen waarschijnlijk enkel het spreekwoordelijke topje van de ijsberg bekend van het dopinggebruik. In publicaties en bekentenissen van betrapte wielrenners duiken bepaalde namen evenwel vaak op. Vooreerst is er de Franse arts Bernard Sainz, ook bekend onder de naam Dr. Mabuse. Hij behandelde onder meer Frank Vandenbroucke, Bernard Hinault, Francesco Moser en Philippe Gaumont. Sainz is, hoewel berucht in de wielerwereld, nooit veroordeeld geweest of zelfs maar effectief in verband gebracht met dopinggebruik. In een reportage van het Belgische "Belga Sport" zei ex-profrenner Nico Mattan, een ex-patiënt van Sainz, dat hij werkt met 'suggestieve middelen'. Met 'druppels' waarvan de renner in kwestie denkt dat ze doping bevatten maar waar - volgens Mattan - "niks in zit". Mattan besluit met de profetische woorden: "In het moderne wielrennen kan Bernard met zijn methodes niet meer mee. Dat zegt genoeg eigenlijk." Er zijn momenteel geen (top)wielrenners bekend die zich laten begeleiden door Dr. Mabuse.
In Italië is een drietal artsen zeer dicht betrokken geweest bij vermeend of bewezen dopinggebruik door wielrenners en atleten. Het gaat om Francesco Conconi, Michele Ferrari en Luigi Cecchini. Er zou ook een link bestaan tussen deze laatste en de Spaanse dopingdokters Eufemiano Fuentes en José Luis Merino Batres. Verder maakte wielrenner Filippo Simeoni ook gewag van een dokter genaamd Carlo Santuccione en verwees Philippe Gaumont bij z'n bekentenissen naar een zekere dokter De Ritis. Ploegarts van het voormalige Mapei en de huidige Quick•Step-ploeg, Yvan Van Mol, is een uitgesproken dopingbestrijder, al is hij in interviews steevast suggestief over het dopinggebruik binnen zijn ploeg.
Ten slotte waren ook de Duitse artsen Lothar Heinrich en Andreas Schmid van de Universiteit van Freiburg actief in het dopingsysteem van het Telekom van de jaren 1990. Een andere Duitse arts en verantwoordelijke voor de apotheek van de Duitse Olympische ploegen, Georg Huber, bekende in mei 2007 dan weer in de jaren 1980 testosteron te hebben verschaft aan jonge wielrenners.
Soigneurs die zich inlieten met doping zijn onder meer de Belgen Freddy Sergant (bij TVM), Willy Voet (bij Festina) en Jef D'Hondt (bij Telekom en als verzorger van Michel Pollentier).
Ethiek.
Vaak worden alleen de sporters belast met de schuld van het gebruik van doping. Maar zij kunnen ook gezien worden als slachtoffer van hun omgeving. Sommige sporters blijven, na een bekentenis vals te hebben gespeeld, nog steeds trots op hun prestatie, aangezien "iedereen het deed". Sponsors en andere belanghebbenden verwachten van de sporters dat ze alles uit hun carrière halen. Veel betrokkenen verdienen hun kost met de betreffende sport en hebben dus ook een eigen carrièrebelang. 
Als eigen gedrag niet aansluit bij algemene waarden en normen vindt 'ontkoppeling' en 'rationalisering' plaats. Ter ontkoppeling treden volgens de moraalwetenschap verschillende redeneringen of mentale mechanismen in werking. Zo wordt dopinggebruik vaak gelegitimeerd door te wijzen op 
Etymologie.
Het woord doping is afgeleid van een 17e-eeuws Nederlands woord voor dikke saus, "doop". Met dat woord werd door Nederlandse kolonisten in Nieuw-Amsterdam een opwekkende saus aangeduid die ze van plaatselijke indianen hadden gekregen. Engelse kolonisten namen het woord over, en via de betekenis 'dikke substantie' werd het in het Amerikaans-Engels vanaf het einde van de 19e eeuw ook gebruikt als aanduiding voor semivloeibare opium. Sindsdien verwijzen "dope" en "doping" naar verboden stimulerende of verdovende middelen.

</doc>
<doc id="19443" url="https://nl.wikipedia.org/wiki?curid=19443" title="Dopingcontrole">
Dopingcontrole



</doc>
<doc id="19445" url="https://nl.wikipedia.org/wiki?curid=19445" title="Jacobus Cornelius Kapteyn">
Jacobus Cornelius Kapteyn

Jacobus Cornelius Kapteyn (Barneveld, 19 januari 1851 – Amsterdam, 18 juni 1922) was een Nederlands astronoom. 
Levensloop.
Kapteyn werd geboren als zoon van de schoolmeester Gerrit Jacobus Kapteyn (1812-1879) en diens echtgenote Elisabeth Cornelia Koomans (1814-1896). Hij was de broer van Willem Kapteyn.
Al op jeugdige leeftijd gaf hij blijk van een grote interesse in natuurkunde en in 1868, toen hij zeventien jaar oud was, ging hij in Utrecht wis- en natuurkunde studeren. Hij promoveerde in 1875 (magna cum laude) bij Cornelius Hubertus Carolus Grinwis op een proefschrift getiteld "Onderzoek der trillende platte vliezen". In 1877 werd hij de eerste hoogleraar sterrenkunde en theoretische mechanica aan de Rijksuniversiteit Groningen.
Van 1890 tot 1891 was hij Rector magnificus van de Groningse Universiteit. 
Omdat hij in Groningen geen observatorium kon realiseren, zocht hij contact met de sterrenwacht in Kaapstad. Samen met directeur David Gill stelde hij een catalogus (onder de naam "The Cape Photographic Durchmusterung for the equinox 1875") samen van meer dan 450.000 sterren aan het zuidelijk halfrond. Hij gebruikte daarbij een speciaal parallactisch instrument.
Kapteyn was de grondlegger van de internationaal befaamde Nederlandse School van de astronomie van de Melkweg. 
Kapteyn kreeg verder bekendheid vanwege zijn studie naar de eigenbeweging van sterren. Hij ontdekte dat er twee stromen, tegengesteld aan elkaar, waren. Dit was de basis voor het bewijs dat de Melkweg roteert. Dit bewijs werd uitgewerkt door Bertil Lindblad en Jan Hendrik Oort. In 1897 ontdekte Kapteyn een rode dwergster op een afstand van 12,8 lichtjaar, met een zeer grote eigenbeweging. Die ster werd naar hem vernoemd: de Ster van Kapteyn.
Om de Melkweg goed in kaart te brengen lanceerde hij in 1906 zijn "Plan of Selected Areas". Daarin stelde hij voor om de sterrenhemel te verdelen in 206 gebieden plus 46 gebieden in het vlak van de Melkweg. Verschillende gebieden zouden dan bestudeerd worden door verschillende sterrenwachten over de hele wereld. Van de te bestuderen sterren zouden dan de magnitude, de eigenbeweging, parallax en spectraalklasse bepaald worden. Dit plan werd enthousiast ontvangen en betekende de eerste belangrijke internationale astronomische samenwerking.
Vlak voor zijn dood verscheen de neerslag van zijn levenswerk onder de titel "First attempt at a theory of the arrangement and motion of the sidereal system" in het tijdschrift Astrophysical Journal. Hierin werden de resultaten van dit astrometrische onderzoek beschreven. De Melkweg werd hierin beschreven als een lensvormig stelsel, waarvan de dichtheid vanaf het centrum steeds minder werd. De omvang werd geschat op 40.000 lichtjaar, de afstand van de zon tot het centrum bedroeg zo'n 2000 lichtjaar. In het onderzoek werd echter geen rekening gehouden met de absorptie van het licht door interstellair stof. Om deze reden werd later de omvang vastgesteld op 100.000 lichtjaar en de afstand van de zon tot het centrum 30.000 lichtjaar.
Kapteyn werd in 1921 opgevolgd door zijn assistent Pieter van Rhijn. Hij stierf in 1922 op 71-jarige leeftijd in het huis van zijn schoonzoon Ejnar Hertzsprung te Amsterdam.
Van 1910 tot 1918 woonde Kapteyn aan de Ossenmarkt 6 in Groningen. In de gevel van het pand zit sinds 1999 een gedenksteen met daarop de tekst: "Quand on n'a pas ce qu'on aime, il faut aimer ce qu'on a". Deze spreuk kan in het Nederlands vertaald worden met: "Als je niet hebt waar je van houdt, moet je houden van wat je hebt."
Eerbewijzen.
In 1902 kreeg Kapteyn de Gouden medaille van de Royal Astronomical Society. 
In 1913 ontving Kapteyn zowel de James Craig Watson Medal als de Bruce Medal, de hoogste internationale onderscheiding voor astronomen, toegekend door de Astronomical Society of the Pacific.
Hij ontving in 1915 de orde Pour le Mérite.
Het Kapteyn Instituut in Groningen is naar hem vernoemd, evenals De Kapteyn Sterrenwacht in Roden. De sterrenwacht was voorzien van een 60 cm spiegel-telescoop (later verplaatst naar het Planetron) en maakte deel uit van de RUG. 
De Kapteynstraat in Amsterdam, Leiden, Hilversum, Eindhoven en Noordwijk, de Kapteynweg in Dordrecht, de J.C. Kapteynlaan in Groningen, en de Kapteynlaan in Veldhoven en Dronten zijn naar hem vernoemd. 
Kapteyn is met het Melkwegstelsel afgebeeld op de gedenkramen in het Academiegebouw van de universiteit. 
Planetoïde (818) Kapteynia draagt zijn naam, evenals de maankrater Kapteyn aan de oostrand van de Maan en de Ster van Kapteyn.
De 1-meter Jacobus Kapteyn Telescope op het Observatorium Roque de los Muchachos is naar hem vernoemd.
Promovendi van Kapteyn.
Adriaan van Maanen promoveerde in 1911 bij Albert Antonie Nijland aan de Rijksuniversiteit Utrecht op het proefschrift "The Proper Motions of 1418 Stars in and near the Clusters h and χ Persei", maar beschouwde zich als student van Kapteyn. Kapteyns student Jan Oort promoveerde in 1926 bij van Rhijn in Groningen op " The Stars of High Velocity".

</doc>
<doc id="19447" url="https://nl.wikipedia.org/wiki?curid=19447" title="Vereniging (organisatie)">
Vereniging (organisatie)

Een vereniging is een verzameling mensen die zich met een bepaald doel georganiseerd heeft.
Juridisch.
België.
België kent twee groepen van verenigingen:
Sinds 2019 geldt het nieuwe Wetboek van Vennootschappen en Verenigingen en is de vzw-wet opgeheven. Naast de vzw en de ivzw kent het Belgisch recht nog de private stichting en de stichting van openbaar nut.
Nederland.
Een vereniging is een rechtspersoon voor de Nederlandse wet, zie ook het Nederlandse verenigingenrecht. De rechten en plichten van een vereniging worden hoofdzakelijk geregeld in het Burgerlijk Wetboek, boek 2, titel 2 (artikel 26 t/m 52). Een vereniging heeft van rechtswege rechtspersoonlijkheid.
Vereniging met beperkte of volledige rechtsbevoegdheid.
Een vereniging met beperkte rechtsbevoegdheid (ook wel 'Informele vereniging' genoemd) kan geen registergoederen verkrijgen en geen erfgenaam zijn. De bestuurders zijn hoofdelijk aansprakelijk. De vereniging kan statuten hebben, maar het hoeft niet.
Een vereniging met volledige rechtsbevoegdheid kan wel registergoederen verkrijgen en wel erfgenaam zijn. De bestuurders zijn niet hoofdelijk aansprakelijk. De vereniging heeft statuten die zijn opgenomen in een notariële akte. De vereniging moet bovendien worden ingeschreven in het Handelsregister.
Oprichting.
Een vereniging met beperkte rechtsbevoegdheid kan informeel, dus louter door de betrokken personen zelf, worden opgericht.
Een vereniging met volledige rechtsbevoegdheid moet bij een notaris worden opgericht. De statuten worden dan opgenomen in een authentieke akte.
Een vereniging met beperkte rechtsbevoegdheid kan omgezet worden in een vereniging met volledige rechtsbevoegdheid door bij de notaris aan de aanvullende vereisten te voldoen.
Statuten.
In de statuten van een vereniging staat ten minste de naam en zetel van de vereniging, het doel van de vereniging, de verplichtingen van de leden, de wijze van bijeenroepen van de algemene (leden)vergadering en de wijze van benoeming/ontslag van de bestuurders. Ook moet er worden bepaald wat er met een batig saldo van de vereniging gebeurt in geval van ontbinding of er moet een wijze omschreven worden hoe de bestemming van een batig saldo zal worden bepaald. Verder laat de Nederlandse wet ruimte over om andere zaken in de statuten vast te leggen.
Doel.
Een vereniging heeft een doel dat nagestreefd wordt. Dit doel mag echter niet het verdelen van winst onder de leden zijn. Dat wil niet zeggen dat er geen winst gemaakt mag worden, maar deze moet ingezet worden voor een bepaald doel, zoals het doel van de vereniging, kennisdeling of liefdadigheid.
Vergadering van de leden.
Een vereniging wordt gevormd door haar leden. Dat kunnen zijn natuurlijke personen (mensen) of rechtspersonen (bijvoorbeeld ondernemingen). Zij zijn lid omdat zij het doel steunen, of minimaal een van de doelen. De leden betalen meestal contributie om de vereniging draaiend te houden. Leden hebben invloed op het beleid van de vereniging via de algemene (leden)vergadering (ALV). Deze wordt doorgaans ten minste eenmaal per jaar gehouden; elk lid wordt daarvoor bij convocatie opgeroepen en is in de vergadering stemgerechtigd. Bij deze ALV presenteert het bestuur de resultaten van de vereniging en nieuwe plannen. Ook legt het bestuur verantwoording af over het financieel beheer en wordt het bestuur ter zake gedechargeerd na controle (door een accountant of een kascommissie).
Ook wordt een ALV gehouden bij een bestuurswisseling of een voorstel tot statutenwijziging. Het bestuur roept doorgaans de ledenvergadering bijeen, maar dat is ook mogelijk door een deel van de leden (tien procent, of een lager percentage als de statuten dat bepalen). Bij (zeer) grote verenigingen is het houden van een ALV onhandig of soms zelfs onmogelijk, omdat het aantal leden op de vergadering te groot zou worden. In zo'n geval voorzien de statuten meestal in een getrapte vertegenwoordiging: de leden kiezen uit hun midden vertegenwoordigers die tezamen het hoogste orgaan van de vereniging vormen. Zo'n vertegenwoordiging heet vaak de Ledenraad of de Bondsraad. Voorbeelden zijn de ANWB (meer dan 3 miljoen leden), de FNV (1,2 miljoen leden) en de Consumentenbond (600 duizend leden).
Het bestuur bepaalt in het algemeen de vergaderagenda en kan op deze wijzen de vergadering in grote mate sturen. Leden kunnen enkel onderwerpen naar voren brengen door een motie in te dienen of door het bestuur voorafgaand aan de vergadering schriftelijk te verzoeken een onderwerp op de agenda te zetten. De statuten of het huishoudelijk reglement kunnen bepalen dat zo'n verzoek ingediend moet worden door een bepaald minimaal aantal leden en of een dergelijk agendapunt al of niet verplicht moet worden opgenomen.
Bestuur.
Een vereniging heeft een bestuur. Het bestuur wordt vaak uit de leden gekozen en deze besturen vertegenwoordigen de vereniging (in en buiten rechte). Zij zijn belast met de dagelijkse gang van zaken. Het bestuur bestaat ten minste uit een voorzitter, een secretaris en een penningmeester. Het bestuur heeft ten opzichte van de vergadering eigen rechten en plichten. Het bestuur is bij uitsluiting bevoegd om het dagelijkse beleid van de vereniging te bepalen. In beginsel zit het bestuur de vergadering voor en bepaalt het bestuur de agenda van de vergadering, hierover kan echter een afwijkende bepaling opgenomen worden in de statuten.
Verdeling van bevoegdheid tussen bestuur en vergadering.
Een vaak gehoord adagium is dat de vergadering het hoogste orgaan van de vereniging is, dit beginsel is echter achterhaald. Sinds het Aurora-arrest van 19 februari 1960 wordt aangenomen dat de vergadering en het bestuur beide gelijkwaardige organen van een rechtspersoon zijn, die beide hun eigen bevoegdheid hebben. Het bestuur is doorgaans belast met het dagelijks beleid van de vereniging (en dit is dan ook voorbehouden aan het bestuur), de vergadering is belast met besluiten aangaande het voortbestaan en de organisatie van de vereniging, zoals statutenwijzigingen, benoeming en ontslag van bestuur, wijzigen en aannemen van huishoudelijke reglementen, toetreding en royement van leden en goedkeuring van begrotingen en eindafrekeningen. 
Indien de reglementen van een vereniging voorzien in het recht van agenderen van nieuwe (beleids)voorstellen door (groepen van) leden of voorziet in het amenderen van begrotingsvoorstellen heeft de vergadering toch een aanzienlijke invloed op het beleid.
Competentiegeschillen.
Door middel van een motie kan een vergadering een besluit nemen over een onderwerp dat voorbehouden is aan de competentie van het bestuur. Het bestuur is vrij om geen gevolg te geven aan de motie. Een feitelijk gevolg van het 'in de wind slaan' van een motie kan wel zijn dat het bestuur wordt afgezet door middel van een motie van wantrouwen.
Enkel door middel van een statuten- of huishoudelijk reglementwijziging kan een vergadering beleid dwingend voorschrijven aan het bestuur. Het is echter niet mogelijk in de statuten op te nemen dat een vergadering bevoegd is om naar eigen inzicht beleid te vormen, omdat deze bepaling een te grote inbreuk maakt op de wettelijke competentieverdeling. Het bestuur moet in algemene zin bij uitsluiting bevoegd blijven om het beleid te bepalen.
Afdelingen.
Sommige verenigingen strekken zich uit over een groot gebied maar hebben ook lokale doelen (zoals vakbonden en politieke partijen). In dat geval bestaat een vereniging vaak uit verschillende afdelingen.
Een afdeling is binnen een vereniging een afgebakend geografisch gebied waarbinnen de verenigingsactiviteiten voor de groep leden binnen het gebied plaatsvinden. Een afdeling heeft een eigen bestuur en commissies die zich met de lokale zaken bezighouden. Meestal zijn de leden van een afdeling ook lid van de overkoepelende organisatie. Er zijn ook verenigingen waar lokale leden bestaan.
Opzegging.
Sinds december 2011 schrijft Boek 2 B.W. in artikel 35 voor dat de vereniging er zorg voor draagt dat leden de voor opzegging van het lidmaatschap noodzakelijke informatie eenvoudig kunnen raadplegen. De informatie moet in ieder geval opvallend worden vermeld op de hoofdpagina van de website en op bladzijde 1, 2 of 3 van het ledenblad, indien een vereniging gebruikmaakt van deze communicatiemiddelen.
Giften.
Een periodieke gift aan een vereniging met volledige rechtsbevoegdheid met ten minste 25 leden die niet aan vennootschapsbelasting onderworpen is, is onder voorwaarden aftrekbaar voor de inkomstenbelasting. Voor het ontvangen van giften is er een bankrekening nodig. Een privé-rekening is niet geschikt voor het ontvangen van giften, omdat het geld direct op naam van de rechtspersoon gestort moet worden. Voor het ontvangen van giften dient er een V&amp;S rekening geopend te worden. 
Geschiedenis.
Van 1855 tot 1976 was voor het verkrijgen van rechtspersoonlijkheid een koninklijke goedkeuring vereist.
Soorten verenigingen (naar inhoud).
Men kan verenigingen indelen naar hun inhoud en naar hun vorm:

</doc>
<doc id="19448" url="https://nl.wikipedia.org/wiki?curid=19448" title="Katholiek">
Katholiek



</doc>
<doc id="19449" url="https://nl.wikipedia.org/wiki?curid=19449" title="Halloween">
Halloween

Halloween is een feestdag die valt op 31 oktober. Traditioneel wordt Halloween vooral gevierd in Ierland, het Verenigd Koninkrijk, de Verenigde Staten, Aragón en Canada. Inmiddels heeft het feest ook sterk aan populariteit gewonnen in andere delen van de wereld, met name in Europa, Latijns-Amerika, Australië en Oost-Azië.
Op 31 oktober verkleden kinderen zich en als het donker wordt bellen of kloppen ze aan bij huizen in de buurt die versierd zijn met pompoenen en lichtjes. Als wordt opengedaan roepen ze "trick or treat!", hetgeen inhoudt dat de keuze wordt gegeven tussen slachtoffer van een plagerijtje worden (trick) of iets lekkers (treat, meestal snoep) geven. De bewoners geven de kinderen dan snoepjes. Tieners, jongvolwassenen en tegenwoordig ook steeds meer mensen uit andere leeftijdsgroepen gaan verkleed en zo angstwekkend mogelijk geschminkt de straat op, ook vaak naar spontaan ontstane of georganiseerde Halloweenfeesten. Op tv en in bioscopen zijn rond Halloween vaak horrorfilms te zien.
Geschiedenis.
De naam "Halloween" is afgeleid van "Hallow-e'en", oftewel "All Hallows Eve" (Allerheiligenavond), de avond voor Allerheiligen, 1 november. 
In de Keltische kalender begon het jaar op 1 november, dus 31 oktober was oudejaarsavond. De oogst was dan binnen, het zaaigoed voor het volgende jaar lag klaar en dus was er even tijd voor een vrije dag, het Keltische Nieuwjaar of "Samhain" (uitspraak "Saun", dat ook het Ierse woord is geworden voor de maand november). Er zijn geen aanwijzingen dat er aan dit feest aan het einde van de zomer bepaalde cultische of rituele gebruiken waren verbonden.
In de 9e eeuw vierden Frankische en Engelse christenen Allerheiligen op 1 november, terwijl men in Ierland Allerheiligen op 20 april vierde. In de loop van de tijd ontstonden er allerlei christelijke gewoontes. Op Allerzielen (2 november) gingen in lompen gehulde christenen in de dorpen rond en bedelden om zielencake (brood met krenten). Voor elk brood beloofden ze een gebed te zeggen voor de dode verwanten van de schenker, om op die manier zijn bevrijding uit de tijdelijke straffen van het vagevuur te versnellen en zodoende zijn opname in de hemel te bespoedigen. De "trick-or-treattocht" vindt wellicht daar zijn oorsprong.
Halloween in de Verenigde Staten.
In de Verenigde Staten maakte het feest vooral opgang in de tweede helft van de 19e eeuw, toen grote groepen Ierse en Schotse immigranten het land binnenkwamen. In de VS dook in deze tijd de bekende "jack-o'-lantern" op, een uitgeholde pompoen die op een gezicht lijkt. Wereldwijd is dit wellicht het bekendste symbool van Halloween geworden.
Gedurende een groot deel van de 20e eeuw was Halloween in de VS vooral een kinderfeest. Tijdens dit kinderfeest gaan de kinderen 's avonds (veelal onder begeleiding van een oudere) verkleed langs de deuren, waar ze vragen om een traktatie (treat). De bedoeling is om degene die opendoet een beetje bang te maken. Vaak heeft de bewoner snoep waaruit de kinderen kunnen kiezen in huis. De huizen die deelnemen, zijn herkenbaar door zichtbare halloweenversieringen, waaronder vooral uitgeholde pompoenen, waarin een brandende kaars of lamp is geplaatst, die in het donker voor een griezeleffect zorgt. Vanaf de jaren 1980 werd Halloween steeds meer een feest voor volwassenen. Verkleedpartijen en het griezelaspect werden steeds belangrijker.
Halloween in Nederland, België, Suriname en Bonaire.
In Nederland en België wordt tegenwoordig steeds meer aandacht besteed aan het Halloweenfeest / Allerheiligenavond. Dit gebeurt ook daar meestal in de vorm van langs de deuren gaan en snoep ophalen, versieren van huizen en tuinen en halloweenfeesten. Veel basisscholen organiseren een "trick-or-treat"-tocht. In België en Nederland wordt Halloween ook gevierd in attractieparken als Walibi Holland, Avonturenpark Hellendoorn, Attractiepark Toverland en Bellewaerde Park.
Uit onderzoek in 2018 bleek dat meer dan de helft van de Nederlandse bevolking Halloween vierde. Halloween bleek het minder goed te doen in de provincies Groningen, Drenthe, Zeeland en Utrecht. Het (van oorsprong rooms-katholieke) sint-maartensfeest op 11 november was en is daar belangrijker dan in de rest van Nederland. Op de avond van Sint Maarten gaan kinderen (van alle gezindten) met lampionnen en met speciale sint-maartensliedjes de deuren langs om snoep op te halen. Ook in sommige Belgische plaatsen wordt het sint-maartensfeest gevierd.
In Suriname wordt Halloween groot gevierd. In dit land is deze traditie uit de Verenigde Staten overgewaaid. Halloween is vooral onder de jeugd erg populair.
Op het eiland Bonaire komen alle kinderen van een dorp of stad bij elkaar, maar in plaats van langs de deuren van woningen te gaan, gaan ze bij winkels langs.
Controverses.
In Nederland is kritiek op Halloween omdat het ontdekt zou zijn door de commercie als geschikte aanleiding om klanten tot wat ruimer vertier aan te zetten in de 'slappe' periode tussen de zomervakantie en het Sinterklaas-feest, zoals ook Valentijnsdag onder vuur ligt omdat dit eveneens de bedoeling heeft om mensen tot meer aankopen te bewegen, met Valentijn vooral voor een (soms geheime) geliefde.
Verschillende organisaties en kerkgenootschappen hebben kritiek op Halloween vanwege het heidense karakter dat het feest op vele plaatsen zou hebben, alsmede vanwege het spiritisme dat erdoor bevorderd zou worden. De Bijbel staat het oproepen van geesten niet toe (zie o.a. Jesaja 8:19). Dit "heidense" karakter is een recente ontwikkeling in het van oorsprong christelijke feest. Pas later kwamen de "horror-outfits" op in de Verenigde Staten. Hierbij kwam soms door de versieringen de nadruk op spiritisme alsook op de duivel te liggen. Vanwege de afwijzing van Allerheiligen, Allerzielen en het vagevuur door het protestantisme, wordt door protestanten vanouds vaak bezwaar gemaakt tegen elke uiting van Halloween, met name door reformatorische genootschappen. Daar komt nog bij dat 31 oktober voor protestanten een belangrijke gedenkdag is (Hervormingsdag) en gezien wordt als het begin van de reformatie.
Incidenten.
Op 29 oktober 2022 kwamen tijdens een Halloweenviering in Itaewon, een uitgaanswijk van de Zuid-Koreaanse hoofdstad Seoul, 159 mensen om het leven toen er als gevolg van paniek in de feestende menigte een massale verdrukking ontstond.

</doc>
<doc id="19450" url="https://nl.wikipedia.org/wiki?curid=19450" title="Edam-Volendam">
Edam-Volendam

Edam-Volendam () is een gemeente in het noordoosten van de regio Waterland in de Nederlandse provincie Noord-Holland aan het Markermeer. Er wonen mensen (, bron: CBS), waarvan ongeveer 22.500 in Volendam en ongeveer 7.000 in Edam. De gemeente heeft een oppervlakte van 8098 ha (81 vierkante kilometer).
Geschiedenis.
De oorspronkelijke naam van de gemeente was Edam. In 1974 besloot de gemeenteraad tot een naamswijziging. In 1975 werd dit goedgekeurd door de Kroon.
In 2012 is door de gemeente Zeevang een officieel verzoek ingediend bij de buurgemeente om te komen tot een fusie, hier is door de toenmalige gemeente Edam-Volendam mee ingestemd in mei 2013. In oktober 2013 hebben de beide gemeenten een procedure opgestart om te komen tot een fusie. Deze fusie is op 1 januari 2016 een feit geworden.
De gemeenten Edam-Volendam en Zeevang maakten sinds de oprichting deel uit van de plusregio Stadsregio Amsterdam. Ook na de fusie bleef Edam-Volendam hiervan onderdeel uitmaken.
Topografie.
Plaatsen binnen de gemeente.
Stad:
Dorpen/Gehuchten:
Buurtschappen:
Politiek.
Zetelverdeling gemeenteraad.
De gemeenteraad van Edam-Volendam bestond aanvankelijk uit 21 zetels. Hieronder staat de samenstelling van de gemeenteraad sinds 1998:
College van B&amp;W.
Het huidige College van B&amp;W is gevormd door VD'80, Zeevangs Belang en CDA, die samen de vier wethouders leveren. Daarnaast is er een vakwethouder die partijloos is. Burgemeester Sievers is op 19 december 2016 geïnstalleerd.
Het College van B&amp;W van Edam-Volendam bestaat uit de volgende personen:
In de regeerperiode 2006/2010 werd het College van B&amp;W aanvankelijk gevormd door Volendam '80, Recht door Zee (RdZ) en de PvdA. In het weekeinde van 14 september 2007 viel het College echter. De politieke crisis ontstond nadat de lokale partij RdZ het vertrouwen opzegde in coalitiegenoot PvdA, die tijdens een raadsvergadering een motie van wantrouwen steunde tegen RdZ-wethouder Jaap Bond. Die had op een internetforum gesteld dat het CDA verantwoordelijk was voor de dood van de veertien kinderen die omkwamen bij de Nieuwjaarsbrand in 2001. Na de korte crisis besloot Volendam '80 samen met het CDA en de VVD een nieuwe coalitie te formeren. Deze coalitie heeft de resterende regeerperiode afgemaakt.
Bereikbaarheid.
De gemeente is bereikbaar via de N247 (voormalige E10) (Amsterdam-Hoorn) en de N244 (Alkmaar-Edam). De provinciale weg N517 ligt in zijn geheel in de gemeente. In de gemeente ligt een spoorweg (Purmerend-Hoorn), maar heeft geen station.
Vlag en wapen.
De vlag van Edam-Volendam werd als gemeentelijke vlag aangenomen na de fusie met de gemeente Zeevang. Het is een witte vlag met daarop een gestileerd schild waarnaast de woorden Gemeente Edam Volendam. Deze vlag symboliseert de fusie tussen de twee gemeenten.
Het wapen van Edam wordt als volgt beschreven: In keel, een stier van Sabel, staande op een losse grond van sinopel. De stier vergezeld en chef van drie, zespuntige, naast elkaar staande sterren van goud. Het schild aan de bovenzijde vastgehouden door een beer in zijn natuurlijke kleur. Eigenlijk is dit alleen het schild van de stad Edam. De gemeente gebruikt een logo waarin een dubbelschild met de schilden van Edam en Volendam naast elkaar geplaatst zijn.
Cultuur.
Monumenten.
In de gemeente zijn er een aantal oorlogsmonumenten en rijksmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:

</doc>
<doc id="19451" url="https://nl.wikipedia.org/wiki?curid=19451" title="Volendam">
Volendam

Volendam is een dorp in de gemeente Edam-Volendam, in de Nederlandse provincie Noord-Holland. In is Volendam een plaats met zo'n inwoners. De plaats staat bekend om haar historische centrum, klederdracht en vissersboten. 
Geschiedenis.
Vroege geschiedenis.
Volendam heette oorspronkelijk "Folle(n)dam". Oorspronkelijk kwam hier de IJe of E, waaraan de plaats Edam lag, in de Zuiderzee. In 1357 groeven de Edammers een kortere verbinding tussen het Purmermeer en de Zuiderzee. Daarna werd voor de oude haven van Edam een dam aangelegd en de oude haven werd dichtgemaakt; vandaar "Follendam". Zo kreeg Edam een nieuwe haven, het Oorgat. Al snel vestigden zich hier boeren en vissers. Ook bleven sommige grondwerkers na de beëindiging van het graafwerk achter in het nieuw ontstane dorp.
Kunstenaarskolonie.
In de late 19e en vroege 20e eeuw trok Volendam een diverse gemeenschap van kunstenaars aan die gefascineerd waren door het authentieke en pittoreske leven van de inwoners van Volendam.
In die tijd werd Hotel Spaander een centraal ontmoetingspunt voor deze kunstenaars, omdat het accommodatie, werkplaatsen en een gastvrije omgeving bood waar kunstenaars hun ambacht konden ontwikkelen. Het hotel verwierf erkenning binnen de kunstwereld, en de aanwezigheid van buitenlandse kunstenaars in Hotel Spaander droeg in belangrijke mate bij aan de wereldwijde bekendheid van Volendam, aangezien hun kunstwerken, vaak beïnvloed door de schilderachtige schoonheid van Volendam, het profiel van het dorp verder verhoogden en zijn unieke cultuur vierden. 
Tegenwoordig beheert Hotel Spaander een uitgebreide collectie van meer dan 1300 kunstwerken die in Volendam zijn gemaakt, inclusief hedendaagse stukken verworven via een artist in residence-programma, tot behoud van zijn rijke artistieke erfgoed. Bovendien sieren een aanzienlijk aantal schilderijen geïnspireerd door Volendam de muren van internationaal gerenommeerde musea, waaronder het Tate Britain, de National Gallery of Art, het Ulster Museum, het Museum Boijmans Van Beuningen, het Van Gogh Museum en het Rijksmuseum.
Nieuwjaarsbrand.
In de nieuwjaarsnacht van 2000 op 2001 veroorzaakte het aansteken van een bos sterretjes in Café De Hemel in Volendam een extreem felle, kortdurende brand. Het café was vol met jonge mensen. De sterretjes zorgden ervoor dat de kurkdroge kerstversiering die aan het plafond was bevestigd in brand vloog. Bij deze brand kwamen veertien mensen om door vertrapping, zuurstofgebrek en zeer ernstige brandwonden. Ongeveer 350 personen raakten gewond, van wie velen ernstig. Enkele jongeren van buiten het café schoten anderen te hulp, waardoor zij zelf het leven verloren. De brand leidde tot levenslang merkbare verminkingen en handicaps door de ernstige brandwonden in het gezicht en op de rest van het lichaam. Er waren zoveel gewonden dat de capaciteit van de brandwondencentra in Beverwijk, Groningen en Rotterdam te klein was. Daarom werden gewonden ook overgebracht naar onder andere Leuven en Brussel.
Dialect.
In Volendam wordt het Volendams dialect gesproken, een unieke en regionale variant van het West-Fries. Het Volendams dialect is diep geworteld in de geschiedenis en cultuur van het dorp Volendam, en het wordt nog steeds door de meerderheid van de inwoners gebruikt in hun dagelijkse gesprekken.
Het dialect staat bekend om zijn eigenzinnige uitspraak en woordenschat, en draagt bij aan de identiteit van Volendam als hechte gemeenschap.
Religie.
Volendam is historisch gezien een rooms-katholiek dorp geweest in een verder veelal protestantse omgeving. Voorheen was het dorp bekend omdat het het hoogste aantal Nederlandse missionarissen en priesterroepingen per vierkante kilometer kende. Door de secularisatie en ontkerkelijking loopt ook in Volendam het kerkbezoek terug. Eind jaren 1990 kwam een revival, zo berichtte De Groene Amsterdammer over de oplevende Maria-devotie rond de kapel van het beeld "Onze Lieve Vrouw van het Water".
Volendam heeft drie kerkgebouwen:
Politiek.
Volendam was tot aan de Europese Parlementsverkiezingen van 2009 een CDA-bolwerk. Tijdens deze verkiezingen werd de PVV de grootste partij in het dorp en had het zelfs het hoogste percentage PVV-stemmers van Nederland. Dit is vooral opmerkelijk vergeleken met de rest van Noord-Holland. Dit is inmiddels achterhaald. Ook tijdens daaropvolgende verkiezingen van 2010 en 2011 was de PVV in Volendam de grootste partij. De partij heeft echter geen vertegenwoordiging in de gemeenteraad van de gemeente Edam-Volendam. In deze gemeenteraad zetelt wel de lokale partij Lijst Kras, die de grootste partij is van de gemeente Edam-Volendam.
Bij de Provinciale Statenverkiezingen 2019 werd de rechtspopulistische partij Forum voor Democratie verreweg de grootste partij in Volendam. De partij van Thierry Baudet haalde ongeveer 40 procent van de stemmen in het dorp, het hoogste percentage van Nederland.
Klederdracht.
"Frau Antje", het meisje, dat in Duitsland de Nederlandse kaas promoot, draagt een afgeleide van de Volendamse dracht. Ook veel toeristen komen naar Volendam vanwege de klederdracht. De dracht is bekend geworden dankzij de schilders die rond 1900 in Volendam neerstreken. Hille Butter was een van de vrouwen die begin 20e eeuw vaak in deze dracht door kunstenaars werd vastgelegd. Kenmerkend is vooral de Volendammer hul die op het hoofd wordt gedragen, en de bloedkoralen kettingen, bestaande uit drie rijen dikke bloedkoraal, met een rechthoekig gouden slot, waarop vaak een scheepje of iets dergelijks is afgebeeld. De foto in Volendamse Klederdracht is een van de grootste toeristische attracties van Volendam.
Winkelen.
Er zijn veel toeristische winkels langs de Dijk. De meest bezochte winkelcentrums zijn "Het Havenhof", "De Stient" en winkels langs "De Van Baarstraat".
Markt.
In de Zeestraat is er markt op zaterdag van 10:00 - 17:00 uur. Tot oktober 2012 was dit in de C.J. Conijnstraat.
Muziek.
Volendam is een van de laatste plaatsen in Nederland waar verschillende oude volksliedtradities bewaard bleven: terwijl de volksliederen die men elders zong in majeur stonden en jong waren (vermoedelijk niet ouder dan de negentiende eeuw), kon men hier halverwege de twintigste eeuw nog liederen in mineur en modale toonladders optekenen. Bovendien kenmerkte de traditionele zang zich door de vele versieringen; deze manier van voordragen werd "mooi zingen" genoemd.
Volendam is ook het onderwerp geweest van verschillende populaire liedjes. Canyon en Stampvast brachten elk een versie van "Mooi Volendam" uit op een single (in 1981 en 1987) en De Dekkerband het nummer "Volendammer volkslied" (in 1985). Beide zijn niet het officiële volkslied.
Volendam vormt de thuisbasis van een groot aantal popgroepen en andere muzikanten zoals The Cats, BZN, Nick &amp; Simon, 3JS en Jan Smit. Ook Jan Akkerman woont in Volendam. Muziek uit Volendam is ook wel bekend onder de naam palingsound. 100% NL zond op eerste kerstdag 2007 de Volendam Top 100 uit. De Votown Allstars, dat is de naam van de gelegenheidsformatie die bestond uit Jan Smit, 3JS en Nick &amp; Simon. Deze traden in 2013 op in het FC Volendam stadion, na eerdere succesvolle concerten in de vier jaren ervoor. In 2013 werd onder initiatief van RTV L.O.V.E. en met ondersteuning van 17 Noord-Hollandse radio-stations de Volendammer Top 1000 samengesteld door het publiek en uitgezonden.
Sport.
Voetbal.
Volendam heeft een rijke voetbalhistorie, met een profclub FC Volendam die afwisselend in de Eredivisie en de Eerste Divisie speelt, en een amateurvereniging, RKAV Volendam. Verder is er nog de zaalvoetbalvereniging "ZVV Volendam".
Handbal.
De handbalvereniging KRAS/Volendam behaalde in 2005, 2006, 2007, 2010, 2011, 2012 en 2013 het landskampioenschap. Ook werd er zevenmaal de Super Cup en achtmaal de Beker van Nederland gewonnen. Verder is KRAS/Volendam maatschappelijk betrokken bij projecten om de plaatselijke jeugd enthousiast te maken voor sport en beweging in het algemeen.
Verkeer en vervoer.
Volendam is bereikbaar vanaf Purmerend via de N244. Vanaf Hoorn, Amsterdam en Monnickendam via de N247 Vanaf Edam via de Zuidpolderzeedijk, de Dijkgraaf de Ruijterlaan, de Dijkgraaf Poschlaan en de N247/N517.
Veerdienst.
Het hele jaar door is er een veerdienst tussen Volendam en Marken. De veerdienst vaart 365 dagen per jaar met uitzondering van calamiteiten. 
Openbaar vervoer.
De enige vorm van openbaar vervoer in Volendam is sinds 1956 de bus. Aanvankelijk door de NACO, na 1972 door de NZH, vanaf 1999 door Connexxion en vanaf 2005 door Arriva. Het busvervoer wordt sinds 11 december 2011 verzorgd door EBS. Per bus is Volendam goed verbonden met Amsterdam en het busstation van Edam. Daarnaast zijn er verbindingen met Purmerend. In de zomer van 2016 is ook gestart met een toeristische buslijn naar de Zaanse Schans.
Tram.
Van 1905 tot 1944 had Volendam een normaalsporige stoomtramverbinding via Edam met Kwadijk. Van 1932 tot 1956 had Volendam een metersporige elektrische tramverbinding via Edam met Amsterdam-Noord. Daarna namen bussen van de NACO het vervoer over. Zie ook: de Waterlandse tram. 

</doc>
<doc id="19452" url="https://nl.wikipedia.org/wiki?curid=19452" title="Aa (waternaam)">
Aa (waternaam)

Veel wateren (rivieren, beken, meren) hebben een naam die Aa, Ae, E, Ee, Ie, of IJ in zich hebben. Dit betekende oorspronkelijk gewoon ‘stromend water’ en heeft zijn oorsprong in het Oergermaanse *"ahwō-" ‘water, rivier’ ook verwant met Latijns "aqua" en tevens terug te vinden in dialectisch Opperduits "Ach(e)", Fries "ie", Engels "ea", "eau" en "yeo", Deens, Zweeds en Noors "å", Faeröers en IJslands "á". In het Nederlands is "Aa" door betekenisverenging meer specifiek een naam voor riviertjes (of rivierachtige wateren: waterlopen, beekjes) en is het weer Oudfries "ē" verder vervormd tot "Ee", "Ie" of "IJ". Soms is het aan de naam voorafgaande lidwoord "de" versmolten met "Ie" en wordt zo "Die". De vorm is doorgaans vrouwelijk, behalve bij het open water van het IJ. In de provincie Groningen werd de riviernaam meestal geschreven als "Ae" of "Æ" en uitgesproken als "IJ".
Lijst van wateren met Aa-namen:
Ae.
uitspraak (afhankelijk van streek): A, Ee of Aai, soms IJ

</doc>
<doc id="19453" url="https://nl.wikipedia.org/wiki?curid=19453" title="Rivier de E">
Rivier de E



</doc>
<doc id="19454" url="https://nl.wikipedia.org/wiki?curid=19454" title="Kardinaliteit">
Kardinaliteit

In de verzamelingenleer, een deelgebied van de wiskunde, is de kardinaliteit van een verzameling een algemene vorm om het aantal elementen in die verzameling mee aan te duiden. Deze maat is ook voor oneindige verzamelingen van toepassing. Een verzameling is eindig, aftelbaar oneindig of overaftelbaar. De kardinaliteit van een eindige verzameling is het aantal elementen van die verzameling. Alle aftelbaar oneindige verzamelingen hebben dezelfde kardinaliteit, maar er bestaan overaftelbare verzamelingen van verschillende kardinaliteiten.
De kardinaliteit van een verzameling formula_1 wordt aangeduid met formula_2, zoals bij de notatie voor de absolute waarde. De betekenis is afhankelijk van de context. Soms wordt ook wel de notatie formula_3 gebruikt.
Er zijn twee manieren om het begrip kardinaliteit te benaderen. In de ene benadering vergelijkt men verzamelingen rechtstreeks door gebruik te maken van bijecties en injecties, in de andere maakt men gebruik van kardinaalgetallen. Twee verzamelingen hebben dezelfde kardinaliteit als ze een-op-een op elkaar kunnen worden afgebeeld, dat wil zeggen dat er een bijectie tussen de beide verzamelingen kan worden gegeven. Deze verzamelingen worden dan gelijkmachtig genoemd.
Vergelijken van verzamelingen.
Men kan de volgende drie gevallen onderscheiden:
Kardinaalgetallen.
De relatie dat twee verzamelingen dezelfde kardinaliteit hebben wordt gelijkmachtigheid genoemd. Gelijkmachtigheid is een equivalentierelatie op de klasse van alle verzamelingen. De equivalentieklasse van een verzameling formula_1 bestaat onder deze relatie uit al die verzamelingen die dezelfde kardinaliteit als formula_1 hebben. Er zijn twee manieren om de kardinaliteit van een verzameling te definiëren:
De kardinaliteiten van de oneindige verzamelingen worden aangeduid door
Voor ieder ordinaalgetal formula_33 is formula_34 het kleinste kardinaalgetal groter dan formula_35. Als het keuzeaxioma wordt aangenomen, worden op deze manier alle kardinaalgetallen opgesomd.
Eindige verzameling.
De kardinaliteit van een eindige verzameling is het aantal elementen in de verzameling. Omgekeerd geldt ook, dat als de kardinaliteit van een verzameling een natuurlijk getal is, die verzameling eindig is. Twee eindige verzamelingen hebben dezelfde kardinaliteit als ze hetzelfde aantal elementen hebben.
Een verzameling met een enkel element wordt een singleton of eenpuntsverzameling genoemd.
Oneindige verzameling.
Een oneindige verzameling heeft altijd een hogere kardinaliteit dan een eindige. Dat wil zeggen, we kunnen elk element van de eindige verzameling op een verschillend element van de oneindige verzameling afbeelden, maar omgekeerd kan dat niet. De kleinste oneindige kardinaliteit is die van de natuurlijke getallen en die wordt formula_36 (alef-nul) genoemd. Verzamelingen met deze kardinaliteit heten aftelbaar oneindig. Het diagonaalbewijs van Cantor toont aan dat er een verzameling met een hogere kardinaliteit bestaat. Verzamelingen met een hogere kardinaliteit worden met alef-getallen aangegeven: formula_37.
Kardinaliteit van het continuüm.
Een van Cantors belangrijkste resultaten was dat de kardinaliteit van het continuüm (c of formula_38) groter is dan de kardinaliteit formula_36 van de natuurlijke getallen. Dat wil zeggen dat er meer reële getallen formula_19 dan natuurlijke getallen formula_10 bestaan. Cantor toonde dit met zijn diagonaalbewijs aan:
De continuümhypothese stelt dat er geen kardinaalgetal bestaat tussen de kardinaliteit van de reële getallen en de kardinaliteit van de natuurlijke getallen. De continuümhypothese kan binnen de algemeen aanvaarde Zermelo-Fraenkel-verzamelingenleer, ten minste indien deze axiomatische verzamelingenleer consistent is, noch worden bewezen noch worden verworpen.
Het kan wel worden bewezen dat de kardinaliteit van de machtsverzameling van formula_10 gelijk is aan de kardinaliteit van formula_19 en dat de kardinaliteit van de machtsverzameling van een verzameling formula_45 altijd groter is dan de kardinaliteit van formula_45 zelf.
Informatica.
In de informatica heeft kardinaliteit betrekking op relaties tussen tabellen of associaties tussen klassen en objecten. Dan is dit het aantal keer dat die voorkomen. Dat kan met een getal of een interval worden vastgelegd.

</doc>
<doc id="19455" url="https://nl.wikipedia.org/wiki?curid=19455" title="Gemeente Edam-Volendam">
Gemeente Edam-Volendam



</doc>
<doc id="19459" url="https://nl.wikipedia.org/wiki?curid=19459" title="Gaasterlân-Sleat">
Gaasterlân-Sleat



</doc>
<doc id="19460" url="https://nl.wikipedia.org/wiki?curid=19460" title="Sneek (stad)">
Sneek (stad)

Sneek (Fries: "Snits" (, )) is een van de elf steden van de Nederlandse provincie Friesland, meer specifiek in de gemeente Súdwest-Fryslân. Sneek ligt ten ten zuidwesten van Leeuwarden tussen Joure en Bolsward. De stad is de grootste plaats van de gemeente Súdwest-Fryslân en de derde plaats in de provincie Friesland. De stad telde in inwoners.
Sneek ligt bij het Sneekermeer en is bekend vanwege de historische binnenstad, met onder meer de Waterpoort, en vanwege de Sneekweek. De stad vervult een centrale functie voor de regio Zuidwesthoek en was van augustus 1498 tot maart 1500 de officiële hoofdstad van het gewest Friesland.
Sneek kende in 2019 een winkelvloeroppervlakte van 106.000 m², waarvan 40.000 in het centrum.
Geschiedenis.
Sneek is ontstaan in de 10e eeuw op een hoger gelegen zandige landtong (Sneek = Ter Snake = op landtong), en is tot ontwikkeling gekomen na de aanleg van de zuidelijke dijk van de Hempolder Scherhem. Daar kruiste deze de vaarweg (in oude documenten "Magna Fossa", groot kanaal, genoemd) naar het noorden. Deze vaarweg naar het noorden (Geeuw, Sneeker Oudvaart) was nodig geworden omdat de Middelzee door dichtslibbing verloren was gegaan.
In 1295 vond in Sneek een grote stadsbrand plaats, waarbij een deel van de stad verloren ging. Sneek verkreeg vanaf de 13e eeuw diverse stadsrechten, die in 1456 officieel werden vastgelegd. Sneek werd daarmee een van de Friese elf steden. Dit was tevens het begin van een bloeiperiode als handelsstad, die nog tot circa 1550 zou duren. In 1492 werd met de aanleg van een stadsgracht en stadsmuur begonnen. Vanaf die tijd was Sneek de enige ommuurde stad van Friesland. Van de oude Vestingwerken van Sneek resteren thans nog de Waterpoort en het Bolwerk.
Geografie.
Sneek ligt in de buurt van het Sneekermeer en het Prinses Margrietkanaal, en is daarmee verbonden via de Houkesloot. Via de Geeuw is de stad verbonden met IJlst. De stad ligt circa 1 meter boven zeeniveau, de binnenstad ligt deels op een terp. Het gebied rondom de stad is veelal ontstaan door ontginning van veengronden.
Sneek is beperkt verstedelijkt en telde in 2010 33.260 inwoners, dit zijn 1.106 personen per vierkante kilometer land. De stad bestaat uit 25 wijken, die onder te verdelen zijn in diverse buurten.
Klimaat.
Sneek heeft dankzij de noordelijke ligging in de buurt van de zee een gematigd zeeklimaat. Hierbinnen zijn de zomers aangenaam en de winters redelijk zacht. Lange periodes van zware vorst komen steeds minder voor, wanneer er zich een periode van vorst aandient is deze vaak te kort voor een Elfstedentocht. Het is in Sneek echter wel frisser dan in zuidelijker gelegen delen van het land.
Stadsbeeld.
De binnenstad van Sneek bevindt zich binnen de stadsgrachten. Het oudste gebied ligt rondom de terp waarop de Grote of Martinikerk staat, waarvan een eerste bouw in de 10e eeuw plaatsvond. De gehele Binnenstad en Stationsbuurt zijn aangemerkt als beschermd stadsgezicht: rijksbeschermd gezicht Sneek en Stationsgebied. In het centrum bevinden zich meerdere grachten en veel monumentale panden. Delen van de ommuring en de omwalling van de huidige binnenstad, met name de bekende Waterpoort en het Bolwerk, zijn nog aanwezig.
De stad is in verschillende fases uitgebreid. Aan het begin van de 20e eeuw werden grote woonwijken buiten de stadsgrachten aangelegd, grote delen in de jaren 30 en 50-60. Nog altijd wordt uitgebreid; een van de laatste nieuwbouwwijken is het Harinxmaland. Aan de oost- en westzijde van de stad bevinden zich grote industriegebieden. It Ges is een industriepark speciaal voor watersport.
Bekende parken in Sneek zijn het Wilhelminapark en het Rasterhoffpark, dat het grootste park van de stad is. In het noorden van de stad ligt het Zwettebos. De stadsdienst van Sneek richtte zich op natuurlijk groenbeheer en de stad is kenmerkend groen met veel beplante rotondes.
In 2010 kende Sneek 14.000 woonhuizen. Door de uitbreidingen van de stad en de dorpen zijn Sneek, Oppenhuizen, IJsbrechtum en Scharnegoutum nu bijna als een soort agglomeratie verbonden. De gemeente Sneek heeft echter altijd geprobeerd te voorkomen dat de dorpen door de stad zouden worden opgeslokt.
Sneek heeft sinds 2018 een standbeeld voor de Waterpoort staan: De Hoorn Des Overvloeds.
Demografie.
Bevolkingssamenstelling.
In 2009 had Sneek 33.260 inwoners. Hiervan was 14% niet van Nederlandse afkomst. 1% van de bevolking was afkomstig uit Suriname en 2% afkomstig uit andere niet-westerse landen. De grootste groep allochtonen is de groep inwoners uit andere, niet nader benoemde, westerse landen: deze groep omvat 7% van de bevolking.
Religie.
In de Zuidwesthoek, waar Sneek onder valt, was in 2002 59,1% kerkelijk gezind. Hiervan is het grootste deel van de bevolking, 26,6%, Nederlands hervormd. Van de bevolking noemde 14,1% zich gereformeerd en 10,8% rooms-katholiek. De islam was met 1,5% de kleinst vertegenwoordigde godsdienst. Van de bevolking noemde 40,9% zichzelf niet-kerkelijk.
De eerste en grootste kerk in Sneek, de Grote of Martinikerk, is sinds 1580 een protestantse kerk. Naast deze kerk bevinden zich in Sneek nog tientallen kerken.
Politiek en bestuur.
Bestuurlijke historie.
De bestuurlijke historie is terug te voeren tot begin 14e eeuw. In 1525 maakt Sneek zich los van het bewind van de hertog van Gelre en sloot zich aan bij Karel V. Aan de Marktstraat staat het Stadhuis van Sneek, dat uit deze periode stamt.
Regio en rechtspraak.
In de stad bevinden zich de gemeentehuizen van de voormalige gemeenten Sneek en Wymbritseradeel. De gemeente Sneek werd in 1984 na een gemeentelijke herindeling uitgebreid met de dorpen Loënga, Offingawier en IJsbrechtum. In 2011 werd Sneek zelf onderdeel van een dergelijke herindeling en ging op in de nieuwe gemeente Súdwest-Fryslân.
De stad had een eigen kantongerecht, waar tot 2013 recht werd gesproken. Het gerecht maakt tegenwoordig deel uit van het Gerecht van Leeuwarden.
Heraldiek.
Wapen.
Het wapen van Sneek bestaat uit een goud-zwart wapenschild, vastgehouden door een wildeman en een leeuw. Op het schild staat een zwarte adelaar en drie gouden kronen. Het wapen komt voor het eerst voor op een zegel uit 1422. De Hoge Raad van Adel stelt het wapen in 1818 vast.
Vlag.
De vlag van Sneek is in 1956 vastgesteld en bestaat uit twee gelijke verticale banen. De broekingzijde van de vlag is zwart, de buitenzijde is goudgeel. De kleuren zijn afkomstig van het stadswapen.
Beschermheilige.
De beschermheilige van de stad is de Heilige Maarten van Tours (in de volksmond: Sint Maarten). Diverse kerken en gebouwen in de stad zijn naar hem vernoemd. De Grote of Martinikerk en de Sint-Martinuskerk zijn hier voorbeelden van.
Stedenband.
Sinds 10 september 1970 bestaat een jumelage tussen Sneek en de Japanse stad Kurobe. Toenmalig burgemeester, Ludolf Rasterhoff, bracht op dat moment een bezoek aan Kurobe en werd tot ereburger benoemd. Burgemeester Hatsuo Terade van Kurobe bracht in 1972 een tegenbezoek aan Sneek. In 2000 bezochten delegaties van beide steden elkaars stad opnieuw. De Japanners onthulden in Sneek een kunstwerk; de Snekers werden verblijd met de onthulling van een zogenaamd "Sneekplein" in Kurobe.
Economie en werk.
In de stad Sneek is een groot aantal bedrijfssectoren vertegenwoordigd. Deze diversiteit zorgt voor een brede economische basis en relatieve stabiliteit. Een aantal sectoren is relatief sterk vertegenwoordigd vanwege de specifieke kenmerken van Sneek zoals de ligging aan het water en de rol van regionaal verzorgingscentrum voor de Zuidwesthoek. De stad herbergt een groot aantal voorzieningen op het gebied van onderwijs, gezondheidszorg en welzijn. Het Antonius Ziekenhuis is een van de weinige watersportziekenhuizen in Nederland. De binnenstad van Sneek is het winkelcentrum voor de regio.
Onderwijs.
De RSG Magister Alvinus, Bogerman College en het Aeres (voorheen AOC Friesland en het Nordwin College) zijn de drie middelbare scholen in Sneek. Beroepsonderwijs kan worden gevolgd op de Friese Poort en het Friesland College.
Basisscholen in Sneek zijn:
Toeristische en watersportsector.
De watersport en de toeristische sector hebben zich in Sneek breed ontwikkeld. Dit komt door de ligging van de stad in waterrijk gebied en de aanwezigheid van een bewonderenswaardige historische binnenstad. Deze sectoren zijn goed voor 10% van de werkgelegenheid in de stad.
Industrie.
Er is in Sneek enige staalindustrie, machinebouw, een touw- en trossenfabriek (Lankhorst), en sinds 1964 een vestiging van de ritssluitingenproducent Yoshida YKK uit Kurobe. Dit was de eerste Japanse fabriek in Nederland, en het was de eerste Europese vestiging van YKK. Ook Mitsui Sekka, een Japanse fabrikant van kunstvezels, heeft een fabriek in Sneek.
Bekende firma's en producten.
De bekende kledingwinkelketen C&amp;A begon in 1861 met een winkel in Sneek. De suikerwerkfabriek Tonnema is bekend van pepermunt met de naam KING. Voorts hebben de supermarktketen Poiesz en het kledingmerk Gaastra hun oorsprong in Sneek. Ook de zogenaamde 'Echte pittigzoete Sneker Zoethoudertjes', een deel uit de reeks 'Oldtimers' van dropmaker Van Slooten, komen uit Sneek.
Cultuur.
Taal en streekproducten.
De Sneker Drabbelkoek is een lokale specialiteit, net als de berenburg van Weduwe Joustra. In Sneek spreekt de bevolking een eigen dialect: het Sneekers. Dit dialect is terug te voeren op de Hollandse spreektaal van voor 1600 en behoort tot de Stadsfriese dialecten.
Musea.
In Sneek bevindt zich het Nationaal Modelspoor Museum. Het museum is gevestigd in het stationsgebouw. Het Fries Scheepvaart Museum toont de geschiedenis van de stad Sneek en de ontwikkeling van scheepvaart in de provincie Friesland. Daarnaast toont het de watersport in de 20e en 21e eeuw. In de Schutterskamer is de historie van de Sneker schutterij te zien. Hier ligt de helm van Grutte Pier.
Film, theater en muziek.
Het Cultureel Kwartier is een gebied rondom de Kerkgracht waar de culturele instellingen van Sneek zich hebben verzameld. Hier bevinden zich vanaf 2011 het Theater Sneek, het Centrum voor de Kunsten (in de voormalige Noorderkerk en het Van Loohuis), de Grote of Martinikerk en de Openbare Bibliotheek.
Daarnaast is in Sneek een bioscoop gevestigd in het voormalige Amicitia Theater. Deze bioscoop heet CineSneek en draait voornamelijk moderne films.
Poppodium Het Bolwerk ligt ook aan de Kerkgracht en is het langst bestaande poppodium van Friesland.
Cultuurprijs.
De Zilveren Kerstbal is de cultuurprijs van Sneek. De prijs wordt uitgereikt aan personen die zich op het gebied van muziek en cultuur hebben ingezet voor de stad en haar omgeving.
Evenementen.
In Sneek worden diverse grote evenementen georganiseerd. Het grootste en bekendste is uiteraard de Sneekweek, in begin augustus. Daarnaast is er in het Hemelsvaartweekend de Kleine Sneekweek met de muziekoptredens tijdens 'Kleintje Sneekweek'. Verder zijn er diverse culturele, culinaire en muziekfestiviteten zoals Culureel Festival Sneek, Lekker Sneek, Straattheater, Swinging Sneek, Sneeker Dweildag, Culinaire Elfstedentocht, N8 van Sneek en XMAS Sneek. In januari start het evenementenjaar met de Sneker Filmwinter. 
Landelijke evenementen worden ook in Sneek gevierd. Op 27 april wordt Koningsdag uitgebreid gevierd met aubades en een vrijmarkt. Tijdens de Nationale Dodenherdenking worden kransen gelegd bij de vele oorlogsmonumenten in de stad.
Op dinsdag vindt al sinds het ontstaan van de stad de wekelijkse warenmarkt plaats. Vroeger was dit rond de Waag op de Marktstraat, nu is de markt te vinden op het Grootzand. Ook op zaterdag is daar markt.
Sinds 2009 wordt jaarlijks het Nationaal Amateur Speelfilmfestival georganiseerd in Sneek.
Sport.
Sneek telt een groot aantal sportclubs. Het bekendste zijn de voetbalclubs Sneek Wit Zwart, ONS Sneek en LSC 1890. Sneek wordt wel "Volleybalstad" genoemd. Deze naam heeft de stad te danken aan de successen van VC Sneek. In 1996 wonnen 2 voormalig internationals en huidige inwoners van Sneek, Olof van der Meulen en Jan Posthuma, een gouden medaille bij de Olympische Spelen in Atlanta. 
De stad is jaarlijks gastheer van verschillende sportevenementen. De Sneekweek is het grootste zeilevenement op binnenwater in Europa. Dit vindt plaats op het Sneekermeer. Hier worden ook twee wedstrijden van het SKS Skutsjesilen gehouden, namelijk vanaf Terhorne en als afsluiting van de jaarlijkse competitie vanaf Sneek.
Als onderdeel van de Friese elf steden is Sneek de tweede stad die door de Elfstedentocht wordt gepasseerd. De Fietselfstedentocht doet de stad natuurlijk ook aan.
Media.
Gemeentelijke televisie en radio wordt verzorgd door Omroep Súdwest. In Sneek zijn bovendien enkele landelijke radiozenders gevestigd. RadioNL, Waterstad FM, JOY Radio en Freez FM zenden vanuit Sneek uit.
Verkeer en vervoer.
Autoverkeer.
Sneek is bereikbaar via verschillende autowegen, waaronder de:
Openbaar vervoer.
De stad Sneek heeft twee treinstations: Sneek en Sneek Noord. Hiernaast wordt er gesproken over de aanleg van een derde station, dit station draagt de werknaam Sneek Harinxmaland. De stations liggen aan de spoorlijn Leeuwarden - Stavoren, die wordt geëxploiteerd door Arriva. Vanaf de beide stations rijdt in de spits elke 15 minuten een trein van/naar Leeuwarden (buiten de spits elke 30 minuten) en elk half uur een trein van/naar Stavoren (buiten de spits elk uur).
Sneek heeft een centrale ligging binnen het busvervoer in de regio. Knooppunt van de busverbindingen is Busstation Sneek, dat direct naast het centrale treinstation ligt. De busverbindingen worden uitgebaat door Arriva.
Scheepvaart.
Op Industrieterrein Houkesloot bevinden zich twee industriehavens. Daarnaast bevinden zich 130 watersportbedrijven en dertien jachthavens in de stad. Sneek is te bereiken via de Franekervaart, de Oudvaart, de Zwette, de Geeuw, de Woudvaart en de Houkesloot. Deze laatst genoemde verbindt Sneek met het Sneekermeer en het Prinses Margrietkanaal.
Bekende Snekers.
Zie "Lijst van bekende Snekers"

</doc>
<doc id="19462" url="https://nl.wikipedia.org/wiki?curid=19462" title="Stroomuitval">
Stroomuitval

Een stroomstoring of stroomuitval is een onbedoelde onderbreking in de voorziening van elektrische energie.
Net als water volgt stroom de weg van de minste weerstand, en moet er een kanaal zijn waar de stroom doorheen kan lopen. Ten slotte moet er ook een bron zijn, bijvoorbeeld een generator, die de stroom laat lopen. Het uitvallen van de stroomvoorziening kan dus in drie categorieën onderverdeeld worden:
Oorzaken.
Technische oorzaken.
Kortsluiting en kabelbreuk kunnen veroorzaakt worden door oververhitting, ijzel, storm of vallende takken (op bovengrondse kabels), maar ook door ander geweld of door sabotage. Kortsluiting leidt overigens in korte tijd tot het in werking treden van beveiligingen zoals de bekende zekering waardoor de lijn 'stroomopwaarts' wordt onderbroken. In landen met een lage technologische ontwikkeling kunnen stroomonderbrekingen met regelmaat voorkomen. Beveiligingen treden ook in werking bij overbelasting, waarbij smelten van de geleiders zou dreigen. Plotselinge spanningspieken door bijvoorbeeld blikseminslag kunnen daar ook toe leiden.
Volgens EnergieNed zijn graafwerkzaamheden de meest voorkomende oorzaak van stroomstoringen in het laag- en middenspanningsgebied; bij storingen in het hoogspanningsgebied ligt dat minder duidelijk. In de meeste gevallen is de uitval beperkt tot een vrij klein gebied, maar bij algehele overbelasting kan uitval over een groot gebied plaatsvinden.
Ook magnetische stormen kunnen elektriciteitsleidingen verstoren.
Politieke en militaire oorzaken.
Politieke onlusten en oorlogen kunnen ook problemen met de stroomvoorziening met zich meebrengen. Zo kwam een groot deel van Servië op 2 mei 1999 rond tien uur zonder stroom te zitten, nadat NAVO-vliegtuigen de elektriciteitscentrale in Obrenovac ten westen van Belgrado hadden gebombardeerd (Kosovo-oorlog). Deze elektriciteitscentrale was niet als militair doel neergezet, maar vormde wel een betekenisvol militair doel.
Op 20 januari 2008 kreeg de Gazastrook te maken met ernstige stroomuitval door een Israëlische boycot. De elektriciteitscentrale van de Gazastrook heeft 's ochtends al een van zijn turbines moeten afsluiten, de tweede volgde aan het einde van de dag. Hierdoor kwam een tot anderhalf miljoen mensen zonder stroom te zitten.
Op 23 december 2015 werden enkele Oekraïense elektriciteitscentrales lamgelegd in wat kort nadien bleek een inbraak door (mogelijk Russische) hackers te zijn. Het voorval wordt beschouwd als een primeur, die mogelijk navolging krijgt, hoewel het risico erg wisselend wordt ingeschat. 
Bij ernstige stroomonderbrekingen in Venezuela in 2019 verwees president Nicolás Maduro naar een buitenlandse cyberaanval als oorzaak, wat door anderen werd betwist. 
Grote stroomstoringen.
Elk jaar opnieuw vallen miljoenen mensen zonder stroom door het uitvallen van het elektriciteitsnetwerk. Dat gebeurde in juni 2019 nog in grote delen van Argentinië, Uruguay en Paraguay. Ook in de Verenigde Staten en Canada komt vaak massale stroomuitval voor in het orkaanseizoen. In 2003 werd in Italië een massale stroomuitval veroorzaakt door een kettingreactie, als gevolg van een boom die terecht was gekomen op een hoogspanningsleiding in de Zwitserse Alpen.
Europa.
In de avond van 4 november 2006 viel in grote delen van Europa de stroom uit, waaronder delen van Duitsland, Nederland, België, Frankrijk, Spanje, Portugal en Italië. De storing was veroorzaakt door het Duitse energiebedrijf E.ON dat een 380 kV-elektriciteitslijn over de rivier de Ems tijdelijk had uitgeschakeld om een cruiseschip te laten passeren. De gevolgen die het uitschakelen van deze lijn zou hebben waren niet goed onderzocht, en het resultaat was dat het Europese hoofdnet door de afsluiting in drie afgesloten delen uiteen was gevallen. Als gevolg hiervan werd de balans tussen vraag en aanbod van elektriciteit verstoord en kwam een te grote belasting op de resterende hoofdlijnen in het elektriciteitsnetwerk te liggen. Hierdoor werden die lijnen door de beveiliging eveneens uitgeschakeld, waardoor het nog overgebleven netwerk vervolgens onder een nog hogere belasting kwam te liggen en ook uitviel. Zo ontstond een domino-effect en breidde een golf van stroomstoringen zich uit over geheel West-Europa.
België.
Op 4 augustus 1982 werd de Kerncentrale Doel 3 proefgedraaid en een noodstop gesimuleerd, waardoor er plots 700 MW wegviel. Dit veroorzaakte een verdere reactie waardoor het Vlaamse elektriciteitsnet binnen enkele minuten ineenstortte. De uitval van het netwerk resulteerde in diverse problemen, waardoor ook de kerncentrales van Doel 1 en 2 (nog eens 700 MW) van het hoogspanningsnet moesten geschakeld worden, en ook in klassieke centrales met als voornaamste de explosie om 11.04 uur van de generator in de centrale van Vilvoorde (Verbrande Brug) wegens het blokkeren van een stoomafsluitkep. Een van de onrechtstreekse oorzaken was een te groot aandeel (50%) van nucleaire energie en een gelijktijdige afsluiting van de hoogspanningslijn met Frankrijk wegens onderhoud. Verder zou het internationale 380 kV netwerk te weinig uitgebouwd zijn geweest.
Op 5 januari 2009 viel in de ruime regio rond Mechelen de stroom uit door een kortsluiting in een hoogspanningspost. Deze was veroorzaakt door een defect bij de NMBS-werkplaats. De storing duurde een uur maar veroorzaakte zeer veel hinder voor het treinverkeer, het wegverkeer en de scheepvaart. Door de storing werkten immers de seinen, verkeerslichten en ophaalbruggen niet meer.
De nacht ervoor had het gesneeuwd, dus eerst werd gedacht dat de oorzaak daar lag.
In de zomer van 2014 werd gevreesd voor ernstige elektriciteitstekorten tijdens de winter 2014-15, wegens het onverwacht vroeg sluiten van kerncentrales in Doel en Tihange en het gelijktijdig afbouwen van oudere klassieke kolen- en gascentrales op verschillende locaties. Tevens heeft het beleid de voorbije decennia te weinig geïnvesteerd in zonne- en windenergie. Een aantal interconnecties met Nederland, Duitsland en het Noordzee-windpark werden niet gepland of niet opgeleverd.
Begin september 2014 bracht minister van Binnenlandse Zaken Melchior Wathelet (CDH) de provinciegouverneurs op de hoogte van een geactualiseerd "afschakelplan", op basis van het Ministerieel Besluit van 3 juni 2005, en regeringsbesluiten uit 2012. Het land wordt ingedeeld in 6 zones, die bij dreigende stroomuitval een na een uitgeschakeld worden, en een zevende niet af te sluiten zone. De gepubliceerde kaarten geven echter de elektriciteitscabines weer, niet de gemeenten, en dat zorgt voor enige verwarring. Distributiebeheerder Elia werkt de details van het plan online bij.
Noord-Amerika.
Op 14 augustus 2003 viel de stroom door overbelasting uit in een groot deel van het noordoosten en middenwesten van de Verenigde Staten en in delen van Canada. Zo'n 50 miljoen mensen werden getroffen. Vooral de grote steden zoals New York hadden het zwaar te verduren omdat naast de airconditioning ook een deel van het openbaar vervoer kwam stil te liggen, bijvoorbeeld de metro. Daardoor ontstond een grote verkeerschaos. Eerdere storingen vonden plaats in 1965, 1977 en (de tot dan laatste keer) 1996.
Burgemeester Michael Bloomberg van New York voorspelde dat de volgende morgen de stroom weer grotendeels hersteld zou zijn, maar vroeg toch de New Yorkers het als een 'sneeuwdag' te behandelen (de temperatuur bedroeg 32°C).
Ook Ontario, inclusief de hoofdstad van Canada, Ottawa, zat geheel zonder stroom, maar net aan de overkant van de provinciegrens in Quebec was er geen enkel probleem. Deze provincie had namelijk al jaren geleden besloten zijn stroomverzorging met overcapaciteit zeker te stellen. Zij hoopten daarbij – tevergeefs – dat zij een deel van de opgewekte stroom aan de Engelstalige buren konden verkopen. Hydro-Québec kon dan ook de bevolking beloven dat er geen problemen zouden zijn, maar verklaarde ook dat de zustermaatschappij HydroOntario niet om hulp gevraagd had.
India.
Eind juli 2012 raakten in India drie grote elektriciteitsnetwerken overbelast, waardoor circa 600 miljoen inwoners zonder stroom kwamen. Het noordelijke netwerk bezweek door de hoge vraag naar elektriciteit. Op maandag 30 juli hadden al 300 miljoen mensen in negen staten last van de stroomstoring. Die werd 's avonds verholpen, maar in de nacht van maandag op dinsdag raakte het elektriciteitsnetwerk opnieuw overbelast. Hoewel slechts 60% van de bevolking elektriciteit aan huis heeft, kan het netwerk de hoge vraag tijdens de piekuren niet aan. Dit is een combinatie van te weinig elektriciteitscentrales en een te grote vraag naar stroom door de afnemers. Bovendien wordt er veel stroom illegaal afgetapt. Dit is waarschijnlijk de grootste stroomuitval ter wereld gemeten naar aantal getroffen mensen.
Venezuela.
In 2019 kwam het meermaals tot grote en soms dagenlange, algemene stroomstoringen in het land, met grote chaos en dodelijke slachtoffers als gevolg. Toch wisten de Venezolanen zich bij elke volgende stroomstoring beter voor te bereiden, zodat de gevolgen minder ernstig werden.
Afschakelplan.
In 2018 werd in België een afschakelplan opgesteld omdat volgens het Federaal Planbureau de kans bestond dat in de winter 2018-2019 een ernstig stroomtekort kon optreden. Om een algemene stroomuitval te vermijden, worden dan delen van het land tijdelijk zonder stroom gezet.
Soms wordt besloten tot een preventieve afsluiting van het elektriciteitsnetwerk. Dat gebeurde in 2019 in Californië, omdat gevreesd wordt dat bij storm beschadigde leidingen natuurbranden zouden veroorzaken.
Regelgeving DTe.
In Nederland heeft de DTe op het gebied van storingen het een en ander wettelijk geregeld inzake compensatie aan particulieren en zakelijke klanten.
Internationaal.
Wereldwijd heeft de "Electric Infrastructure Security Council" de belangrijkste oorzaken voor massale stroomstoringen (de zogenoemde “Black Sky Event”) opgelijst. EIS publiceert rapporten, en stimuleert internationale samenwerking om het stroomnet te vrijwaren. Als oorzaken voor massale stroomuitval ziet EIS: 

</doc>
<doc id="19463" url="https://nl.wikipedia.org/wiki?curid=19463" title="374">
374

Het jaar 374 is het 74e jaar in de 4e eeuw volgens de christelijke jaartelling.

</doc>
<doc id="19464" url="https://nl.wikipedia.org/wiki?curid=19464" title="Doelverdediger (voetbal)">
Doelverdediger (voetbal)

De doelverdedig(st)er, doelman, doelvrouw of keep(st)er is bij voetbal de speler die moet voorkomen dat de bal in het doel terechtkomt. Elk team stelt één keeper op, die binnen het strafschopgebied de bal met de hand mag spelen. Daarom blijft de keeper gewoonlijk in of rond dat gebied.
In de ontwikkeling van het spel is het verschil tussen keepers en veldspelers groter geworden. In de 19e eeuw, toen voetbal zich nog aan het afsplitsen was van rugby, mochten alle spelers de bal met de hand spelen en verwees de aanduiding "keeper" meer naar de veldpositie en vaardigheid met de handen dan naar de reglementen, zie het kopje Regelwijzigingen. Een andere belangrijke ontwikkeling is het beperken van de terugspeelbal op de keeper in 1992 om het spel sneller en minder defensief te maken.
Handen.
Sinds het seizoen 1992–1993 gelden de volgende regels: binnen het strafschopgebied mogen keepers de bal met de handen aanraken, behalve na een bewuste terugspeelbal met de voet. Buiten het strafschopgebied zijn keepers gelijk aan veldspelers, dus een keeper moet met een rode kaart van het veld als die de tegenstander een scoringskans ontneemt door de bal bewust met de handen aanraakt buiten het strafschopgebied. Als het geen serieuze kans is, trekt de voetbalscheidsrechter meestal geel. Ook een ingeworpen bal van een teamgenoot mag een doelman niet meteen met de handen aanraken. Wanneer de doelman ten onrechte een bal in het eigen strafschopgebied met de handen aanraakt, krijgt de tegenpartij een indirecte vrije schop.
Elke veldspeler mag tijdens een wedstrijdonderbreking van rol wisselen met de keeper, maar pas na toestemming van de scheidsrechter. Ook als de keeper het veld moet verlaten na een blessure of een rode kaart, krijgt de vervangende speler dezelfde privileges. Bij wereldkampioenschappen moet elk team minstens drie keepers hebben.
Topkeepers.
Enkele internationaal bekende doelmannen zijn: Lev Jasjin, Gianluigi Buffon, Iker Casillas, Thibaut Courtois, Ederson Moraes, Manuel Neuer, Edwin van der Sar, David de Gea en Emiliano Martínez.
The Guardian publiceert jaarlijks een lijst van de honderd beste voetbalsters en in 2022 stonden daar vijf keepsters op:
20: Christiane Endler; 48: Mary Earps; 64: Merle Frohms; 77: Kailen Sheridan; 86: Pauline Peyraud-Magnin; 95: Daphne van Domselaar.
Positie en kwaliteiten.
Tot 1912 mochten keepers de bal op het hele veld met de hand aanraken. Nu dit ingeperkt is tot het strafschopgebied blijft de keeper gewoonlijk dicht bij de goal. Er zijn wel individuele verschillen. Een keeper die door moed, spelinzicht en voetballend vermogen verder van de goal kan spelen wordt een meevoetballende keeper genoemd. Iemand die snelle reflexen en een goede oog-handcoördinatie heeft, schoten precies taxeert en goed reageert in de kleine ruimte, is een goede lijnkeeper. In het catenaccio moet een keeper strikt een lijnkeeper zijn, in vrijere opvattingen zoals het totaalvoetbal wordt meevoetballen gewaardeerd.
De keeper verlaat zijn positie soms als vliegende keeper of "vliegende keep" om in overtal te komen wanneer het team dringend een doelpunt nodig heeft. Het 'mee naar voren gaan' is zeldzaam en wordt vooral gedaan tegen het einde van de speeltijd, in de hoop dat de tegenpartij geen tijd zal hebben voor een counter. Stanley Menzo stond bekend als vliegende keeper.
Behalve het tegenhouden en wegwerken van ballen is het nemen van de doelschop gewoonlijk de taak van de keeper, zodat die een goede traptechniek en positie-inzicht moet hebben.
Erkenning.
Van een keeper die in een wedstrijd geen doelpunten toegestaan heeft zegt men dat hij "de nul gehouden" heeft; in het Engels heeft hij een "clean sheet", het scoreformulier is schoon gebleven. Anderzijds wordt de zegswijze "de keeper was de beste man van het veld" soms gebruikt om een slechte wedstrijd te karakteriseren.
Veel competities, toernooien en andere organisaties loven keepersprijzen uit. Een greep:
Uitrusting.
Meestal heeft de doelman het rugnummer 1 en bij het wereldkampioenschap mogen veldspelers dit nummer niet dragen. De keepers dragen een ander tenue dan de veldspelers. Ze gebruiken gewoonlijk keepershandschoenen (het keren van een hard schot zonder handschoenen geeft veel kans op blessures), maar ze zijn niet verplicht. Bij het wereldkampioenschap in 1974 keepte Jan Jongbloed zonder handschoenen; hij was niet tevreden over het toenmalige materiaal en hij droeg alleen bij regen handschoenen.
Regelwijzigingen.
Hieronder een incompleet overzicht van spelregelwijzigingen en spontane aanpassingen die van belang zijn geweest voor keepers en doelpunten. Een aantal oude regels tonen de verwantschap tussen voetbal en rugby. Opmerkingen over de regels anno 2023 staan tussen blokhaken.

</doc>
<doc id="19465" url="https://nl.wikipedia.org/wiki?curid=19465" title="372">
372

Het jaar 372 is het 72e jaar in de 4e eeuw volgens de christelijke jaartelling.

</doc>
<doc id="19466" url="https://nl.wikipedia.org/wiki?curid=19466" title="370">
370

Het jaar 370 is het 70e jaar in de 4e eeuw volgens de christelijke jaartelling.

</doc>
<doc id="19467" url="https://nl.wikipedia.org/wiki?curid=19467" title="Vereniging (verzamelingenleer)">
Vereniging (verzamelingenleer)

In de verzamelingenleer is de vereniging of unie van een collectie verzamelingen de verzameling die bestaat uit alle elementen van de samenstellende verzamelingen. Zo bestaat de vereniging van de verzamelingen formula_1 en formula_2 uit alle elementen die tot formula_1, formula_2 of allebei behoren.
Definitie.
De vereniging formula_5 van de verzamelingen formula_1 en formula_2 is de verzameling die bestaat uit alle elementen van formula_1 en van formula_2:
De doorsnede en het verschil van twee verzamelingen worden op een overeenkomende manier gedefinieerd.
Voorbeeld.
Zij formula_11 en formula_12 dan is formula_13
Generalisatie.
Zij formula_35 een willekeurige verzameling en formula_36 een familie deelverzamelingen van formula_37 De familie formula_36 mag oneindig of zelfs overaftelbaar veel verschillende deelverzamelingen van formula_35 bevatten.
De vereniging van formula_36 is de deelverzameling van formula_35 die bestaat uit alle elementen formula_42 die tot minstens één lid van de familie formula_36 behoren.
In het bijzonder is de vereniging van een lege familie dus leeg.
De veronderstelling van het bestaan van de universumverzameling formula_35 is nodig om paradoxen te vermijden. De vereniging van een willekeurige familie verzamelingen is binnen de axiomatische verzamelingenleer niet gedefinieerd.

</doc>
<doc id="19468" url="https://nl.wikipedia.org/wiki?curid=19468" title="369">
369

Het jaar 369 is het 69e jaar in de 4e eeuw volgens de christelijke jaartelling.

</doc>
<doc id="19469" url="https://nl.wikipedia.org/wiki?curid=19469" title="368">
368

Het jaar 368 is het 68e jaar in de 4e eeuw volgens de christelijke jaartelling.

</doc>
<doc id="19470" url="https://nl.wikipedia.org/wiki?curid=19470" title="367">
367

Het jaar 367 is het 67e jaar in de 4e eeuw volgens de christelijke jaartelling.

</doc>
<doc id="19471" url="https://nl.wikipedia.org/wiki?curid=19471" title="Intersectie">
Intersectie



</doc>
<doc id="19472" url="https://nl.wikipedia.org/wiki?curid=19472" title="Doorsnede (verzamelingenleer)">
Doorsnede (verzamelingenleer)

In de verzamelingenleer is de doorsnede, of intersectie van een aantal verzamelingen de verzameling die bestaat uit de gemeenschappelijke elementen van de samenstellende verzamelingen. De doorsnede van de verzamelingen formula_1 en formula_2 wordt genoteerd als formula_3. Het bepalen van de doorsnede van twee verzamelingen formula_1 en formula_2 wordt ook het nemen van de doorsnede van die twee genoemd. Het nemen van de doorsnede van twee verzamelingen is een wiskundige bewerking op die twee verzamelingen.
Als twee verzamelingen een lege doorsnede hebben, noemt men ze disjunct. Als ze een niet-lege doorsnede hebben, wordt soms gezegd dat ze elkaar snijden.
Twee andere mogelijke bewerkingen op twee verzamelingen zijn het nemen van de vereniging en het verschil. 
Definitie.
De doorsnede formula_3 van de verzamelingen formula_1 en formula_2 is de verzameling die bestaat uit de elementen die zowel tot formula_1 als tot formula_2 behoren:
Generalisatie.
Door recursie kan ook de doorsnede van eindig veel verzamelingen gedefinieerd worden. De doorsnede van formula_17 en formula_18 is bijvoorbeeld
Meer algemeen bestaat de doorsnede van willekeurig veel verzamelingen uit die elementen die in elk van deze verzamelingen zitten.
Eigenschappen.
Doorsnede is een associatieve en commutatieve operatie, dus:
en

</doc>
<doc id="19473" url="https://nl.wikipedia.org/wiki?curid=19473" title="Schoten">
Schoten

Zie ook.
Schot (doorverwijspagina)

</doc>
<doc id="19474" url="https://nl.wikipedia.org/wiki?curid=19474" title="Schoten (Nederland)">
Schoten (Nederland)

Schoten is een voormalige gemeente in Noord-Holland ten noorden van Haarlem, op 1 mei 1927 opgeheven en opgegaan in de gemeente Haarlem.
Geschiedenis.
De heerlijkheid Schoten maakte deel uit van het baljuwschap Brederode. In 1722 stierf het huis Brederode uit en de bezittingen en de rechten van het huis Brederode vielen aan de Staten van Holland. In 1723 verkochten de Staten van Holland Schoten aan de Amsterdamse koopman Paulus Loot, heer van Zandvoort.
De gemeente Schoten is ontstaan uit zeven heerlijkheden, die opgingen in de gemeente Schoten ten tijde van de Bataafse Republiek in 1798. Van zuid naar noord waren dit:
Zuidakendam, Hogerwoerd, Schoterbos, Zaanen, Schoten, Schotervlieland en Noordakendam. Rond 1817 telde de toenmalige gemeente 317 inwoners als volgt verdeeld over de gebieden van de vroegere heerlijkheden.
Annexatie door Haarlem.
Op 1 augustus 1884 wordt het zuidelijk gedeelte van de gemeente Schoten bij Haarlem gevoegd (wet van 11 juli 1884).
In het begin van de twintigste eeuw had Haarlem een nijpend gebrek aan ruimte voor woningbouw. Schoten werd samen met delen van Heemstede, Spaarndam, Haarlemmerliede en Bloemendaal op 1 mei 1927 geannexeerd door de gemeente Haarlem.
Aan de Vergierdeweg staat het Rechthuis. Tot 1905 werd dit rechthuis gebruikt als raadhuis. Op de Rijksstraatweg werd ter hoogte van het Soendaplein in 1906 een nieuw raadhuis gebouwd. Dit is tot 1927 in dienst geweest en werd daarna gebruikt als schooltje en weer later als politiepost van de gemeente Haarlem.
Uitbreiding Haarlem-Noord.
In het zuidelijk deel van de gemeente Schoten verschenen diverse woonwijken zoals het Kleverpark, de Transvaalbuurt en het Patrimonium, op het gebied van kwekerij Rozenhage van de familie Zocher en de Indische buurt. Aan de westkant werd de Bomenbuurt gebouwd.
Recente geschiedenis.
In juni 2005 werden op de voormalige gemeentegrenzen van Schoten vijf borden geplaatst waarop staat: "Schoten gem. Haarlem". Dit gebeurde op verzoek van de Stichting Historisch Schoten en met toestemming van het gemeentebestuur van Haarlem. De borden bevinden zich op de Schoterweg, de Rijksstraatweg, de Spaarndamseweg, de Vergierdeweg en de Jan Gijzenkade.
Herkomst van de naam Schoten.
Vanwege de zanderige bodem was het ondoenlijk om als afscheiding tussen de landerijen sloten te graven. Daarom werden de landerijen met houten schaaldelen omheind, of afgeschot.
Zo een afgeschot stuk land werd aangeduid met schot of schoot. Zo werd het gebied aangeduid als "de Schooten". Dit zou een mogelijke verklaring kunnen zijn, maar is allerminst zeker. Al in het jaar 866 kwam Schoten voor op een lijst van goederen van de kerk van Utrecht, dus we kunnen wel spreken van een zeer oude naam.
Straatnamen in Haarlem zoals de Schoterweg en Schotersingel herinneren nog aan deze gemeente, alsmede voetbalclub VV Schoten, Het Schoter en de rooms-katholieke parochie Schoten.
Het wapen van Schoten.
In het Huis te Zaanen in het Zaanenpark te Schoten (Haarlem - Noord) staat op de schouw "Heemskerk en Zaanen maken Schoten tezamen" Zeer waarschijnlijk is dit een foute interpretatie van het wapen. Ook komt het wapen voor waarbij beide leeuwen links gericht zijn. Dit is een foute weergave van het wapen. Het wapen zoals getoond is het enige juiste wapen van Schoten. Het dient nu als beeldmerk van de Stichting Historisch Schoten.
Gerard van Schoten had als wapen een zilveren leeuw op een blauw veld. In 1505 kocht hij het landgoed Zaanen met de bijbehorende titel "Heer van Zaanen". Zaanen had als wapen een rood kruis op een zilveren veld. Mogelijk heeft Gerard van Schoten het wapen van Zaanen gekoppeld aan zijn wapen.
Frans van Schoten (Geb. 1615) voerde als wapen rechtsboven en linksonder het wapen van Zaanen en linksboven en rechtsonder het wapen van Gerard van Schoten. De leeuwen zijn naar links gericht.

</doc>
<doc id="19477" url="https://nl.wikipedia.org/wiki?curid=19477" title="Homeopathie">
Homeopathie

Homeopathie (Oud Grieks: ὅμοιος, homoios, "gelijksoortig" en πάθος, pathos, "lijden" of "ziekte") is een therapie gebaseerd op de pseudowetenschappelijke ideeën van de Duitse arts Samuel Hahnemann. Het belangrijkste daarvan is het "gelijksoortigheidsbeginsel", dat inhoudt dat een homeopathisch geneesmiddel volgens Hahnemann geschikt is voor de behandeling van een ziekte als het middel bij een gezond persoon dezelfde ziekteverschijnselen opwekt als die waaraan de zieke lijdt.
De homeopathische behandeling bestaat uit het voorschrijven van "homeopathica", dat wil zeggen potentiëringen (stapsgewijze sterke verdunningen in combinatie met schudden) van stoffen die in pure vorm dezelfde symptomen als de te bestrijden ziekte zouden oproepen. 
Hoewel homeopathie een van de meest onderzochte alternatieve geneeswijzen is, wordt de toegeschreven klinische werkzaamheid niet ondersteund door wetenschappelijk bewijs. De werking van homeopathie is niet groter dan die van placebo's. Homeopathie wordt daarom tot de pseudowetenschappen gerekend.
Principe.
De homeopathische leer heeft het gelijksoortigheidsbeginsel als uitgangspunt. Dit beginsel volgt het adagium "similia similibus curentur" ("het gelijke wordt door het gelijkende genezen"). Het stelt dat een ziekte genezen kan worden door een middel dat bestaat uit een verdunde oplossing van een stof die dezelfde symptomen veroorzaakt als de ziekte. Een voorbeeld is de "nosode" (Grieks nosos, ziekte), gemaakt van de ziekteverwekker of ziek weefsel. Daarnaast veronderstelt de homeopathische leer dat tijdens het potentiëren, waarbij de grondstof of "oertinctuur" in een aantal stappen extreem verdund en geschud wordt, de werking van de grondstof overgaat op het oplosmiddel.
Homeopathische middelen worden bereid op basis van zeer diverse grondstoffen en materialen, waaronder stoffen van minerale, plantaardige of dierlijke oorsprong die bij toediening in pure vorm geacht worden juist die symptomen te geven die lijken op die van de te bestrijden ziekte. In de industrie wordt uit kostenoverwegingen gepotentieerd door het middel machinaal krachtig in het oplosmiddel te spuiten. Het extreem verdunde eindproduct wordt geacht zonder bijwerkingen de ziektesymptomen te doen verdwijnen. Het boekwerk "Materia Medica Pura" — waar Hahnemann in 1811 een begin mee maakte en dat sindsdien werd uitgebreid — vormt de basis van de geneesmiddelkennis van de homeopathie. Zowel verdunde als onverdunde middelen worden hierin opgenomen.
Stromingen.
De homeopathie kent drie grote stromingen, te weten de klassieke, de klinische en de complexe homeopathie.
Klassieke homeopathie.
In de klassieke homeopathie wordt gewerkt volgens de leer van Hahnemann: de klassieke homeopaat noteert nauwkeurig alle symptomen die hem opvallen, inclusief allerhande verschijnselen die door artsen meestal buiten beschouwing worden gelaten. Ook betrekt men hierbij de kenmerken en de (ziekte)geschiedenis van de individuele patiënt. Vervolgens wordt in verdunning één middel toegediend, waarvan men aanneemt dat dit onverdund diezelfde verschijnselen zou geven. Bijvoorbeeld: een kind dat hoge koorts heeft, met rode wangen en verwijde pupillen krijgt "belladonna".
Uitgangspunten.
De behandelwijze van de klassieke homeopathie is gestoeld op de onderstaande veronderstellingen die binnen de klassieke homeopathie geacht worden bij te dragen aan een effectieve behandeling:
Klinische homeopathie.
De klinische homeopathie poogt aansluiting te vinden bij de reguliere geneeskunde. Ze gaat vooral uit van het ziektebeeld van een patiënt en past op basis daarvan een middel toe. Er is veel minder nadruk op de fysieke en mentale kenmerken van de patiënt zelf, zoals bij de klassieke homeopathie wel het geval is. Er worden ook vaak lagere potenties gebruikt, waarin althans nog enige sporen van de werkzame stof te vinden zijn, en het gebruik van hoge potenties wordt in veel gevallen afgewezen.
Complexe homeopathie.
De complexe homeopathie of complexhomeopathie gebruikt preparaten waarin een scala aan middelen, die op hetzelfde orgaan of dezelfde symptomen zouden werken, worden gemengd tot een 'kant-en-klare' combinatie. Men gaat er daarbij van uit dat bij een juiste keuze van de individuele bestanddelen deze elkaars werking kunnen versterken. Veel voor de consument verkrijgbare homeopathische preparaten zijn op deze wijze samengesteld. Deze preparaten voldoen daarmee niet aan de principes van de klassieke homeopathie, namelijk dat een middel slechts één bestanddeel zou moeten bevatten dat bovendien precies is toegespitst op de individuele patiënt en de precieze symptomen.
Geschiedenis.
De gedachte dat kwaad met kwaad uitgebannen kon worden werd in de 16e eeuw geopperd door Paracelsus. Van hem is de vaststelling bekend dat de giftigheid van een stof bepaald wordt door de dosis. Hij stelde ook dat kleine doses van 'wat de mens ziek maakt, de mens ook geneest'. Die gedachtegang lijkt in de homeopathie te worden voortgezet.
Het was de Duitse arts en chemicus Samuel Hahnemann (1755-1843) die de principes van de homeopathie vastlegde en deze systematische methode in 1807 "homeopathie" noemde. Hahnemann werd mede gemotiveerd door de bedroevende staat van de medische hulp in zijn tijd, waarin bijvoorbeeld aderlaten nog een grote plaats innam. Hij noemde deze praktijken minachtend "allopathie". In 1790, tijdens het vertalen van "A Treatise on Materia Medica" door Dr. William Cullen, kwam Hahnemann langs een passage over Cinchona als geneesmiddel bij malaria. Hahnemann — die in zijn jeugd malaria had gehad — wilde Cullens stelling, dat de bittere smaak van cinchona effect had op de maag, testen door de stof zelf in te nemen. Na het innemen merkte Hahnemann dat hij verschijnselen kreeg die hij vond lijken op die van malaria. Toen hij stopte met innemen verdwenen deze klachten weer. Hij ontwikkelde de theorie dat door het innemen van kinabast aan de zieke persoon een kunstmatige tweede ziekte zou kunnen worden toegevoegd. Na het doormaken van deze 'kunstmatige geneesmiddelziekte' zou de patiënt daarmee ook genezen van de malaria, op basis van de interactie van gelijksoortige ziekten. In 1796 schetste Hahnemann zijn idee in een artikel in Hufeland's Journal, het tijdschrift van de Duitse natuurkundige Christoph Wilhelm Hufeland. Hierin onderscheidde hij drie wijzen van genezen: een aanpak waarbij de oorzaak van een ziekte bestreden werd en twee principes op basis van ziektesymptomen ("contraria contrariis" en het uiterst tegenovergestelde principe "similia similibus curentur" ["het gelijkende wordt door het gelijkende genezen"]). Hahnemann bekritiseerde het principe "contraria contrariis" als een doodlopende weg die enkel een kortstondig effect zou kunnen opleveren. Voor langdurige genezing raadde hij het uiterst tegenovergestelde similiaprincipe aan. Dit principe stelt dat een ziekte kan worden genezen door een middel voor te schrijven dat zo gelijkaardig mogelijke symptomen veroorzaakt.
Na zijn eerste experiment zette Hahnemann familie en vrienden in om de effecten van allerlei bestaande middelen op gezonde proefpersonen in kaart te brengen. Bijzonder aan zijn benadering was, naast een zo uitgebreid mogelijke opsomming van alle symptomen, het uitproberen van steeds één enkel middel in een matige dosis. In de "Fragmenta" (1805) publiceerde Hahnemann de testresultaten ("provings") van 27 van deze middelen. Hahnemann legde zo een basis voor de homeopathie.
Hahnemann verdunde de giftige stoffen die hij als uitgangsmateriaal koos eerst verregaand alvorens hij die op zijn patiënten toepaste. Door de verdunning namen de gevaarlijke effecten van het uitgangsmateriaal natuurlijk af. Hahnemann gebruikte zelf bij voorkeur C30, een verdunning van 1 op 1-met-60-nullen waarbij er bewijsbaar niets meer van de uitgangsstof overblijft. Hahnemann meende door het schudden de essentie van het uitgangsmateriaal op het oplosmiddel over te brengen. Meer schudbewegingen betekenden volgens hem een grotere versterking, "potentiëring". Zijn ideeën legde hij vast in het "Organon der geneeskunst", waarvan de eerste druk uitkwam in 1805 en de laatste (zesde) in 1842. In de vierde editie (1829) introduceert hij "chronische miasma's" als de "besmettelijke principes" van chronische ziekten.
Hahnemann associeerde elk miasma met een specifieke ziekte en dacht dat contact met miasma's zorgde voor plaatselijke symptomen, zoals een huid- of geslachtsziekten; als deze symptomen onderdrukt zouden worden met medicatie zou de oorzaak verdiepen en zich manifesteren als ziekte op de interne organen. Hahnemann vond drie verschillende miasma's, namelijk psora, sycosis en syfilis, die aan het licht zouden komen door verschillende soorten huiduitslag. In de eerste twee delen van "Chronische ziekten" (gepubliceerd in 1828) behandelt Hahnemann de theorie van miasma's en beschrijft (in de eerste editie) 23 "antipsorische medicijnen".
Leerlingen.
Hahnemann verbreidde zijn ideeën onder meer door een aantal studenten, tevens proefpersonen. Bekende namen zijn Gustav Gross, Johann Stapf en Franz Hartmann. In 1832 kwam de "Allgemeine Homöopathische Zeitung" voor het eerst uit. In 1833 werd in Leipzig het eerste homeopathische ziekenhuis geopend. Eveneens in 1833 vestigde de uit Leipzig afkomstige homeopaat Constantin Hering zich in Philadelphia en ontwikkelde zich daar tot de "vader van de Amerikaanse homeopathie". Aanvullend op de leer van Hahnemann stelde hij dat het genezingsproces van belangrijke naar minder belangrijke plaatsen in het lichaam verloopt, terwijl de genezing zichtbaar wordt in de omgekeerde volgorde dan die waarin de symptomen verschenen. Deze hypothesen staan nu bekend als de "wetten van Hering".
John Martin Honigberger, een Roemeense arts die twintig jaar in Lahore had gewerkt, ontmoette Hahnemann in Parijs en nam de homeopathie in 1838 mee terug naar India. Een zekere Samuel Brooking vestigde het eerste homeopathische ziekenhuis in Tanjore in 1847.
In België was Pieter (Pierre) Jozef De Moor de eerste die homeopathie toepaste, te Aalst. In 1868 verscheen het eerste homeopathisch werkje in de volkstaal, van de hand van August Bernard Dobbelaere, directeur van het homeopathisch dispensarium te Brugge.
Aan het eind van de 19e eeuw ontstond er een splitsing in de homeopathie, met aan de ene kant de Engelse homeopaat Richard Hughes (1836-1902) en aan de andere kant de Amerikaan James Tyler Kent (1849-1916). Laatstgenoemde deelde zijn patiënten in op grond van zogenaamde "constitutietypen" (gezondheidstoestand) en liet dat meewegen in de keuze voor de medicatie. Hughes vond dat alleen de symptomen van de ziekte meetelden en stond ook lagere potenties voor. De benadering van Kent is bewaard gebleven in wat nu bekendstaat als de "klassieke homeopathie".
Homeopathische behandelwijze.
De homeopathische behandelwijze is geheel gebaseerd op het voorschrijven van homeopathische middelen, "homeopathica". De verzameling middelen en de manier waarop men tot de keuze komt voor een bepaald middel verschilt per stroming binnen de homeopathie.
Op de eerste plaats let men op de symptomen van de ziekte. De homeopaat kiest in principe een middel dat is gebaseerd op een stof waarvan de homeopaat meent dat deze bij gezonde mensen gelijksoortige symptomen oproept. In de "klassieke homeopathie" let men echter ook op allerlei kenmerken van de patiënt zelf, het "constitutietype". Uiteindelijk schrijft de homeopaat een extreem verdunde oplossing voor van een enkele (bij klassieke homeopathie) of verschillende grondstoffen. In de praktijk kiezen patiënten vaak zelf een middel dat bij hen past.
Bereiding van homeopathische middelen.
Homeopathische middelen worden bereid op basis van een zogenaamde oertinctuur, of op basis van verwrijving van stoffen in melksuiker met een vijzel. Een oertinctuur is een geconcentreerd extract van minerale, plantaardige, dierlijke of zelfs menselijke oorsprong (de zogenaamde nosoden). De tinctuur of verwrijving wordt in stappen verdund, waarbij bij elke verdunning telkens flink moet worden geschud, het zogeheten 'potentiëren'. Dit heet zo, omdat bij deze bewerking het middel geacht wordt aan kracht te winnen: de "energiesignatuur" neemt toe. Het schudden vindt plaats door de fles met de oplossing krachtig tegen een verend oppervlak te slaan. Hahnemann gebruikte hiervoor zijn in leer gebonden notitieboek, tegenwoordig wordt dat meestal machinaal gedaan. Hahnemann experimenteerde veel met het aantal schudslagen, uiteindelijk adviseerde hij 10 slagen omdat hij ontdekt had dat hij daarmee betere resultaten boekte. Moderne homeopathische laboratoria hanteren tussen de 10 en 100 slagen.
De uiteindelijk verkregen vloeistof wordt verdeeld over korrels of tabletten. Na droging hiervan is het homeopathische middel klaar.
Simplex- en complexmiddelen.
In de klassieke homeopathie gebruikt men potenties van een enkele stof, "simplexmiddelen" geheten, dit in tegenstelling tot complexhomeopathie die "complexmiddelen" gebruikt, samengesteld uit een mengsel van potenties.
Klassieke homeopaten schrijven slechts één enkel middel tegelijk voor, op basis van een groot aantal kenmerken van de patiënt, zoals de individuele kenmerken van de voornaamste klacht (het type hoofdpijn van de ene patiënt kan aanzienlijk verschillen van die van de andere), reacties op temperatuur, weerstypen, voedingsmiddelen, beweging/rust, en emotionele en mentale kenmerken. Sinds de hernieuwde impuls in de homeopathie door de Griek George Vithoulkas ziet men wereldwijd een tendens de homeopathie toe te passen door middel van de klassieke lijnen. Daarbij zijn wel een aantal scholen te onderscheiden, bijvoorbeeld volgens James Tyler Kent, Vithoulkas, Sankaran. Bij sommige stromingen worden ook wel verschillende middelen in afwisseling gegeven, maar nooit tegelijkertijd.
Klinisch werkende homeopaten schrijven meestal voor op basis van de medische diagnose met slechts enkele individuele kenmerken van de patiënt. Er wordt dus met minder individuele kenmerken rekening gehouden dan in de klassieke homeopathie gebruikelijk is, hetgeen in de ogen van de klassieke homeopaten de kans vermindert dat het homeopathische middel passend is. Deze vereenvoudigde methode komt men ook wel tegen in de zelfzorgmedicatie (drogist), waarbij mensen zelf homeopathische middelen proberen te vinden voor hun klachten.
Complexe "homeopathische" massaproducten, die bij de drogist en apotheek zonder recept gekocht kunnen worden, zijn samengesteld uit een aantal homeopathische middelen die bij een bepaalde diagnose relatief vaak zijn aangewezen. Ze zouden vooral geschikt zijn voor eenvoudige, acute klachten, waarbij de individuele kenmerken minder belangrijk zijn.
Gebruik van homeopathische middelen.
Homepathische middelen worden verstrekt in vaste vorm, of in een oplossing.
Beschouwing van ziekte en genezing.
Klassieke homeopaten zeggen gericht te zijn op het versterken en weer in evenwicht brengen van het individu dat de ziekte heeft, in plaats van de ziekteverwekker of het pathologische proces direct te bestrijden. Men is dus gericht op het versterken van de eigen afweer door het stimuleren van het inherent zelfgenezend vermogen, de "vis medicatrix naturae".
De homeopathische visie is dat men niet alleen geïnteresseerd is in de pathologie en diagnose van de ziekte, maar evenzeer in de manier waarop de ziekte bij een bepaald individu tot uitdrukking komt, met andere woorden: hoe de ene patiënt verschilt van de andere. De symptomen die een patiënt heeft, zowel de symptomen die uiterlijk waarneembaar zijn als de symptomen die de patiënt voelt, zijn in zijn ogen een uiting van de ziektetoestand. Voor de homeopaat zijn in principe alle symptomen relevant. Deze worden allen bij de homeopathische diagnose betrokken, zelfs als er met de huidige diagnostische middelen geen pathologische veranderingen kunnen worden aangetoond. Hahnemann vermeldt in het Organon dat zijns inziens een patiënt pas genezen is als het algemeen welbevinden is teruggekeerd en alle symptomen, in de ruime zin die de homeopathie daarvoor in aanmerking neemt, zijn verdwenen.
Homeopathie gaat uit van drie elementaire niveaus: een "fysiek" (lichamelijk) niveau, een "emotioneel" (gevoels)niveau en een "mentaal" niveau. Deze drie niveaus vormen één geheel, dat wil zeggen lichaam, ziel en geest zijn één geheel, en zijn uniek voor ieder individu. Alle levende wezens worden bovendien bestuurd door de eigen levenskracht (vitalisme). Volgens de homeopathie ontstaan gezondheid en ziekte op dit energetische niveau. Wanneer de levenskracht normaal functioneert is er gezondheid op alle niveaus. Wanneer een verstoring ontstaat in de levenskracht heeft dit een verstoring op één of meerdere niveaus tot gevolg. Het homeopathisch middel wordt individueel gekozen op basis van overeenkomst tussen het totaal van de symptomen van de patiënt en het geneesmiddelbeeld. De verstoring wordt in deze visie hersteld als de energieprikkel van het middel gelijksoortig is aan de verstoring in de levenskracht. Hiermee verdwijnt volgens homeopaten het geheel der symptomen van de patiënt.
Hahnemann schrijft in zijn Organon: "mach es nach, aber mach es genau nach" (doe het na, maar doe het precies na). Het Organon vormt nog steeds de basis voor de klassieke homeopathie. De volgende drie punten geven een beknopte beschrijving van enkele belangrijke principes zoals ze door Hahnemann in zijn Organon zijn beschreven.
Interactie tussen ziektes.
Hahnemann onderzocht niet alleen de werking van stoffen op het lichaam, maar ook bestudeerde hij hoe ziektes zich in het menselijk lichaam gedragen. Hierbij constateerde hij, dat er iets gebeurde wanneer er bij een patiënt zich een nieuwe, tweede ziekte voordeed. Was deze nieuwe ziekte sterker dan de eerste, dan leek de eerste tijdelijk te verdwijnen zolang de tweede actief was. Verdween de tweede ziekte, dan kwam de eerste weer terug en volgde zijn natuurlijk klachtenverloop, alsof er nooit een tweede ziekte was geweest.
Was de tweede ziekte echter zwakker dan de eerste, dan zou de zieke mens hierdoor niet aangetast worden. Hahnemann concludeerde dat in bepaalde gevallen na het doormaken van een tijdelijke tweede ziekte, aan het eind hiervan de oorspronkelijke ziekte niet meer terugkwam, ook veel later niet. De patiënt leek hiervan genezen. Deze situatie deed zich voor in die gevallen, waarin de tweede ziekte in haar symptomen leek op de eerste ziekte.
Minimale dosis.
Uit de observaties van ziektes had hij al opgemaakt dat de tweede ziekte sterker moest zijn dan de eerste. Hahnemann had verondersteld dat door langdurige hoge doses medicamenten de patiënt kunstmatig ziek werd gehouden met een geneesmiddelziekte, waardoor het leek dat de oorspronkelijke ziekte verdwenen was, terwijl deze naar zijn mening onderdrukt was en wachtte tot de geneesmiddelziekte verdwenen was om vervolgens door te kunnen woekeren. Hahnemann onderzocht hoe hij de dosis van de medicamenten net sterk genoeg kon maken om sterker te zijn dan de ziekte van de patiënt, maar toch ook weer zo licht dat de patiënt nauwelijks last ondervond van de veronderstelde geneesmiddelziekte.
Opleiding, erkenning en vergoeding internationaal.
Nederland.
In Nederland is het beroep homeopaat niet beschermd; iedereen mag het uitoefenen. Wel zijn er opleidingen in de homeopathie. De kwaliteit van deze opleidingen wordt geaccrediteerd door onder andere de Federatie van Opleidingen in de Natuurlijke Geneeskunde (FONG). Hoewel homeopathie in Nederland geen deel uitmaakt van een academische opleiding zijn er in Nederland ongeveer 300 homeopathische artsen die na een universitaire opleiding geneeskunde een opleiding in de klassieke homeopathie hebben afgerond.
De beroepsgroep van homeopaten kent vele verenigingen. Binnen de AVIG zijn homeopathische artsen verenigd in de "Vakgroep van Homeopathische Artsen Nederland" (met dezelfde afkorting 'VHAN').
In Oudenrijn was van 1913 tot 1969 een homeopatisch ziekenhuis gevestigd.
België.
In België is de uitoefening van homeopathie sinds 12 mei 2014 bij wet voorbehouden aan artsen, tandartsen en vroedvrouwen en mag enkel gebruikt worden voor die indicaties waarvoor de werking aangetoond is volgens Evidence-based medicine. De Belgische ministerraad stemde op 12 juli 2013 in met dit ontwerp koninklijk besluit zoals was voorgesteld door de minister van Sociale Zaken en Volksgezondheid Laurette Onkelinx. Hiermee worden de aanbevelingen van het Federaal Kenniscentrum voor de Gezondheidszorg opgevolgd. Het kenniscentrum concludeerde op basis van een systematisch overzicht van de wetenschappelijke literatuur dat er geen enkel bewijs is dat homeopathische behandelingen beter werken dan een placebo. Ze ontraadde terugbetaling door de verplichte ziekteverzekering en adviseerde dat alleen artsen homeopathie mogen beoefenen.
In België was in het jaar 2000 81% van de consulten in de complementaire en alternatieve geneeskunde gerelateerd aan homeopathie (niet per se exclusief). België kent drie homeopathische organisaties voor artsen en apothekers en twee voor patiënten. De opleidingen in homeopathie in België worden niet door de overheid erkend of gecontroleerd.
Verenigd Koninkrijk.
In een rapport uit 2010 van het House of Commons Science and Technology Committee over homeopathie staat dat homeopathische middelen niet beter werken dan placebo's en dat het schijnbehandelingen zijn. In 2017 meldde National Health Service (NHS) England dat het niet langer homeopathie zou financieren omdat het gebrek aan bewijs voor de effectiviteit ervan de kosten niet rechtvaardigde, en werd aanbevolen dat artsen het niet meer voorschrijven. Dit werd ondersteund door een uitspraak van het Hooggerechtshof in 2018. Het National Institute of Health and Care Excellence (NICE) beveelt niet aan om homeopathie te gebruiken bij de behandeling van eender welke gezondheidstoestand.
Frankrijk.
In 2019 publiceerde de Franse Academie voor Geneeskunde en de Franse Academie voor Farmacie het document 'L’homéopathie en France : position de l’Académie nationale de médecine et de l’Académie nationale de pharmacie'. De Academies concludeerden dat geen enkele Franse universiteit nog opleidingen in de homeopathie zou mogen aanbieden en dat geen enkele homeopathische bereiding meer zou mogen vergoed worden door de Franse ziekteverzekering, de Assurance Maladie, tot een voldoende medisch voordeel is aangetoond. Ook de Franse gezondheidsautoriteit Haute Autorité de Santé (HAS) gaf in juni 2019 de aanbeveling om vergoeding van homeopathische middelen stop te zetten omdat ze niet werken. Sinds 1 januari 2021 worden homeopathische middelen in Frankrijk niet meer vergoed. Een aantal universiteiten heeft de afgelopen jaren homeopathie uit het curriculum geschrapt. Anderen bieden een opleiding in de homeopathie aan die leidt tot een lokale titel; DU 'diplômes universitaires', die niet nationaal worden erkend.
Andere landen.
De juridische status van homeopathie verschilt sterk per land. Zo ook het systeem van vergoedingen door verzekeraars. Algemeen wordt homeopathie, wegens de bewezen onwerkzaamheid, steeds afgewezen door de nationale wetenschappelijke academies wereldwijd. Vergoeding door zorgverzekeraars is vaak opgeschort, dat is bijvoorbeeld in Oostenrijk, Australië, Spanje en Rusland het geval.
Zorgverzekering.
Homeopathische behandelingen worden in Nederland niet vergoed vanuit de basisverzekering. Een groot aantal Nederlandse ziektekostenverzekeraars biedt een aanvullende verzekering aan die hier wel dekking voor geeft.
Registratie van homeopathische middelen.
Alle lidstaten van de Europese Unie zijn verplicht homeopathische middelen te registreren, voor zowel het gebruik bij mensen als bij dieren. Voor de registratie van homeopathische middelen geldt binnen Europa een vereenvoudigde procedure die afwijkt van de registratie voor reguliere geneesmiddelen. In deze procedure hoeft de werkzaamheid of veiligheid van het middel niet aangetoond te worden. Wel moet de farmaceutische kwaliteit en de veiligheid van het middel beoordeeld worden voordat het product op de markt gezet mag worden. Deze procedure geldt enkel voor homeopathische middelen die voor oraal of uitwendig gebruik bestemd zijn die verder dan 1 op 10.000 verdund zijn én geen specifieke therapeutische indicatie vermelden op de verpakking en bijsluiter.
Volgens de Regeling Geneesmiddelenwet moeten homeopathische geneesmiddelen klinische en preklinische gegevens overleggen als er een claim van therapeutische indicatie op de verpakking of bijsluiter staat. Wanneer het College ter Beoordeling van Geneesmiddelen van oordeel is dat de gegevens niet stroken met de claim, kan het de handelsvergunning intrekken, zoals gebeurde met het middel "Rinileen tabletten".
Bij de beoordeling dient in de informatie over het homeopathische middel tot uitdrukking te komen, dat de beoordeling gebaseerd is op andere dan wetenschappelijke criteria.
Kritiek.
Wetenschappelijke kritiek.
Kritiek op de homeopathische leer richt zich met name op het gebrek aan bewijs voor een positief effect van de behandelwijze (zie: wetenschappelijk onderzoek). Daarnaast zijn een aantal homeopathische ideeën in strijd met wetenschappelijke theorieën of ontbreekt er een wetenschappelijke onderbouwing. De overkoepelende Europese adviesraad van wetenschapsacademies adviseert dat homeopathische middelen, net als reguliere geneesmiddelen, moeten voldoen aan dezelfde eisen. Als wetenschappelijk niet kan worden onderbouwd dat een middel werkt, moet er geen registratie worden afgegeven door bijvoorbeeld het College ter Beoordeling van Geneesmiddelen of andere controle-instanties.
Homeopathie botst met de wetenschappelijke theorie op de volgende punten:
Het idee dat een ziekte genezen kan worden door een middel dat soortgelijke symptomen veroorzaakt, mist een wetenschappelijke onderbouwing. Er zijn geen fysiologische mechanismen bekend die dit kunnen verklaren. De reguliere geneeskunde kent wel vaccinaties waarmee het menselijk lichaam preventief gestimuleerd wordt om antilichamen tegen virussen aan te maken. Dit verloopt langs een andere weg dan de homeopathische hypothese, namelijk door het opwekken van een immuunrespons.
Bij een verdunning van ongeveer 12C (24D) wordt de "grens van Avogadro" bereikt. Dit wil zeggen dat de oplossing zo ver verdund is dat de oorspronkelijke oertinctuur waarschijnlijk niet meer in de oplossing aanwezig is. Elke verdere D-verdunning vermindert de kans dat er een molecuul aanwezig is met 90% en elke C-verdunning zelfs met 99%. Veel homeopathische bereidingen zijn verder verdund, zoals Hahnemanns favoriet 30C. De kans dat er dan nog een molecuul aanwezig is, is nog maar 10−26. Het oplosmiddel is niet meer te onderscheiden van een zuiver oplosmiddel.
Volgens de homeopathische leer wordt de werking van de oertinctuur door het schudden — op de wijze die Hahnemann uitlegde — overgedragen op het oplosmiddel. Hierbij wordt de werkzaamheid van de stof gezien als overdrachtelijk, zoals energie. De homeopathische leer heeft geen natuurkundig onderbouwde verklaring voor dit idee. Ook stelt de homeopathische leer dat het schudden de werkzaamheid van het middel verhoogt, waardoor de geneeskracht van de oertinctuur ondanks de verdunning behouden blijft of zelfs versterkt zou worden. Ook dit mist een uitleg welke aansluit bij wetenschappelijke bevindingen. Volgens de scheikundige wetten bevat een oplossing namelijk alleen eigenschappen van moleculen die in de oplossing aanwezig zijn.
Daarnaast zou er, volgens deze redenering, een probleem bestaan wanneer het oplosmiddel in aanraking komt (of is geweest) met andere stoffen. Het water en/of de alcohol waarmee men de oplossingen verdunt, bevat van nature kleine hoeveelheden vervuiling (contaminatie). Zelfs zeer zuiver water of alcohol bevat nog miljarden moleculen van andere stoffen. Deze zouden door het potentiëren ook hun "energie" doorgeven op het oplosmiddel, waardoor nooit precies bekend is hoe het oplosmiddel gecontamineerd is, en de potentiëring dus onvoorspelbare resultaten zou opleveren.
Maatschappelijke kritiek.
De Wereldgezondheidsorganisatie (WHO) waarschuwde in 2009 dat de promotie en het gebruik van homeopathische middelen levensbedreigend is voor mensen in ontwikkelingslanden. Met name gebruik van homeopathische middelen tegen tuberculose, diarree bij kinderen, griep, malaria en hiv.
De behandelwijze is bijvoorbeeld volgens skeptische organisaties zoals de Vereniging tegen de Kwakzalverij, Skepsis en SKEPP intrinsiek kwakzalverij en pseudowetenschappelijk, aangezien onbewezen behandelingen als medicinaal werkzaam worden voorgesteld. Dit ook omdat in de medische wetenschap geaccepteerde methoden om de werkzaamheid van therapieën en medicijnen te toetsen niet worden aanvaard door de homeopathie. Bekende wetenschappers als Daniel Dennett en Richard Dawkins (in de documentaire The Enemies of Reason) proberen geregeld het grote publiek te bereiken met argumenten waarom homeopathie onzin is.
Het geloof in de werking van een homeopathische behandeling zou ertoe leiden dat een patiënt niet of te laat een (bewezen) effectievere reguliere behandeling ondergaat en meer lijdt dan zonder de homeopathische behandeling.
Kritiek op zorgverzekeringen.
De vergoeding van homeopathische middelen door zorgverzekeraars stuit op kritiek. In januari 2004 laaide in België een felle mediadiscussie op over de terugbetaling van alternatieve geneeswijzen nadat aan de Universiteit Gent dertig sceptici een 'zelfmoordstunt' uithaalden met een overdosis homeopathisch verdund slangengif, belladonna en arseen. Doel van deze actie was aan te tonen dat er in homeopathie geen werkzame stoffen zitten. Tevens werden de ziekenfondsen aangeklaagd omdat die zich als commerciële instanties boven de wet stellen door onbewezen behandelingen te vergoeden. De kritiek luidt dat het criterium voor deze vergoeding enkel "bewezen werkzaamheid" kan zijn en niet de willekeurige "tevredenheid van de klant". Met de vergoeding wordt volgens critici het verkeerde signaal gegeven aan de bevolking, die er uit kan afleiden dat het om werkzame geneesmiddelen gaat.
De Académie nationale de médecine, de hoogste medische autoriteit in Frankrijk (overigens ook het land met de grootste productie van homeopathische middelen ter wereld), protesteerde in 2004 heftig tegen de vergoeding van een onbewezen behandelwijze door de ziektekostenverzekering. In 2019 besloot de Franse regering dat homeopathische geneesmiddelen vanaf 2021 niet meer zullen worden vergoed door de Franse ziektekostenverzekering.
Baat het niet, dan schaadt het niet?
Leken zouden homeopathische middelen gebruiken voor zelfzorg. Ernstig zieken zouden deze geneeswijzen gebruiken "naast" een reguliere behandeling. De 'European Academies Science Advisory Council' (EASAC) stelt echter, op basis van een grootschalige analyse van de beschikbare wetenschappelijke bewijzen en publicaties, dat er bij homeopathie problemen zijn met betrekking tot het correct verlenen van informatie aan de patiënt, het geïnformeerd verlenen van toestemming door de patiënt, en voor de veiligheid, in verband met de slechte kwaliteitscontrole bij de bereiding van homeopathische middelen. De promotie van homeopathie kan de patiënt aanzienlijke schade berokkenen indien deze vertraging oploopt bij het zoeken naar evidence-based medische zorg en dat er een meer algemeen risico bestaat dat het vertrouwen van het publiek in de aard en de waarde van wetenschappelijk bewijsmateriaal wordt ondermijnd.
Wetenschappelijk onderzoek.
Wetenschappelijke erkenning.
Homeopathie wordt door wetenschappelijke instituten niet als werkzame geneeswijze erkend.
Wetenschappelijk wordt de werking van een behandeling pas erkend als het effect niet te verklaren valt door andere (zoals psychologische) effecten dan de behandeling. Hoewel homeopathie, op acupunctuur na, van alle "complementaire behandelvormen" het meeste aantal gepubliceerd wetenschappelijk onderzoeken kent, blijkt uit onafhankelijke onderzoeken dat de werking van homeopathie niet groter is dan dat van placebo's. Ook na controle voor vertekeningen in de verslaglegging van behandelresultaten kunnen eventuele effecten afdoende verklaard worden door placebo-effecten.
De WHO onderschreef in 2009 dat er geen hard bewijs is dat homeopathische middelen effectief zijn bij bestrijding van een aantal ziektes die mensen in ontwikkelingslanden vaak oplopen. Met name gebruik van homeopathische middelen tegen tuberculose, diarree bij kinderen, griep, malaria en hiv.
Sinds mei 1997 geldt in de Europese Unie het "COST B4"-rapport waarin staat dat eerst een ondubbelzinnig bewijs van medicinale werkzaamheid dient te worden aangetoond.
Om onjuiste conclusies op basis van placebowerking, autosuggestie en misverstanden te voorkomen, is dan ook gedegen (en soms langdurig) onderzoek nodig om oorzaak en effect van een behandeling vast te stellen. Dat geldt zowel voor medische als voor alternatieve behandelingen. Over de vraag wanneer er voldoende onderzoek is geweest om te besluiten dat verder onderzoek zinloos is wordt duidelijk verschillend gedacht tussen voor- en tegenstanders.
Onderzoek naar de werking.
In 1835 werd in Neurenberg het eerste dubbelblinde onderzoek gehouden. Uit dit onderzoek bleek dat het middel, een homeopathische zoutoplossing, geen effect had. In 1966 publiceerde de Duitse homeopaat Fritz Donner een onderzoek naar de effectiviteit van homeopathie dat hij gedurende 1936 tot 1939 uitvoerde. Hij kwam tot het inzicht dat het niet effectiever was dan de werking van een placebo. Sindsdien hebben onderzoeken verschillende uitkomsten getoond. In meta-onderzoeken worden de resultaten van vele onderzoeken vergeleken en wordt een beoordeling gedaan van de kwaliteit van de onderzoeksopzet.
Recent uitgevoerde meta-onderzoeken en systematische reviews in gezaghebbende medische tijdschriften of door gezaghebbende instituten:
Onderzoek bij dieren.
Ook over de werkzaamheid van homeopathie bij dieren is discussie door het uitblijven van bewijs. Dieren vertonen in wetenschappelijke studies wel een placebo-effect, maar dit verschilt wel met mensen: dieren worden immers niet verondersteld zich te realiseren welk effect beoogd wordt met een bepaalde behandeling. De evaluatie van de behandeling vindt echter wel plaats door mensen, die door diverse psychologische effecten (zie hierboven) misleid kunnen worden. Ook worden homeopathische behandelingen bij dieren veelal toegepast bij aandoeningen die niet of moeilijk objectief te beoordelen zijn, zoals zenuwachtigheid, een teveel aan libido enzovoorts. Veel effect wordt toegeschreven aan de houding van de bezitter: als die gelooft in het effect van de behandeling ontspant hij zich en daarop reageert het dier.
Alternatieve verklaringen.
Er zijn wel mechanismen bekend die effecten van homeopathische behandelingen kunnen verklaren. Deze effecten berusten niet op de behandeling zelf maar op een of meer van de volgende mechanismen en omstandigheden:
Reacties.
Volgens de homeopathische leer is het verkrijgen van resultaten door middel van dubbelblinde en andere objectief wetenschappelijke onderzoeksmethoden niet mogelijk. De klassiek homeopathische behandelmethode behandelt namelijk niet het "symptoom", maar de "patiënt als geheel" (holistisch) waarbij het middel specifiek op een patiënt afgestemd moet worden. Echter, vaak worden homeopathische middelen helemaal niet op de persoon afgestemd maar alleen op de symptomen, zoals bij de klinische homeopathie.
Homeopathische organisaties reageerden negatief na deze publicatie in The Lancet. De Artsenvereniging voor homeopathie VHAN legde de conclusie van de Lancet uit 2005 naast zich neer. Ze vindt dat de redactie van de Lancet zich baseert op een discutabel onderzoek. Ook anderen hebben kritiek geuit op de conclusies van de Lancet, zoals epidemioloog Klaus Linde van de universiteit München. Het onderzoek was volgens hem niet wetenschappelijk verifieerbaar en tegenstrijdig met de homeopathische methodiek. De homeopathische methodiek vereist dat een homeopathische behandelaar niet bij een bepaalde "kwaal", maar bij een bepaald "individu" een medicijn voorschrijft, en dat kan een ander medicijn zijn dan dat waarvan een onderzoek moet vaststellen of het werkzaam is. Ten tweede houdt de homeopathie rekening met een periode na aanvang van de behandeling waarin de klachten verergeren in plaats van verbeteren, een periode die bovendien afhankelijk zou zijn van de tijd dat de patiënt reeds ziek is. Als met deze eisen rekening gehouden wordt, betekent dit dat een homeopathisch behandelaar de proefpersonen uitzoekt op basis van de kans dat die zullen genezen bij het behandelen met het onderzochte middel, terwijl hij tevens per proefpersoon mag vaststellen hoelang moet worden gewacht voor het vaststellen van het effect. Hiermee voldoet het onderzoek echter niet meer aan de wetenschappelijke vereisten van randomisatie en objectiviteit.
Emeritus hoogleraar Wim Betz was het niet eens met de reactie van de VHAN. Volgens hem handelen de meeste homeopaten volgens "de klinische" of "de complexe homeopathie" waarbij een standaardformule wordt gebruikt voor een bepaalde klacht of ziekte. Volgens Betz is de werkzaamheid van zulke behandelmethode wel degelijk te testen met dubbelblinde proeven. De resultaten zijn echter niet overtuigend.
Wegens het uitblijven van bewijs van werkzaamheid heeft de Britse National Health Service in het najaar van 2007 de beslissing genomen te stoppen met alle financiering van alternatieve geneeskunde, waaronder homeopathie. Het National Center for Complementary and Alternative Medicine (NCCAM) kreeg de afgelopen tien jaar een bedrag van 1 miljard dollar ter beschikking gesteld om de werking van homeopathie aan te tonen. Ondanks deze financiële middelen slaagde het NCCAM daar niet in.

</doc>
<doc id="19478" url="https://nl.wikipedia.org/wiki?curid=19478" title="0 (getal)">
0 (getal)

Het getal nul, aangeduid met het cijfer 0, duidt aan dat er geen voorwerpen zijn. Het natuurlijke getal 0 wordt gevolgd door het getal 1.
Het woord nul vindt zijn oorsprong in het Latijnse "nullus" (geen). Het Romeinse numerieke systeem zelf kende het getal nul echter niet. Het komt voort uit de Arabische algebra.
Nul is een hoofdtelwoord.
Het getal nul is niet hetzelfde als het nul-element, maar speelt in sommige gevallen wel de rol daarvan.
Het getal 0 wordt in België beschouwd als zowel positief als negatief, in Nederland als niet positief en niet negatief.
Het getal 0 heeft een aantal unieke eigenschappen: vermenigvuldigen met nul geeft altijd nul; delen door nul is niet toegestaan en ook allerlei andere rekenkundige bewerkingen zijn niet gedefinieerd voor het getal 0.
Om het cijfer 0 en de letter o te onderscheiden, wordt in het cijfer 0 soms een punt of schuin streepje gezet. Vooral in de computerwereld ten tijde van MS-DOS kwam dit vaak voor. De variant met het streepje 0̷ lijkt op de letter Ø, maar het streepje komt niet buiten de ronde vorm. In de praktijk gebeurt dit vaak, foutief, toch. Een nadeel is dat deze notatie op zijn beurt kan worden verward met het symbool voor de lege verzameling uit de verzamelingenleer, voor de klinker Ø of voor het teken dat de diameter aangeeft.
Betekenissen van nul.
Zie ook: Geschiedenis van de natuurlijke getallen
In de wiskunde.
Hieronder een aantal basisregels die handelen over het gebruik van het getal nul. Deze regels gelden voor elk complex getal formula_1, tenzij anders vermeld.
Nuloptie.
Een nuloptie is de keuze van een aantal van nul, bijvoorbeeld: geen coffeeshops in de gemeente.
Soms wordt ook de term nulbeleid gebruikt.
Een feitelijk nulbeleid is geen formeel nulbeleid maar een beleid waarbij er zodanige voorwaarden worden gesteld dat vestiging in de praktijk onmogelijk is.

</doc>
<doc id="19479" url="https://nl.wikipedia.org/wiki?curid=19479" title="Seys Inquart">
Seys Inquart



</doc>
<doc id="19480" url="https://nl.wikipedia.org/wiki?curid=19480" title="Stettin">
Stettin



</doc>
<doc id="19481" url="https://nl.wikipedia.org/wiki?curid=19481" title="Brian Molko">
Brian Molko

Brian Molko (Brussel, 10 december 1972) is de Amerikaans/Schotse zanger/gitarist van de rockband Placebo.
Jeugd.
Molko, geboren te Brussel, is een zoon van Amerikaanse en Schotse ouders. Molko heeft nog een 10 jaar oudere broer, Stuart Molko. Door zijn vaders werk is zijn familie veel verhuisd toen hij klein was, maar uiteindelijk gingen ze in Longeau wonen, dicht bij de grens met het Groothertogdom Luxemburg. In Luxemburg bracht hij het grootste deel van zijn tijd door, aan een internationale kostschool. Zijn vader is bankier en zijn moeder wedergeboren Christen. In zijn jeugd heeft hij ook een aantal jaren in Libanon gewoond. Op zestien- of zeventienjarige leeftijd verhuisde hij naar Londen omdat hij acteur wilde worden, tegen de zin van zijn ouders. Daar heeft hij aan het "Goldsmiths, College of University of London" de theateropleiding gevolgd. In december 2012 ontving Brian Molko van Goldsmiths een "honorary fellowship", een academische ere-titel voor alumni die zich op enige manier hebben onderscheiden.
In Londen kwam hij zijn oud-schoolgenoot Stefan Olsdal tegen (met wie hij overigens geen vrienden was in Luxemburg), met wie hij in 1994 Placebo oprichtte, dat uiteindelijk zijn grootste interesse werd.
Film.
In 1998 speelde Molko een bijrol in de film "Velvet Goldmine". Hij vertolkte daarin de rol van Malcolm, leadzanger van de glamrockband" The Flaming Creatures" (samen met o.a. toenmalig Placebo-drummer Steve Hewitt als drummer Billy). Het is zijn enige echte optreden als acteur gebleven.
Placebo.
Molko is de frontman van zijn band. Niet alleen doordat hij als zanger de meeste aandacht trekt, maar ook door zijn extravagante uiterlijk is hij de blikvanger. Door zijn make-up en kledingstijl meet hij zich een androgyn imago aan. Over zijn seksualiteit werd dan ook een tijd hevig gespeculeerd. Naar eigen zeggen is hij biseksueel. Molko had een vaste relatie met fotografe Helena Berg, met wie hij sinds 2005 een zoon heeft, Cody.
Daarnaast is vooral Molko verantwoordelijk voor de, vooral in de beginjaren van de band, cynische en soms ook controversiële teksten van de Placebo-nummers. Tegenwoordig zijn Placebo's "lyrics" een stuk milder gestemd, getuige de twee recentste albums. Hij zingt ze met een nasale stem die wel vergeleken wordt met die van Billy Corgan (Smashing Pumpkins, Zwan). Behalve gitaar bespeelt hij ook de mondharmonica, saxofoon en basgitaar. Pas toen Placebo al lang bekend was, heeft hij van Olsdal ook piano leren spelen.

</doc>
<doc id="19483" url="https://nl.wikipedia.org/wiki?curid=19483" title="School">
School



</doc>
<doc id="19484" url="https://nl.wikipedia.org/wiki?curid=19484" title="Cameretten (cabaretfestival)">
Cameretten (cabaretfestival)

Cameretten is het oudste en een van de grootste cabaretfestivals van Nederland. Het festival bestaat sinds 1966 en is een voorbeeld gebleken voor alle andere grotere cabaretfestivals, met name in toernooi- en prijzenopzet.
Naam en geschiedenis.
In 1966 vond de eerste editie van het festival plaats in de Koornbeurs te Delft, georganiseerd door S.S.R. Delft. De naam van het festival is ontleend aan het voor de Koornbeurs gelegen pleintje Cameretten. De naam wordt vaak foutief geschreven als "Camaretten". Tussen 1988 en 2021 werd het festival gehouden in Rotterdam, met de finales in het Oude en Nieuwe Luxor. In 2022 is het festival verhuisd naar Den Haag.
Festivalopzet.
Van alle deelnemers die zich inschrijven via een video-auditie krijgen ongeveer 15 acts een plek in een van de selectierondes. Deze voorselecties vinden in Den Haag plaats. De selectiecommissie kiest uit alle deelnemers zes deelnemers/groepen die doorgaan naar de halve finales. Deze deelnemers/groepen nemen deel aan een workshopweekend met aansluitend een aantal try-outs. Na de try-outs begint het eigenlijke festival, dat plaatsvindt in Diligentia en de Koninklijke Schouwburg in Den Haag. Per avond treden er drie deelnemers/groepen op. Op vrijdagavond worden de drie finalisten door de jury bekendgemaakt. Deze treden weer op op de finaleavond. Daarna wordt de winnaar gekozen door de jury. De jury reikt eventueel ook een Persoonlijkheidsprijs uit. Deze prijs gaat niet per se naar een van de drie finalisten, de winnaar kan ook een van de zes zijn. De drie finales van het festival hebben een professioneel gastoptreden als afsluiter van de avond. Het publiek kan digitaal stemmen voor de Publieksprijs.
In 2020 vond het festival niet plaats vanwege de coronapandemie die dat jaar uitbrak. In 2021 vond het hele festival plaats in het Nieuwe Luxortheater. In 2022 werd het festival verplaatst naar Den Haag. Het vindt sinds dat jaar plaats in Dilligentia (halve finales) en het Nationale Theater bij de Koninklijke Schouwburg (finale).

</doc>
<doc id="19486" url="https://nl.wikipedia.org/wiki?curid=19486" title="Haren">
Haren

Anatomisch: beharing
Als eigennaam:
En verder naar:

</doc>
<doc id="19487" url="https://nl.wikipedia.org/wiki?curid=19487" title="Aljechin (schaakopening)">
Aljechin (schaakopening)

De Aljechinverdediging is een opening in het schaken, die zich kenmerkt door de zetten 1.e4 Pf6. Allgaier analyseerde deze verdediging in 1811 en Aleksandr Aljechin maakte haar in de jaren twintig van de 20e eeuw populair. Hij heeft zich slechts in een twintigtal partijen van deze opening bediend. Bobby Fischer heeft de opening verschillende keren gespeeld, onder meer in zijn match tegen Boris Spasski. 
Het is een opening in de halfopen spelen, en ze valt onder ECO-code B02. De zet 1...Pf6 doet vreemd aan omdat wit met 2.e5 een breed centrum krijgt. Het idee is echter dat zwart de pionnen naar voren lokt en het witte centrum met zetten als ...d6 ondermijnt.

</doc>
<doc id="19490" url="https://nl.wikipedia.org/wiki?curid=19490" title="Unified Modeling Language">
Unified Modeling Language

De Unified Modeling Language, afgekort UML, is een modelmatige taal om objectgeoriënteerde analyses en ontwerpen voor een informatiesysteem te kunnen maken. UML is ontworpen door Grady Booch, James Rumbaugh en Ivar Jacobson in de jaren negentig en het is sinds 1997 een standaard. Kenmerkend is dat de UML-modellen een grafische weergave zijn van bepaalde aspecten van het informatiesysteem.
Algemeen.
UML is een modelleertaal die breed gedragen wordt, wat te zien is aan het feit dat in de jaren negentig van de twintigste eeuw er een UML-consortium werd opgericht met als deelnemers onder andere de volgende bekende organisaties: Rational, DEC, IBM, ObjectTime, Oracle, HP en Texas Instruments. Dit consortium heeft de UML opgesteld die binnen de Object Management Group (OMG) als standaard aangenomen is.
Met UML kunnen niet alleen beschrijvingen worden gemaakt van statische verschijnselen, maar ook van dynamische processen. UML is een veelzijdig instrument dat in verschillende fasen van de systeembouw kan worden toegepast. Een van de krachtige aspecten van UML is dat er op relatief eenvoudige wijze meta-beschrijvingen kunnen worden gemaakt.
In tegenstelling tot wat vaak wordt gedacht, is UML zelf geen methode, maar een notatiewijze die bij verschillende methodes kan worden gebruikt. Een methode die gebruikmaakt van UML is RUP (Rational Unified Proces).
Object Constraint Language (OCL) is een declaratieve taal waarmee in UML diverse regels, condities en beperkingen kunnen worden aangegeven.
Er bestaan allerlei programma's om UML-diagrammen te modelleren. Voorbeelden hiervan zijn Rational Software, Microsoft Visio, Visual Paradigm, Software Ideas Modeler, StarUML, CannonSketch en TaskSketch.
Geschiedenis.
De auteurs van de UML Grady Booch, James Rumbaugh en Ivar Jacobson worden ook wel de "three amigo's" genoemd. Ze hadden elk hun taal maar hebben deze gestandaardiseerd in UML. Booch had Booch 95, Rumbaugh had Object Modelling Technique (OMT) en Jacobson had Object Oriented Software Engineering (OOSE).
Sinds 1997 bestaat er een standaard voor UML. Kenmerkend is dat de UML-modellen een grafische weergave zijn van bepaalde aspecten van het informatiesysteem. Er zijn verschillende versies UML. De eerste versie was 1.0. Vervolgens waren er verschillende subversies. 1.1, 1.2 tot 1.5 . Vervolgens kwam versie 2.0. Versie 2.5.1 is formeel uitgebracht op 5 december 2017.
UML-diagrammen.
UML biedt een verzameling van structuur- en gedragsdiagrammen, die zoals hier ook wel statische en dynamische diagrammen genoemd worden:
Alle diagrammen kunnen nota's bevatten. Nota's worden voorgesteld door een rechthoek met een ezelsoortje aan de rechterkant. Alle elementen kunnen een stereotype (speciale betekenis) hebben, bijvoorbeeld codice_1.
Er kunnen tags gebruikt worden. Tags zijn elementen met een speciale waarde, bijvoorbeeld codice_2.
Een element kan een beperking hebben, die men tussen accolades zet, bijvoorbeeld codice_3.
Statische diagrammen.
Klassendiagram (class diagram).
Een klasse bestaat uit 3 delen:
Het verschil tussen associaties, aggregaties en composities.
Een voorbeeld: bekijk de figuur hiernaast. Stel dat we 4 klassen hebben: Schip, Vloot, Motor en Land. Een Vloot heeft enkel maar zin om te bestaan wanneer er Schepen in zitten. Een Vloot heeft daarom een aggregatie met Schip. Wanneer een Vloot opgeheven wordt hoeft dit immers niet te betekenen dat de Schepen mee moeten verdwijnen. Een vloot heeft verder een bi-directionele associatie met Land. Elk Land kan meer dan 1 Vloot hebben, een Vloot behoort slechts tot één land. Vandaar de respectievelijke multipliciteiten * en 1. Een Schip heeft een Motor. Hier wordt een compositie gebruikt. Dit betekent dat er geen Motor kan bestaan, zonder dat deze in context van een Schip moet bekeken worden. Wanneer het Schip weg is, is de bijbehorende Motor dat ook.
Objectendiagram (object diagram).
Het objectdiagram geeft de objecten binnen een applicatie of systeem in een soort verzameling weer. Objecten zijn instanties van klassen. In een object hebben de attributen een bepaalde waarde op een bepaald tijdstip. Een object heeft een unieke identiteit. De naam van een object wordt onderlijnd.
Componentendiagram (component diagram).
Het componentendiagram laat de verdeling van het systeem in componenten zien alsook en vooral hun onderlinge relaties of samenwerking. Elke component vormt één of meerdere klassen.
Gebruiksdiagram (deployment diagram).
Het gebruiksdiagram toont het gebruik van de hardwarecomponenten binnen een systeemconfiguratie.
Dynamische diagrammen.
Usecasediagram.
Het usecasediagram toont de actoren en de gebruikersfunctie van het systeem. Een algemeen usecasediagram is een tekening. Een gedetailleerde usecase is een tekst die een vaste structuur heeft. Het is een dynamisch diagram.
Collaboratiediagram (collaboration diagram/ communicatiediagram).
Het toepassingsdiagram toont hoe het systeem gebruikt gaat worden, welke handelingen ermee moeten worden verricht. Er wordt getoond welke verantwoordelijkheden (berichten/ methoden) worden verstuurd over de associatie.
Volgordediagram/sequentiediagram (sequence diagram).
Het volgordediagram geeft de interacties weer tussen verschillende objecten die een bepaalde functionaliteit (of een deel ervan) implementeren. De tijdsvolgorde staat centraal in het volgordediagram. Ook wel bekend als een sequentiediagram.
Wat kan men zien op het diagram:
Activiteitendiagram (activity diagram).
Het activiteitendiagram laat de toestanden van het systeem zien gedurende het gebruik ervan en hoe de verschillende toestanden in elkaar overlopen.
Correlatiediagram.
Het correlatiediagram stelt de samenwerking centraal tussen objecten en hun gestructureerde organisatie.
Toestanddiagram (state diagram).
Het toestand- of statechartdiagram laat de toestand zien waarin een object zich kan bevinden tijdens zijn bestaan in het systeem.
Ook de overgangen naar toestanden, de events en activiteiten die veranderingen teweegbrengen in de toestanden komen worden weergegeven.

</doc>
<doc id="19491" url="https://nl.wikipedia.org/wiki?curid=19491" title="Ombudsman">
Ombudsman

Een ombudsman, en diens afsplitsingen ombudsvrouw, ombudspersoon, ombudsdienst, of ombudsfunctie is een onpartijdige klachtbehandelaar(ster) die gevraagd en ongevraagd onderzoek verricht naar de rechtmatigheid van gedragingen van overheden of van particuliere instellingen en bedrijven.
Etymologie.
De term "ombudsman" stamt uit het Zweeds, waarin het woorddeel "ombud" oorspronkelijk "wettelijk vertegenwoordiger" of "adviseur" betekent. Het woord stamt uit het Oudnoords "umboðsmaðr," een samenstelling van "umboð" en "maðr," dat 'man' betekent. "umboð" is een samenstelling van "um" "rondom," en "boð" "bevel". In Nederland was het woord ombudsman al bekend in het midden van de negentiende eeuw, maar mogelijk ook eerder. Zo bestaat er een Nederlandstalig nieuwsbericht uit 1851 over een rapport van de Zweedse "Procureur van justitie der Staten", de "justitie ombudsman" van Zweden. In 1869 schreef een verslaggever in een Nederlandse krant enigszins bewonderend over de Zweedse functie van "Rikets Ständers Justitie-Ombudsman", hetgeen zich volgens de verslaggever liet vertalen "als Procureur-Generaal van Justitie van het Zweedsche volk".
Nederland.
Geachte Ombudsman.
Het begrip ombudsman werd in 1969 in Nederland gemeengoed door VARA-programmamaker Tom Pauka. Hij bedacht na een vakantie in Zweden een televisieprogramma, dat eerst "Geachte Ombudsman" heette en daarna De Ombudsman. Het werd vooral bekend toen oud-minister Marcel van Dam het presenteerde.
Stichting De Ombudsman.
De Stichting De Ombudsman is een spin-off van het televisieprogramma, en bestond tot 1 juni 2013. De stichting was gespecialiseerd in juridische dienstverlening, en ondersteunde mensen die niet in staat zijn voor hun recht op te komen.
Overheid.
In 1982 werd de Nationale ombudsman ingesteld. Deze onafhankelijke functionaris behoort tot de Hoge colleges van staat. 
Het in Den Haag gevestigde kantoor oordeelt bij klachten over gedragingen van ambtenaren en bestuursorganen van rijk, provincies, gemeenten, openbare lichamen, waterschappen en gemeenschappelijke regelingen, tenzij er hier al een eigen ombudsfunctie is ingesteld. Verscheidene, vooral grote, gemeenten kennen namelijk een eigen ombudsman. Soms is die ondergebracht bij een regiobestuur, zodat ook kleinere buurgemeenten tot het werkgebied horen. Ook de autonome landen in het Koninkrijk Curaçao, Aruba en Sint Maarten, hebben een eigen ombudsman. De BES-eilanden behoren tot het werkgebied van de Nationale Ombudsman.
Nederland kent sinds 2011 ook een speciale kinderombudsman. Deze controleert niet alleen of de kinderrechten door overheden nageleefd worden, maar ook door organisaties in het onderwijs, de kinderopvang, de jeugdzorg en de gezondheidszorg.
Overige ombudsdiensten.
Er komen in Nederland ook ombudsfunctionarissen voor bij bijvoorbeeld onderwijsinstellingen, dagbladredacties en de verzekeringssector. Vanuit Dolle Mina werd in 1973 stichting De Ombudsvrouw opgericht met Meta van Beek als eerste ombudsvrouw voor werkende vrouwen. Omroep Max heeft sinds 2013 een eigen ombudsman, Rogier de Haan en Jeanine Janssen.
België.
In België zijn er sinds 1995 twee federale ombudsmannen (Frans: "médiateur fédéral"). Ook verscheidene regionale overheden (zoals de Vlaamse Ombudsdienst) en gemeentelijke overheden (zoals die van Antwerpen, Gent, Brugge en Sint-Niklaas) hebben een ombudsman. Ook bij dienstverlenende (semi-)overheidsbedrijven zoals bpost of de spoorwegen kunnen klanten een beroep doen op een ombudsman. In de ziekenhuizen is een ombudsfunctie voorzien..
Tegenstanders zijn van mening dat deze dienst het voormalige partijpolitieke dienstbetoon vervangt dat meestal enkel maar door de grootste partijen en/of meerderheidspartijen bekostigd kon worden. In sommige steden en gemeenten wordt deze functie echter vervuld door een of meerdere straathoekwerkers.
Europese Unie.
Er bestaat ook een Europese Ombudsman die klachten onderzoekt over wanbeheer bij de instellingen en organen van de Europese Unie. De Griek Nikiforos Diamandouros vervulde vanaf 2003 tot 2013 deze functie. Op 3 juli 2013 werd de Ierse ombudsman Emily O'Reilly verkozen tot Europees Ombudsman. Zij verkreeg 359 van de 635 stemmen.
Andere kandidaten waren o.a. Alex Brenninkmeijer, Markus Jaeger, Ria Oomen-Ruijten, Dagmar Roth-Behrendt en Francesco Speroni en twee niet bekendgemaakte namen.
Externe links.
Websites van overheden

</doc>
<doc id="19492" url="https://nl.wikipedia.org/wiki?curid=19492" title="Comic">
Comic

Een comic is de Amerikaanse variant van het stripverhaal.
Het grootste (maar niet enige) verschil met Europese strips is dat "comics" meestal verschijnen als lange, doorlopende series vervolgverhalen die periodiek verschijnen, doorgaans één nummer per maand. De langstlopende titel van allemaal, Action Comics, was in 2023 bijvoorbeeld alweer toe aan deel 1055. Een verhaallijn kan in één nummer afgerond worden, maar in de meeste gevallen beslaat een enkel verhaal drie, vier of meer "comics". In elk geval wordt er in de daaropvolgende verhaallijnen ook weer rekening gehouden met zaken die in een eerder verhaal hebben plaatsgevonden, om de continuïteit niet te verstoren.
Universums.
In veel gevallen van Amerikaanse "comics", vooral bij grote uitgeverijen als DC, Marvel, Dark Horse en Image, bevinden de hoofdfiguren van titels zich binnen het 'universum' van hun uitgever. Dat wil zeggen dat personages van één maatschappij elkaar kunnen tegenkomen en elkaars continuïteit kunnen beïnvloeden, door bijvoorbeeld een belangrijk gebouw uit de omgeving van de ander te vernielen of een belangrijk personage uit de andere serie iets aan te doen. Figuren van verschillende uitgevers komen elkaar alleen tegen als hun eigenaars daarover afspraken maken, in verband met eigendomsrechten. Bij DC en Marvel zijn die rechten niet in handen van de makers zelf, maar van de uitgevers. Daardoor zijn titels zoals "Superman", "Batman", "Wonder Woman", "Hulk", "Spider-Man" en "X-Men" inmiddels al door honderden verschillende tekenaars en schrijvers gemaakt.
Behalve 'de grote vier' zijn er in Amerika en Canada honderden, in omvang verschillende, "comic"-uitgeverijen. Deze worden doorgaans de "independent", "indie" en "creator-owned" uitgevers genoemd, verwijzend naar het in eigen bezit houden van de rechten op hun titels en personages door de makers.
Verschillende formaten.
Behalve in doorlopende series, komen Amerikaanse "comics" ook in andere formaten uit. Zo zijn er bijvoorbeeld:
Zowel "trade paperbacks" als "graphic novels" verschijnen zowel met harde ("hardcover") als met zachte ("softcover") kaft.
Comics in Nederland.
In Nederland zijn de originele, Engelstalige uitgaven van "comics" voornamelijk (direct) te koop bij betere stripzaken. Vaak heeft boekenketen De Slegte ook een (beperkte) selectie "graphic novels" en "trade paperbacks" voorradig. De twee laatstgenoemde formaten zijn ook – en in ruimere mate – verkrijgbaar via een online boekhandel als Bol.com of te bestellen via de websites van verschillende reguliere boekenwinkels.
Daarnaast zijn (of waren) er wel al jaren in de eigen taal vertaalde titels in Nederland te verkrijgen. Met name Baldakijn Boeken (BB), Juniorpress en "Z-Press" hebben een aantal (met name Marvel-)series uitgegeven. De volgende (onvolledige) lijst van Amerikaanse "comics" is al eens in Nederlandstalige uitgaven verschenen:
Comicverfilmingen (pre-revolutie).
Na een paar amateuristische pogingen in de jaren zestig (tot in 1994) om "comic"-personages overtuigend op bewegend beeld te krijgen, ontketende het commerciële succes van de eerste "X-Men"-film in het jaar 2000 een reeks grote – en minder grote – successen op het gebied van "comic"-verfilmingen. Hieronder volgt een (onvolledige) lijst van verschenen films (non-animatie) die als "comic"-titel begonnen:

</doc>
<doc id="19495" url="https://nl.wikipedia.org/wiki?curid=19495" title="OSF">
OSF



</doc>
<doc id="19496" url="https://nl.wikipedia.org/wiki?curid=19496" title="Ceske Budejovice">
Ceske Budejovice



</doc>
<doc id="19497" url="https://nl.wikipedia.org/wiki?curid=19497" title="Ben Affleck">
Ben Affleck

Benjamin Géza Affleck (Berkeley (Californië), 15 augustus 1972) is een Amerikaans acteur, producent en regisseur.
Affleck groeide op in de buurt van Boston (Massachusetts). Hij begon al jong met acteren, en speelde mee in televisiefilms. Hij kwam onder de aandacht van een breder publiek nadat hij samen met zijn goede vriend Matt Damon het script schreef voor Good Will Hunting (1997), waarvoor ze een Oscar wonnen. Affleck was toen al zestien jaar bezig als acteur, beginnend bij The Dark End of the Street in 1981. Hij speelde tot dan toe voornamelijk bijrollen, hoewel hij in verschillende films van Kevin Smith grotere rollen speelde. Hoewel hij vanaf eind jaren negentig meerdere hoofdrollen in grote Hollywoodfilms kreeg, bleef hij ook in Smiths kleinere films verschijnen. In 2007 debuteerde Affleck als regisseur met zijn eerste film Gone Baby Gone.
De film Argo, die Affleck produceerde en regisseerde en waarin hij de hoofdrol speelde, verscheen in 2012 en werd een groot succes. Niet alleen kreeg de film goede kritieken, tevens won Argo de Oscar voor Beste Film in 2013. Na de bekendmaking van de genomineerden voor de Oscar voor Beste Regie, werd er met verbazing gereageerd op het ontbreken van Affleck in deze categorie. Wel won hij een BAFTA, Golden Globe en Critics' Choice Award voor beste regisseur voor Argo.
Affleck heeft eerder relaties gehad met Jennifer Lopez en Gwyneth Paltrow. Hij trouwde in 2005 met actrice Jennifer Garner. Ze hebben samen twee dochters, geboren in 2005 en 2009, en een zoon, geboren in 2012. In 2015 ging het stel uiteen.
Sinds juli 2021 zijn Affleck en Jennifer Lopez weer samen en in september 2021 verscheen het duo samen op de rode loper tijdens het filmfestival van Venetië waar de film "The Last Duel" werd vertoond die mede door Affleck is geschreven. Op 17 juli 2022 zijn Affleck en Lopez in Las Vegas in het huwelijk getreden. Op 20 augustus 2024 vroeg Lopez een scheiding aan bij de rechter.
Zijn broer Casey Affleck is ook een acteur.
Filmografie.
Als regisseur:

</doc>
<doc id="19498" url="https://nl.wikipedia.org/wiki?curid=19498" title="Tachyon">
Tachyon

Een tachyon (uit het Grieks: ("tachús"), 'snel') is een hypothetisch exotisch deeltje dat beweegt met een snelheid groter dan de lichtsnelheid.
De eerste beschrijving van tachyonen wordt toegeschreven aan de Duitse natuurkundige Arnold Sommerfeld, maar het waren George Sudershan en Gerald Feinberg (die de term bedacht) in de jaren zestig die een theoretisch model ontwikkelden voor hun onderzoek. Tachyonen worden in meerdere theorieën gebruikt, waaronder de snaartheorie. In termen van speciale relativiteit is een tachyon een deeltje dat zich op een ruimteachtige (in plaats van een tijdachtige) baan beweegt en een imaginaire eigentijd heeft.
New age.
Vanuit de wereld van de new age zijn vanuit pseudowetenschappelijk onderzoek producten en diensten ontwikkeld waarvan beweerd wordt dat ze gebruikmaken van tachyonen.
In fictie.
Tachyonen komen veelvuldig voor in fictie. Ze worden door sciencefictionschrijvers vaak gebruikt als een handig mechanisme om communicatie sneller dan het licht mogelijk te maken, al dan niet rekening houdend met causaliteitskwesties. De term tachyon is zo algemeen bekend geworden dat ze een gevoel van sciencefiction kan geven, zelfs als het onderwerp in kwestie geen directe relatie heeft met superluminale reizen.
Tachyonen komen voor in televisieseries als "Star Trek", "Babylon 5", "Flash (DC Comics)" en "Doctor Who".

</doc>
<doc id="19499" url="https://nl.wikipedia.org/wiki?curid=19499" title="Historische zetelverdeling Eerste Kamer">
Historische zetelverdeling Eerste Kamer

Onderstaand volgt een overzicht van de zetelverdeling van de Eerste Kamer sinds de grondwetsherziening in 1848.
1815-1830.
De Eerste Kamer werd ingesteld in 1815. Van 1815 tot 1848 werden de leden van de Eerste Kamer benoemd door de Koning.
Het minimum aantal leden bedroeg in deze periode 40 en het maximum aantal 60. 
1830-1848.
Na de afscheiding van de Zuidelijke provincies bedroeg het minimum aantal leden 20 en het maximum aantal 30. 
1848-1888.
Van 1848 tot 1850 gold nog een overgangsregeling. De wijze van verkiezing van de Eerste Kamer werd nader geregeld bij de invoering van de Kieswet in 1850.
Provinciale Staten kozen van 1850 tot 1923 de leden van de Eerste Kamer in elf kiesgroepen naar provincie. Om gekozen te worden was in de vergadering van Provinciale Staten een absolute meerderheid vereist. De zittingstermijn van een lid was negen jaar; om de drie jaar werd een derde gedeelte van de Eerste Kamer vernieuwd.
Het aantal leden van de Eerste Kamer bedroeg in deze periode 39.
Algemene verkiezingen wegens tussentijdse ontbinding van de Eerste Kamer (waarbij voor alle zetels verkiezingen gehouden werden) vonden in deze periode plaats in 1850, 1884 en 1887.
1888-1923.
In 1888 werd het aantal leden van de Eerste Kamer verhoogd van 39 naar 50.
Algemene verkiezingen wegens tussentijdse ontbinding van de Eerste Kamer (waarbij voor alle zetels verkiezingen gehouden werden) vonden in deze periode plaats in 1888, 1904, 1917 en 1922.
1923-1956.
In 1923 werd het kiessysteem gewijzigd: het stelsel van evenredige vertegenwoordiging werd ingevoerd. De verkiezing door Provinciale Staten bleef gehandhaafd. Van 1923 tot 1983 was de zittingstermijn van een lid van de Eerste Kamer zes jaar; om de drie jaar werd de helft van de Eerste Kamer vernieuwd in vier kiesgroepen naar provincie.
Algemene verkiezingen wegens tussentijdse ontbinding van de Eerste Kamer (waarbij voor alle zetels verkiezingen gehouden werden) vonden in deze periode plaats in 1923, 1937, 1946, 1948, 1952 en 1956 (I).
1956-1983.
In 1956 werd het aantal leden van de Eerste Kamer verhoogd van 50 naar 75.
Algemene verkiezingen wegens tussentijdse ontbinding van de Eerste Kamer (waarbij voor alle zetels verkiezingen gehouden werden) vonden in deze periode plaats in 1956 (II), 1963, 1971 en 1981.
1983-heden.
Sinds 1983 wordt de Eerste Kamer om de vier jaar in zijn geheel vernieuwd, vanaf 1987 na ontbinding volgend op verkiezingen voor de Provinciale Staten. De kiesgroepen naar provincie werden afgeschaft. Vanaf 2019 wordt de Eerste Kamer mede gekozen door de kiescolleges voor de Eerste Kamer.
Algemene verkiezingen wegens tussentijdse ontbinding van de Eerste Kamer vonden in deze periode plaats in 1983 en 1986.
Grafisch overzicht.
De samenstelling van de Eerste Kamer der Staten-Generaal vanaf 1946 tot 2015 in een grafische weergave.

</doc>
<doc id="19500" url="https://nl.wikipedia.org/wiki?curid=19500" title="Gedistribueerd programmeren">
Gedistribueerd programmeren

Gedistribueerd programmeren (ook wel parallel programmeren) is een techniek van programmeren en programma-ontwerp, waarbij een computerprogramma bestaat uit meerdere deelprogramma's die al dan niet gelijktijdig uitgevoerd kunnen worden. Multiprocessor-machines zijn in staat om betere prestaties te behalen door dit soort programmering.
Werking.
Bij gedistribueerd programmeren wordt een enkele taak opgesplitst in meerdere "subtaken" die relatief onafhankelijk berekend en achteraf weer samengevoegd kunnen worden tot een enkel resultaat. Dit kan binnen een enkele computer zijn, of verspreid over meerdere systemen. In het tweede geval is de term "distributed computing" van toepassing. Gedistribueerd programmeren is het meest effectief bij taken die gemakkelijk in stukken opgedeeld kunnen worden zoals (sommige) puur wiskundige problemen.
"Distributed computing" (gedistribueerd rekenen) kan gedefinieerd worden als een methode waar gewerkt wordt door verschillende computers, gelinkt middels een communicatienetwerk.
Pioniers in het gebied van gedistribueerd programmeren zijn onder anderen Edsger Dijkstra en Tony Hoare.
Vergelijking met sequentieel programmeren.
Een vaak voorkomende beschrijving van de werking van een computer is die waarin een programma een recept is: een lijst van instructies die een voor één, van begin tot eind door de computer uitgevoerd worden (zie ook Von Neumann-cyclus). Dit model van programma's uitvoeren door een computer staat bekend als sequentiële uitvoering van een programma.
Een "gedistribueerd systeem" is een computerprogramma dat bestaat uit een aantal sequentiële programma's die gelijktijdig kunnen worden uitgevoerd. Dat wil zeggen, ieder deelprogramma wordt op dezelfde manier uitgevoerd als een sequentieel programma, maar ten opzichte van elkaar kunnen de instructies van de subprogramma's gelijktijdig uitgevoerd worden.
Gedistribueerd programmeren kent vele varianten van precieze uitvoering; de deelprogramma's kunnen op verschillende processoren uitgevoerd worden of afwisselend op één processor. Er kan gebruikgemaakt worden van meerdere computers in een netwerk of een enkele computer met vele processoren. Iedere variant kent zijn voor- en nadelen.
Synchronisatie en atomiciteit.
Interleaving.
De techniek van het gedistribueerd programmeren geeft een software-ontwikkelaar extra flexibiliteit in zijn ontwerp, omdat hij de mogelijkheid heeft om een groot programma te verdelen over losse blokken die samenwerken en mogelijk zelfs van de rekenkracht van meerdere processoren tegelijkertijd gebruikmaken. Deze extra flexibiliteit heeft echter wel zijn prijs in termen van extra complexiteit in het ontwerp van de deelprogramma's van een gedistribueerd programma.
In een sequentieel programma is het zo dat ieder statement in het programma uitgevoerd wordt in de volgorde waarin de statements in het programma opgeschreven staan. De opvolging van statements en het effect van die statements op het geheugen van de computer ligt duidelijk vast. Bij een gedistribueerd programma is het echter zo dat meerdere programma's tegelijkertijd draaien en dat de precieze volgorde waarin de statements van de verschillende deelprogramma's worden uitgevoerd ook niet vast ligt. Beschouw het volgende programma:
De statements van de deelprogramma's kunnen onderling in willekeurige volgorde uitgevoerd worden. Ook is er niets bekend over de snelheid waarmee ieder deelprogramma draait. Het volgende is een mogelijke opeenvolging van statements bij uitvoering van het programma:
Maar het volgende kan even goed:
Bovendien zou het kunnen dat een computer de verhoging van x intern als volgt uitvoert:
en de verlaging op een soortgelijke manier, waarmee de precieze volgorde van onderlinge statements en hun effecten op het geheugen een nog veel groter aantal variaties kent.
Dit fenomeen (dat de verschillende statements in een programma in verschillende volgorden kunnen worden uitgevoerd) heet "interleaving". En een bepaalde volgorde uit alle mogelijkheden wordt ook een "(specifieke) interleaving" genoemd.
Atomiciteit.
Zoals eerder opgemerkt is het bij het gedistribueerd programmeren altijd de vraag hoe statements nu precies uitgevoerd worden en welke statements onderbroken kunnen worden en zo onverwachte uitwerkingen kunnen hebben. Het is daarom bij het gedistribueerd programmeren altijd zaak te weten welke statements ondeelbaar zijn (dat wil zeggen niet onderbroken kunnen worden en dus altijd de verwachte uitwerking hebben). Een dergelijk, ondeelbaar statement wordt een "atomair" statement genoemd.
Een bijzonder soort van atomair statement is het "one-point statement": dit is een statement waarin maximaal één gedeelde variable maximaal één keer voorkomt (dus ook: wordt uitgelezen, of aan wordt toegekend, maar niet beide). Een dergelijk statement is altijd atomair, omdat in een dergelijk statement gebruik wordt gemaakt van het feit dat een computer niet tegelijkertijd kan lezen van en schrijven naar één positie in het geheugen van de computer. Als er dan ook niet van meer dan één gedeelde positie in het geheugen gebruik wordt gemaakt, is het statement per definitie atomair. Bij het algoritme-ontwerp op academisch niveau wordt dan ook vaak gestreefd naar algoritmes op basis van one-point statements - de werking daarvan hangt namelijk niet af van bijzondere maatregelen in een programmeertaal om te voorkomen dat dingen verkeerd gaan.
Synchronisatie.
Toch lost het one-point statement niet alle problemen op. Het is soms nodig dat deelprogramma's in een gedistribueerd programma op hoger niveau met elkaar rekening houden dan alleen op het niveau van toegang tot een positie in het geheugen. Te denken valt aan toegang tot randapparatuur, of ervoor zorgen dat een deelprogramma niet te ver op alle andere voor gaat lopen. Het is dan nodig de uitvoering van deelprogramma's te synchroniseren.
Synchronisatie komt er altijd op neer dat een deelprogramma tijdelijk stilgezet wordt totdat aan een bepaalde voorwaarde voldaan is. Hiervoor bestaan vele synchronisatie-mechanismen; voorbeelden hiervan zijn seinpalen (in de literatuur vaak "semaforen" genoemd), monitors, blokkerende kanalen of "busy waiting".
Dit stilzetten is echter ook niet probleemloos: bij onnauwkeurig ontwerp van een gedistribueerd programma dreigt het gevaar van "deadlock" (alle deelprogramma's komen stil te staan en blijven eeuwig op elkaar wachten), "livelock" (deelprogramma's blijven, in reactie op andere deelprogramma's, steeds nutteloze handelingen herhalen) of "individual starvation" (het systeem als geheel loopt door, maar een of meerdere deelprogramma's worden zo snel uitgevoerd dat de rest niet meer aan bod komt). Dat laatste gevaar dreigt ook als in een gedistribueerde programma's met 'prioriteiten' wordt gewerkt (waarbij een deelprogramma meer recht heeft op processortijd dan andere deelprogramma's).
"Zie ook wederzijds uitsluitingsalgoritme van Peterson"
De voor- en nadelen van gedistribueerde programma's.
Over het algemeen is het ontwerp van een gedistribueerd programma aanzienlijk ingewikkelder dan dat van een sequentieel programma. Daarbij geldt ook nog dat een gedistribueerd programma niet méér problemen kan oplossen dan een sequentieel programma (zie ook Turingmachine). Toch geniet het gedistribueerd programmeren veel en aanhoudend ook meer en meer aandacht.
Een reden daarvoor is voornamelijk dat een gedistribueerd programma weliswaar niet krachtiger kan zijn dan een sequentieel programma, maar wel sneller. Gedistribueerde programma's worden dan ook vaak ingezet om de rekenkracht van vele computers te bundelen in de oplossing van één probleem (zie ook "distributed computing", SETI, "grid computing").
Varianten en technieken van gedistribueerd programmeren.
Over de jaren zijn er veel varianten en technieken van gedistribueerd programmeren ontwikkeld. Zowel op het gebied van hardware-architecture als van software-implementaties zijn zeer vele varianten op het thema ontstaan.
Variaties in de hardware.
Als het gaat over gedistribueerd programmeren en het uitvoeren van gedistribueerde programma's, gaat het over het algemeen om twee dingen: processoren (die instructies uitvoeren) en geheugen (waarin data opgeslagen worden).
Processoren.
Bij het uitvoeren van gedistribueerde programma's is het mogelijk gebruik te maken van één enkele processor, dan wel van meerdere. In het geval van meerdere is ieder aantal mogelijk tussen 2 en het aantal deelprogramma's dat uitgevoerd moet worden (meer processoren dan dat kan ook, maar is niet nuttig) -- in dit geval spreekt men vaak van "parallel programmeren", omdat deelprogramma's dan zeker parallel aan elkaar uitgevoerd worden. In het geval er meer deelprogramma's zijn dan processoren, is het nodig dat een onderliggend systeem (zie besturingssysteem) ervoor zorgt dat ieder deelprogramma regelmatig toegang verkrijgt tot een processor (zie task switching, load balancing, besturingssysteem).
In het geval van meerdere processoren zijn er ook weer variaties mogelijk—te denken valt aan meerdere processoren verbonden met een bus, maar ook processoren verbonden via een netwerk zijn mogelijk. In dit laatste geval is het mogelijk dat er een speciaal ingericht netwerk met een specifieke vorm wordt gebruikt, of een generiek netwerk. In het eerste geval kan met de vorm van het netwerk rekening worden gehouden bij het ontwerp van het parallelle programma om zo optimale rekensnelheden te bereiken; bekende vormen van netwerken zijn het lineaire netwerk (processoren in een rij geschakeld), het cykel-netwerk (een uitbreiding van het lineaire netwerk waarbij er een cirkel gevormd wordt) en de taurus (een vierkant van processoren, waarbij iedere processor verbonden is met buren links, rechts boven en onder). In het tweede geval gaat het vaak over netwerken waarvan de samenstelling niet specifiek voor één taak bedoeld is, zoals een LAN, WAN of het internet (zie Distributed computing en grid computing).
Geheugens.
Ook in het gebruik van geheugen is variatie mogelijk. Met name gaat het over de vraag of alle deelprogramma's in het gedistribueerde programma geheugen delen of dat ieder deelprogramma (of processor) een eigen geheugen heeft. Dit heeft voornamelijk weerslag op het gebruik van synchronisatie-mechanismen: seinpalen zijn bijvoorbeeld handiger bij gedeeld geheugen, blokkerende kanalen zijn makkelijker bij individueel geheugen.
Uiteraard zijn variaties in processoren en geheugens ook te combineren: vier processoren voor één geheugen bijvoorbeeld en meerdere van dergelijke blokken. Zie ook SIMD, MIMD.
Variaties in de software.
Ook in de software-uitvoering van het gedistribueerde programma is veel variatie ontstaan, zowel op het hogere niveau van programma-architectuur als op het lagere niveau van het organiseren van deelprogramma's.
Architecturen.
Over het algemeen zijn er drie architecturen binnen gedistribueerde programma's:
Processen en threads.
Ook op lager niveau is variatie ontstaan in de precieze implementatie van gedistribueerde programma's. Bekende termen hier zijn processen en threads (zie ook multitasking).
Het gebruik van processen staat bekend als "multiprocessing" (waarin ieder deelprogramma door het besturingssysteem als een volwaardig programma wordt gezien met eigen blok geheugen en andere middelen). Bij het gebruik van multiprocessing is het mogelijk ieder deelprogramma te voorzien van alle flexibiliteit die een volwaardig programma ook heeft. Dit is echter wel een zware belasting voor een systeem.
Het gebruik van threads heet "multithreading". Een thread is een soort van "deelproces" dat draait op de middelen en een stuk van het geheugen van een normaal proces—waarbij het mogelijk is meerdere threads aan één proces te verbinden. Dit levert een aanzienlijk lagere belasting van het systeem op, maar een thread is wel minder flexibel qua toegang tot het systeem dan een volwaardig proces. Het komt echter vaak genoeg voor dat een parallel programma geen zware systeemtoegang nodig heeft en dus probleemloos met threads uit de voeten kan in plaats van processen.

</doc>
<doc id="19501" url="https://nl.wikipedia.org/wiki?curid=19501" title="Ben van Gelder (voetballer)">
Ben van Gelder (voetballer)

Bernardus Hendricus Rudolphus (Ben) van Gelder (Eindhoven, 9 januari 1918 – 14 augustus 2003) was een voetballer en manager van PSV.
Van Gelder werd in Eindhoven geboren, nog voordat deze stad de gemeentes Strijp, Woensel, Gestel en Stratum annexeerde en kan dus een echte Eindhovenaar genoemd worden. Van Gelder werd lid van PSV toen hij 10 jaar oud was, maar de katholieke Kerk verbood mensen om lid te worden van een neutrale vereniging en Van Gelder was weer lid af. Toen in 1939, na de mobilisatie, verschillende schoolvoetbalclubs werden opgeheven sloten velen zich aan bij PSV, zo ook Van Gelder.
Van Gelder speelde 11 jaar in het eerste en tweede elftal van PSV. Toen hij nog begin 30 was en aanvoerder van het tweede, in 1950 in het bestuur gekozen. Van Gelder werd tweede bestuurslid. Na de invoering van het betaald voetbal werd hij eerste secretaris. Van Gelder trad in dienst bij Philips dat hem door Otten ter beschikking stelde aan PSV, als een bedrijfsleider; Van Gelder is dan de manager van PSV. Hij leidde de overgang van amateurisme naar (semi-)professionalisme. Van Gelder was de eerste manager in de Nederlandse voetbalwereld en zette een professionele organisatie neer. In 1980 trad hij terug als manager en in 1985 verliet hij het bestuur van PSV. Ben van Gelder was erelid van PSV.

</doc>
<doc id="19502" url="https://nl.wikipedia.org/wiki?curid=19502" title="Nederlandse volksdans">
Nederlandse volksdans

Nederlandse volksdansen zijn de in meer of mindere mate traditionele dansen zoals die vroeger (voor de tijd van de radio) in Nederland door "het volk" uitgevoerd werden. Tegenwoordig worden er nog steeds volksdansen bijgemaakt. Het betreft dan nieuwe dansen (patronen) die gebruikmaken van de stijl van de authentieke dansen, op oude of nieuw gecomponeerde volksmuziek.
Nederlandse volksdans wordt door velen geassocieerd met klompendansen. Wie weleens op klompen heeft proberen te dansen weet dat dat in de praktijk bijzonder veel beperkingen voor soepel bewegen met zich meebrengt. Men danste soms wel op klompen, maar meestal danste men op schoenen.
In de oostelijke provincies werden de oude dansen, zoals ze wel genoemd werden, nog tot ver in de twintigste eeuw gedanst. Bekende dansen waren de "Driekusman," de "Hoksebarger" of wat modernere dansen als de "Veleta", de "Kruispolka" en de "Spaanse Wals." Die dansen werden begeleid door een "speelman" die dansen meenam uit het aangrenzende Duitsland (Westfalen, Nedersaksen). Speellieden speelden meestal viool, maar na 1900 meestal trekzak of weer later accordeon.
In de vissershavens langs de Noordzeekust en de voormalige Zuiderzee, bijvoorbeeld in Friesland, danste men dansen als de "Skotse Trije," "Skotse Fjouwer," "Horlepiep," "Hakke Toone," of "Gort met Stroop," dansen die sterk beïnvloed waren door dansen uit Schotland en Engeland.
Nederlandse volksdansgroepen zijn ruwweg in drie categorieën onder te brengen:
Een nieuwe ontwikkeling in Nederland sinds het laatste decennium van de 20e eeuw is de uit Vlaanderen overgewaaide balfolk; hier gaat het niet zozeer om dansgroepen, als wel om open dansavonden met eenvoudig aan te leren dansen uit Noordwest-Europa. Vooralsnog worden hier vrijwel geen specifiek Nederlandse volksdansen gedanst.
Lijst van dansen.
Rondedansen
Polka's 
Schotsen
Mazurka's
Menuets
Kontradansen
Quadrille / Kadril 
Horlepiep (Hornpipe)
Wals
Diverse dansen:
Dansen met attributen: (Met name uit Vlaanderen)
Voorbeelden.
Riepe garste.
"Riepe garste" (rijpe gerst) is een oogstdans uit Oost-Nederland. De dans is op zichzelf vrij simpel. Eerst is er een klapfiguur, daarna dansen de paren.
Het bijbehorende liedje is als volgt: 

</doc>
<doc id="19507" url="https://nl.wikipedia.org/wiki?curid=19507" title="Oderhaf">
Oderhaf

Het Oderhaf (Duits: "Stettiner Haff", Pools: "Zalew Szczeciński") is het westelijkste van de drie grote haffen van de Oostzee. Het haf ligt ten noorden van de havensteden Police en Szczecin en het wordt van de Oostzee gescheiden door de eilanden Usedom en Wolin. Het Oderhaf meet 687 km², waarvan het grootste deel op Pools grondgebied ligt. De rest is Duits.
In het Oderhaf mondt niet alleen de Oder, maar ook de Peene uit. De zeearmen Peenestrom (westelijk van Usedom), Świna (tussen Usedom en Wolin) en Dziwna (oostelijk van Wolin) vormen de verbinding met de Oostzee. De Świna is van deze drie de belangrijkste scheepvaartroute.
Natuur.
In het gebied loopt ook een project voor natuurherstel van Rewilding Europe.

</doc>
<doc id="19508" url="https://nl.wikipedia.org/wiki?curid=19508" title="Jan van Veen (presentator)">
Jan van Veen (presentator)

Jan van Veen (Voorburg, 26 augustus 1944 – Hilversum, 4 februari 2024) was een Nederlandse radiopresentator en diskjockey. Hij verkreeg nationale bekendheid met het radioprogramma "Candlelight", waarin hij gedichten van luisteraars voorlas, afgewisseld met romantische muziek. Hij presenteerde dit programma met onderbrekingen van 1967 tot eind 2023.
Loopbaan.
Van Veen begon zijn radioloopbaan in 1964 bij Radio Veronica, de piratenzender van ondernemers Jaap, Dirk en Bull Verweij. Programmaleider Willem van Kooten ('Joost den Draaijer'), die hem het jaar daarvoor had leren kennen toen ze samen hun militaire dienstplicht vervulden, haalde hem binnen als vervanger voor Tineke de Nooij, toen zij met zwangerschapsverlof was. Van Veen presenteerde programma's als "Hits a GoGo" en "Alle remmen los." Van Veen - inmiddels getrouwd met de dochter van Dirk Verweij - kreeg na Van Kootens vertrek in 1968 bij Veronica de rol van programmaleider. In 1969 werkte Van Veen mee aan het gelegenheidstrio Los Piratos (met zijn Veronica-collega's Lex Harding en Rob Out). Het nummer "Wij zijn piraten," een cover van het nummer "Na na na hey hey kiss him goodbye" van Steam, werd alarmschijf en een kleine hit. Na een intern conflict verliet Van Veen de zender in 1970. 
Uit rancune richting Veronica werkte Van Veen met Van Kooten in 1971 enkele maanden bij Veronica's concurrent Radio Noordzee Internationaal, de radiozender van John de Mol sr.. Daarna belandden ze beiden bij de publiek omroep, waar Van Veen aan de slag ging bij de AVRO op Hilversum 3. Hij zou daarna nog bij verschillende andere omroepen en zenders als radiopresentator actief zijn.
Van Veens kenmerkende zware stem was vaak te horen in reclamespots en als voice-over op grammofoonplaten. In de hit "La lontananza (Het lied van de sirene)" van James Iotti in 1973 sprak hij over de Italiaanse coupletten heen. Een eigen single was "Meer", dat in 1974 een kleine hit werd. Twee jaar later in 1976 nam hij een kerstplaat op, te weten "Ik Geef Je Mijn Woord", die onopgemerkt is gebleven. In 1978 nam hij met onder anderen Patricia Paay en Willem Duyn een Nederlandstalige versie op van het door Jeff Wayne herbewerkte hoorspel "The War of the Worlds".
Eind jaren 60 was Van Veen als verkoopmanager beland in het textielimperium van zijn schoonfamilie, de drie gebroeders Verweij. Na zijn vertrek bij Veronica in 1970 bleef hij actief in de textielbranche, zowel met de broers Verweij als zelfstandig. Zijn bedrijf Candlelight Beenmode leverde panty's en kousen. Omstreeks 1999 verkocht Van Veen de kousenlijn, en in 2003 verkocht hij ook de rest van zijn textielbedrijf, omdat het steeds moeilijker werd om daar nog geld in te verdienen. De nieuwe eigenaren gingen in september 2006 failliet. 
Van Veen werd op 11 mei 2009 benoemd tot lid in de Orde van Oranje-Nassau. Hij overleed op 4 februari 2024 op 79-jarige leeftijd aan de gevolgen van ALS.
Candlelight.
Van Veen zal wellicht het meest herinnerd worden vanwege het radioprogramma "Candlelight", waarin hij gedichten van luisteraars op geheel eigen wijze voorlas. De kiem voor dit programma werd gelegd in 1967, toen Van Veen als onderdeel van het radioprogramma "Alle remmen los" semi-serieus een gedicht voorlas dat door een luisteraar was ingestuurd. Meerdere luisteraars begonnen hierop gedichten in te zenden, wat ertoe leidde dat Veronica een apart programma, "Candlelight", in het leven riep waarin Van Veen een bloemlezing van het ingezonden materiaal de revue kon laten passeren. 
Bij Van Veens overstap naar de AVRO nam hij het concept mee, en presenteerde hij vanaf medio 1971 op Hilversum 3 (vanaf 1985 Radio 3), op de late avond het programma "Candlelight." Het concept bestond uit het voordragen van gedichten van luisteraars, steevast met de melodie van "Greensleeves" in de versie van Mantovani op de achtergrond. De gedichten - vaak anoniem ingestuurd - werden door Van Veen persoonlijk geselecteerd uit het ingezonden materiaal. De belangrijkste criteria daarbij waren dat de gedichten niet te lang waren, en dat de teksten geen hoogdravende poëzie bevatten. De luisteraar moest zich er immers makkelijk in kunnen herkennen. De rest van het programma bestond uit het draaien van bijpassende zoetsappige popmuziek. De herkenningsmelodie van het programma was "Can I Get There by Candlelight" van David McWilliams. In 1992 verhuisde het programma naar Sky Radio, de non-stopmuziekzender waar het het enige programma was met een presentator. De laatste uitzending bij Sky Radio was op 30 januari 2003. Daarna was "Candlelight" nog verschillende keren kortstondig in de ether te beluisteren, tussen mei en december 2018 bij de Nederlandse muziekzender 100%NL, vanaf augustus 2018 enige tijd op Radio M Utrecht, in januari 2019 bij Omroep MAX op NPO Radio 5 en tussen februari 2020 en november 2023 bij EASY 95.5 FM. 
Aanvankelijk maakte Van Veen het programma live. Dit veranderde in de periode dat hij werkte voor Sky Radio. Bij Sky Radio had Van Veen niet langer invloed op de muziek die bij de gedichten gedraaid werd; deze werd uitgekozen door de zendercoördinator. Enerzijds vond hij het een gemis om niet langer zelf de bijpassende platen te kunnen selecteren, maar anderzijds bood dit de nieuwe mogelijkheid om het programma vooraf op te nemen, en eventuele versprekingen te corrigeren. 
Behalve in radiouitzendingen verschenen de voorgelezen gedichten van luisteraars ook in diverse bundels. Zo verscheen in 1997 het boek "30 jaar Candlelight: de 100 mooiste gedichten." In oktober 2005 lanceerde Van Veen een eigen internetstation Candlelight Radio, waarop in het vertrouwde concept naar gedichten geluisterd kon worden. Op Valentijnsdag 14 februari 2008 lanceerde hij zijn eigen datingsite "candlelightdating.nl" (inmiddels opgeheven) en in maart 2008 verscheen het eerste nummer van "Candlelight Magazine". In oktober 2017 vierde Jan van Veen het 50-jarig bestaan van "Candlelight". Van Veen constateerde dat door de jaren heen de onderwerpen van de gedichten met de leeftijd van de luisteraars meegroeiden. Waren de gedichten in de Veronica- en de Radio 3-periode veelal afkomstig van verliefde tieners die hun object van affectie de liefde verklaarden, in de latere jaren verschoof dit naar gedichten rondom echtscheiding of rouw door verlies van een geliefde. 
Het programma werd meerdere keren geparodieerd, onder meer door cabaretier Herman Berkien met "Gedichten van luisteraars" (1978) en door André van Duin en Ferry de Groot in de Dik Voormekaar Show.

</doc>
<doc id="19509" url="https://nl.wikipedia.org/wiki?curid=19509" title="John Irving">
John Irving

John Winslow Irving (Exeter (New Hampshire), 2 maart 1942) is een Amerikaans schrijver. Hij werd vooral bekend met zijn boek "De wereld volgens Garp". Tijdens zijn studententijd deed Irving aan worstelen; een verwijzing naar die sport komt in veel van zijn werk terug.
Levensloop.
Jeugd.
John Irving werd geboren op 2 maart 1942 in Exeter, New Hampshire, als zoon van Helen Frances Winslow. Zijn officiële naam op zijn geboortebewijs was John Wallace Blunt Junior. Zijn biologische vader, een piloot uit de Tweede Wereldoorlog, was tijdens een aanval neergeschoten terwijl hij zich met zijn vliegtuig boven het door Japan bezette Birma bevond. Hij en zijn ploeg waren veertig dagen lang vermist. Zijn vader overleefde de oorlog, maar keerde achteraf niet meer terug naar de moeder van Irving.
Zijn moeder hertrouwde toen Irving zes jaar oud was. Haar nieuwe echtgenoot adopteerde hem en zijn naam veranderde naar John Winslow Irving. Hoewel sommige van zijn vrienden hem aanzetten tot het vinden van zijn biologische vader, heeft hij zich altijd tegen dit idee verzet. "Als ik ongelukkig was geweest met mijn stiefvader, zou de zoektocht naar mijn echte vader wellicht belangrijker geweest zijn voor mij," zei Irving hierover in een interview. In 1981 kreeg John Irving een pakje met brieven die zijn moeder en vader hadden uitgewisseld en krantenknipsels over zijn heroïsche avonturen tijdens de Tweede Wereldoorlog. Irving gebruikte die brieven en knipsels voor zijn boek "De regels van het ciderhuis" en modelleerde het personage Wally Worthington naar zijn vader. De biologische vader van Irvings bekendste held, Garp uit "De wereld volgens Garp", is een dodelijk gewonde vliegenier uit de Tweede Wereldoorlog die uit zijn moeders leven verdwijnt nadat hij haar zwanger heeft gemaakt.
De meeste hoofdpersonen uit het oeuvre van Irving zijn mensen zonder of op zoek naar hun biologische moeder of vader. De zoektocht naar de ware identiteit van John Wheelwright bijvoorbeeld, is waar alles om draait in "Bidden wij voor Owen Meany". In "Een weduwe voor een jaar" is de context nog meer biografisch: in dat boek vertelt Ruth Cole, een internationaal gevierd auteur, aan een journalist die haar vraagt naar haar verdwenen moeder: "Je zou kunnen stellen dat mijn moeder vermist is, maar ik ben niet op zoek naar haar. Als ze mij wou zoeken, had ze me al gevonden. Aangezien zij is weggegaan, wil ik me niet aan haar opdringen. Als ze mij wil vinden, dan ben ik de persoon die het makkelijkst te vinden is."
De tweede man die zijn moeder trouwde, Colin Franklin Newell Irving, doceerde Russische geschiedenis aan de Philips Exeter Academy in New Hampshire. Hij was een gerespecteerd lesgever, berucht onder studenten omdat zijn vak vereiste dat ze een lijvige Russische roman per week moesten lezen. John Irving beschouwt deze man als zijn vader, en zijn roman "Bidden wij voor Owen Meany" is dan ook als dusdanig aan hem opgedragen: "Voor Helen Frances Winslow Irving en Colin Franklin Newell Irving, mijn moeder en vader". In de roman verwijst hij uitvoerig naar zijn eigen jeugdjaren in Front Street in Exeter en naar de grootmoeder die bij het gezin Irving inwoonde, Helen Bates Winslow. In verschillende interviews heeft John Irving gezegd dat "Bidden wij voor Owen Meany" niet alleen zijn meest autobiografische roman is, maar de grootmoeder in de roman zijn meest autobiografische personage. Dan Needham, de stiefvader van John Wheelwright in deze roman is een stiefvader die zo belangrijk is voor zijn stiefzoon dat hij uiteindelijk zijn ware vader wordt.
Studies en debuut.
In Exeter bleek Irving een matige student te zijn die hard moest werken voor karige punten, net als John Wheelwright in "Bidden wij voor Owen Meany" leed aan dyslexie en daardoor een jaar langer over zijn studies deed en, net als Garp in "De wereld volgens Garp" een redelijk goede worstelaar werd. Het was dankzij zijn passie voor de worstelsport dat hij uiteindelijk een beurs kreeg om te gaan studeren aan de universiteit van Pittsburgh. In zijn memoire "Het verzonnen meisje" vertelt Irving dat hij een vrij goede worstelaar was. Hij geeft de sport als speler op na een enorme nederlaag in 1962 en wordt coach. Worstelen is een belangrijke motief in het werk van Irving. Het is de centrale metafoor in "Het huwelijk van 158 pond" en speelt een belangrijke rol in de plot van "De wereld volgens Garp".
In de zomer van 1962 gaat Irving Duits studeren aan de Harvard-universiteit. In 1963 krijgt hij de kans om als uitwisselstudent een jaar in Wenen te gaan studeren, aan het Instituut voor Europese Studies. Oostenrijk wordt een belangrijk gegeven in zijn eerste romans (vooral in "De beren los"), zowel als locatie als als complex symbool. Voor Garp is Wenen een dode stad: "Een stad die echter was zou me minder hebben gepast, maar Wenen was aan het sterven; de stad was levenloos en liet me toe hem te bekijken en bestuderen, en opnieuw te bekijken. In een levende stad zou ik nooit veel hebben opgemerkt. Levende steden blijven niet stil liggen." Garp schrijft in Wenen zijn eerste korte verhaal, "Pension Grillparzer", Irving doet hetzelfde: een rodeoroman die zich afspeelt in New England die hij nooit afmaakt. Wanneer Garp terugkeert naar de Verenigde Staten trouwt hij met Helen Holm, wanneer Irving in 1964 terugkeert naar Amerika, huwt hij Shyla Leary, een medestudente van Harvard, die later een bekende kunstenares zou worden. Hun eerste zoon, Colin, wordt geboren in 1965.
Tijdens zijn jaren aan de universiteit schrijft Irving zijn eerste twee korte verhalen, "A Winter Branch" en "Weary Kingdom". Nadat hij afstudeert, blijft hij aan de universiteit werken als assistent van Kurt Vonnegut en Vance Bourjaily en dankzij hun invloed schrijft hij zijn eerste roman, "De beren los", als afstudeerscriptie. De roman wordt gepubliceerd door Random House, die er $7500 voor overheeft. In 1969 en 1970 keert Irving terug naar Wenen, waar zijn tweede zoon Brandon geboren wordt en waar hij samen met regisseur Irving Kershner werkt aan een scenario voor een verfilming van "De beren los". De film zal uiteindelijk nooit worden gemaakt, maar het schrijfproces van het scenario inspireerde hem om fragmenten van filmscripts in de verhaallijn van zijn tweede boek, "De watermethodeman" (1972), in te voegen, waardoor het een van zijn meest complexe romans wordt. Irving verhuist naar Iowa, waar hij van 1972 tot 1975 woont en werkt als writer in residence. Van 1975 tot 1978 doceert hij Engels aan de universiteit van Mount Holyoke. Van elk van zijn eerste twee boeken worden in eerste instantie zo'n 7.000 exemplaren verkocht. Het boek dat hij schrijft tijdens zijn verblijf in Iowa, het donkere en geladen "Het huwelijk van 158 pond", doet het een stuk minder goed, zowel bij de lezers als bij de critici. Het gevolg is dat Irving op zoek moet naar een nieuwe uitgeverij voor zijn vierde boek.
Succes.
Henry Robbins wist, nadat hij een eerste versie van Irvings vierde roman "De wereld volgens Garp" (1978) had gelezen, het boek te slijten aan uitgever E.P. Dutton. Het boek werd een immens succes. Het was niet alleen het meest verkochte boek van de jaren zeventig in de Verenigde Staten, maar werd een heus cultureel fenomeen. Er werden meer dan 120.000 exemplaren verkocht van de eerste druk en met een reclamecampagne van een schaal die normaal gezien voorbehouden is aan films, werden van de tweede druk ruim drie miljoen exemplaren verkocht. John Irving haalde de omslag van "Time", er verscheen Garp-merchandise (afgeleide boeken, buttons, T-shirts, gadgets e.d.) en het boek won verschillende prijzen, waaronder de prestigieuze American Book Award. Het boek werd verfilmd met Robin Williams als Garp en alhoewel de critici niet onder de indruk waren van de verfilming, was het een van de grootste kassuccessen van 1982.
Kort na de publicatie van zijn vijfde roman, "Hotel New Hampshire" (1982) gingen Shyla Leary en John Irving uit elkaar en verhuisde Irving van Vermont naar Park Avenue. Irving heeft zich in interviews nooit veel uitgelaten over zijn echtscheiding. In "De redding van Piggy Sneed" schrijft hij: "Ik voel sterk aan dat schrijvers met kinderen niet zouden mogen schrijven over echtscheidingen. Het is een soort van kindermisbruik." In de jaren tachtig publiceerde hij nog twee andere boeken: "De regels van het Ciderhuis" in 1985 en "Bidden wij voor Owen Meany" uit 1989. Naast dit werk was Irving de vaste speechschrijver voor democratische presidentskandidaten Walter Mondale in 1984 en Michael Dukakis in 1988 en trouwde hij in 1987 met Janet Turnbull, een Canadese literaire agente, die tot op vandaag de redactie doet van al zijn werk. Hun eerste zoon, Everet, werd geboren in 1991. Irving en Turnbull wonen momenteel in Vermont en in Toronto, waar zijn vrouw werkt.
Heden.
Al enige tijd werkt Irving aan de filmscripts van zijn romans "Zoon van het Circus" en "De Vierde hand". Naar eigen zeggen had hij de twee filmprojecten even op de lange baan geschoven, omdat hij bezig was met zijn twaafde roman, genaamd "Last Night in Twisted River". "Last Night in Twisted River" is op 1 september 2009 eerst in Nederland verschenen bij uitgeverij De Bezige Bij. Pas vier weken later, in oktober, volgden het Verenigd Koninkrijk en Canada. De Nederlandse titel is "De laatste nacht in Twisted River" en kwam in Nederland op 18 februari 2010 uit.
Het boek gaat over een kok en zijn zoon. In de slaapkamer van de kantine bij een houthakkerskamp in het noorden van New Hampshire, ziet de zoon van de kok de vriendin van de plaatselijke politieman aan voor een beer. De gevolgen zijn desastreus. Zowel de jongen als zijn vader slaan op de vlucht. Het wordt een tocht die hen van Boston naar Vermont en Toronto brengt, continu op de hielen gezeten door de onverbiddelijke politieman. Hun enige beschermer is een vrijheidsgezinde houthakker met wie ze vriendschap sluiten.
De Amerikaanse uitgever Simon &amp; Schuster maakte begin 2012 bekend dat ze Irvings volgende twee romans zullen publiceren. De eerste daarvan is inmiddels (15 april 2012) in het Nederlands verschenen onder de titel "In een mens".
In november 2016 besloot Irving zijn relatie met De Bezige Bij op te zeggen en zijn in het Nederlands vertaalde boeken te laten uitgeven bij Hollands Diep.
Bibliografie.
Autobiografische non-fictie.
De boeken van Irving zijn in 23 landen uitgegeven.

</doc>
<doc id="19510" url="https://nl.wikipedia.org/wiki?curid=19510" title="Wislahaf">
Wislahaf

Het Wislahaf (ook wel "Weichselhaf" - Pools: "Zalew Wiślany", Russisch: "Калининградский залив", "Kaliningradski Zaliv", Duits: "Frisches Haff") is het middelste van de drie grote haffen aan de Oostzeekust. Het ligt gedeeltelijk op Pools en gedeeltelijk op Russisch grondgebied (exclave Kaliningrad).
Het haf wordt door de Wislaschoorwal gescheiden van de Bocht van Gdańsk. Deze schoorwal is circa 50 kilometer lang en gemiddeld 2 kilometer breed.
Het Wislahaf wordt voornamelijk gevoed door de Nogat, een zijtak van de Wisła (waarvan de hoofdstroom direct naar de Bocht van Gdansk loopt). In het noordoosten watert de Pregolja af op het Wislahaf. De stad Kaliningrad ligt even stroomopwaarts aan de Pregolja.
Hoewel het haf gedeeltelijk Pools is, hadden Poolse schepen geen directe toegang tot de Oostzee, want de doorgang naar de zee ligt in de exclave Kaliningrad, op Russisch grondgebied. Die doorgang wordt bewaakt door de belangrijke Russische marinehaven Baltiejsk, het voormalige Oost-Pruisische Pillau, wat een belangrijke machtsfactor voor Rusland is. Polen groef daarom, onder hevig protest van de Russen, een tweede doorgang, het Wislaschoorwal-kanaal. Dit is in 2022 geopend. Milieuorganisaties zijn bezorgd over mogelijke veranderingen in het mariene ecosysteem.

</doc>
<doc id="19511" url="https://nl.wikipedia.org/wiki?curid=19511" title="Koerse Haf">
Koerse Haf

Het Koerse Haf (Litouws: "Kuršių marios", Russisch: "Куршский залив", Duits: "Kurisches Haff") is het grootste en oostelijkste van de drie grote haffen aan de Oostzeekust. Door het haf loopt de grens tussen Litouwen en Rusland (exclave Kaliningrad). Het dankt zijn naam aan de Koeren, het Baltische volk dat aan de kust van de Oostzee woonde.
Het haf wordt van de Oostzee gescheiden door de Koerse Schoorwal, waarop uitgestrekte duingebieden liggen.
Het Koerse Haf wordt grotendeels gevoed door de Memel, die er bij Rusnė via een delta in uitmondt. De doorgang naar open zee ligt in het noorden, tegenover de Litouwse havenstad Klaipėda.
De oppervlakte van het haf bedraagt 1613 km². De grootste diepte is 6,5 m.

</doc>
<doc id="19512" url="https://nl.wikipedia.org/wiki?curid=19512" title="Goederenrecht">
Goederenrecht

Het goederenrecht is een onderdeel van het vermogensrecht, het stelsel van rechtsregels met betrekking tot dat wat als iemands vermogen geldt, de verkrijging, het verlies en de overdracht ervan. Andere onderdelen van het vermogensrecht zijn bijvoorbeeld het verbintenissenrecht, het erfrecht en het huwelijksvermogensrecht. In zowel Nederland als België was eerder de term zakenrecht gebruikelijk. De term goederenrecht dekt de inhoud van het rechtsgebied niet in zijn geheel gezien het feit dat het, anders dan de naam doet vermoeden, niet het recht met betrekking tot goederen betreft maar eerder het recht ten aanzien van goederen.
Het goederenrecht gaat over vermogensrechten die een bepaalde gradatie van juridische zeggenschap geven over een goed, het recht om onder uitsluiting van anderen over een goed te beschikken. Het recht van eigendom verschaft de rechthebbende de meest verstrekkende bevoegdheden. Beperktere zeggenschap over een goed geven het recht van vruchtgebruik, erfdienstbaarheid, opstal, erfpacht, van pand, van hypotheek en het appartementsrecht. Eigendomsrechten zijn beschermd als grondrecht door het Europese Verdrag voor de Rechten van de Mens (eerste protocol, art. 1 EVRM). Kenmerkend voor het goederenrecht is, dat alleen de in de wet genoemde rechten goederenrechtelijke werking hebben, het is een gesloten stelsel en dat de rechten tegenover iedereen gelden, ze hebben absolute werking.
Het begrip 'goederen' in de wet.
In artikel 1 van het derde boek van het burgerlijk wetboek wordt bepaald dat alle zaken en alle vermogensrechten onder het paraplubegrip goederen vallen. Dit betekent dus dat voor de hand liggende zaken als een fiets en een boek onder het begrip vallen. Wat misschien minder tot de verbeelding spreekt is dat ook vermogensrechten als een vordering op naam en beperkte rechten zoals vruchtgebruik en hypotheek onder het begrip 'goederen' vallen.
Zaken.
Zaken zijn in de wet gedefinieerd als "voor menselijke beheersing vatbare stoffelijke objecten". Zaken kunnen opgedeeld worden in zowel onroerende als roerende zaken. Dit onderscheid is onder andere van belang bij de vraag, welke eigendomsbepalingen van toepassingen zijn. 
Onroerende zaken zijn: de grond, de nog niet gewonnen delfstoffen, de met de grond verenigde beplantingen, alsmede de gebouwen en werken die duurzaam met de grond zijn verenigd, hetzij rechtstreeks, het zij door vereniging met andere gebouwen of werken. Uit 
jurisprudentie blijkt dat bij de vraag of iets 'duurzaam aan de grond verbonden' is gekeken moet worden of het werk naar aard en inrichting bestemd is om duurzaam ter plaatse te blijven. De technische mogelijkheid tot verplaatsing is daarbij op zichzelf geen doorslaggevend criterium.
Roerende zaken zijn in de wet gedefinieerd als 'alle zaken die niet onroerend zijn'. Daarbij kan gedacht worden aan stoffelijke objecten als een fiets en een boek maar ook aan registergoederen als een zeeschip en een luchtvaartuig.
Vermogensrechten.
In de wet wordt een zeer ruime omschrijving van het begrip vermogensrechten aangetroffen. Men definieert het als volgt: "Rechten die, hetzij afzonderlijk hetzij tezamen met een ander recht, overdraagbaar zijn, of er toe strekken de rechthebbende stoffelijk voordeel te verschaffen, ofwel verkregen zijn in ruil voor verstrekt of in het vooruitzicht gesteld stoffelijk voordeel, zijn vermogensrechten."
Voorbeelden van dergelijke vermogensrechten zijn onder meer: rechten op zaken zoals erfpacht, rechten op dergelijke rechten zoals een pandrecht, aandelen in rechtspersonen en rechten hierop, productierechten, concessies bij mijnen en rechten op ideeën zoals octrooirechten. 
Vermogensrechten kunnen worden opgedeeld in absolute rechten en beperkte rechten. Bij absolute rechten spreekt men bijvoorbeeld over vorderingsrechten zoals een vordering op naam of erfpacht. Beperkte rechten zijn rechten die die afgeleid zijn van een dergelijk absoluut recht of een ander meer omvattend recht. Voorbeelden hiervan zijn gebruiks- en genotsrechten zoals vruchtgebruik en erfdienstbaarheid maar ook zekerheidsrechten zoals een pandrecht en een recht van hypotheek.
Gesloten stelsel en absolute werking.
Het goederenrecht in Nederland is een zogenaamd gesloten stelsel, ook wel numerus clausus genoemd. Dit betekent dat de zakelijke vermogensrechten gelimiteerd zijn tot de rechten die de wet met name noemt. Alleen de rechten die uit de wet voortvloeien, kunnen van toepassing zijn met betrekking tot een zaak. Een belangrijke eigenschap van goederenrechtelijke vermogensrechten is dat zij tegenover iedereen gehandhaafd kunnen worden en niet slechts tegenover een wederpartij. Dit wordt absolute werking genoemd.
Onderscheid met verbintenissenrecht.
Men spreekt van het gesloten systeem van het goederenrecht of het zakenrecht. Daarmee wordt bedoeld dat het aantal zakelijke vermogensrechten wettelijk is gelimiteerd. Dit in tegenstelling tot het overeenkomstenrecht, waar sprake is van een open systeem, wat betekent dat het aantal verschillende soorten overeenkomsten in beginsel onbeperkt is.
Een belangrijke eigenschap van goederenrechtelijke vermogensrechten is, dat zij tegenover iedereen gehandhaafd kunnen worden; zij hebben zogezegd absolute werking. Dit maakt absolute rechten in de regel tot sterkere rechten dan verbintenisrechtelijke vermogensrechten, die in beginsel slechts tegenover de wederpartij geldend gemaakt kunnen worden.
Ten slotte is het tijdstip van vestiging van absolute rechten van belang voor de rangorde van meerdere absolute rechten op hetzelfde goed. Het oudste recht heeft voorrang. Een eerder gevestigde erfdienstbaarheid op een perceel grond gaat daarom voor een later gevestigd recht van erfpacht
Goederenrecht in België.
Een welbepaald recht op een welbepaalde zaak heet in België een zakelijk recht. In het Belgisch Burgerlijk Wetboek, boek II waren de bepalingen in kwestie terug te vinden. Dit alles werd gewijzigd door de wet van 4 februari 2020, die op 1 september 2021 in werking trad, maar in de vastgoedsector in principe enkel voor contracten gesloten na die datum. 
Vanaf 1 september 2021 geldt er het beginsel "feitelijk gedogen", met als concrete voorbeelden: 
Andere vernieuwingen betreffen onder meer:
Op de nieuwe regeling kwam heel wat kritiek, en zelfs openlijk verzet van sommige burgemeesters.
Goederenrecht in Nederland.
Goederenrecht in Nederland valt samen met het verbintenissenrecht en erfrecht binnen het vermogenrecht, het deel waarin de juridische zeggenschap over goederen centraal staat. Dat houdt in alle bestanddelen van iemands vermogen, zowel zaken (materiële objecten, roerend of onroerend) als vermogensrechten die in geld zijn uit te drukken. Het bekendste recht is het eigendomsrecht, daarnaast bestaan er verschillende andere rechten die voortvloeien uit het goederenrecht, bijvoorbeeld beperkte rechten, zekerheidsrechten en erfdienstbaarheden. Het goederenrecht is voor een groot deel van dwingend recht wat betekent dat er door partijen bij overeenkomst niet van kan worden afgeweken. Het goederenrecht gaat over "absolute rechten", dat wil zeggen rechten die voor iedereen gelden, en niet zoals bij het verbintenissnerecht, alleen gelden tussen de partijen die de overeenkomst sloten ("relatieve rechten"). Het wordt gezien als een van de moeilijkste disciplines binnen het Nederlands recht, tegelijkertijd heeft iedereen er in het dagelijkse leven regelmatig mee te maken.
Een van fundamenten van het Nederlandse goederenrecht is de regel dat partijen in het rechtsverkeer niet zelf nieuwe typen goederenrechtelijke rechten kunnen creëren. Zij kunnen alleen de in de wet geregelde typen vestigen. Dit noemt men het gesloten stelsel of de numerus clausus van het goederenrecht. Dit beperkt de partijautonomie in goederenrechtelijke verhoudingen. Het recht biedt wel enige ruimte voor invulling en afwijking van de wettelijke typen.
Voor het goederenrecht zijn met name Boek 3 en Boek 5 van het Burgerlijk Wetboek (BW) zijn van belang. Uitgangspunt van het vermogensrecht is een rangschikking van de stof van algemeen naar bijzonder, dat wordt gelaagde structuur genoemd. Boek 3 BW betreft het algemeen vermogensrecht en gaat voornamelijk over het overdragen van goederen zodat iemand anders eigenaar wordt, en over het bezwaren van goederen met beperkte rechten. Tevens wordt er een omschrijving gegeven van hoe rechtshandelingen tot stand komen. In artikel 3:1 BW is bepaald wat goederen zijn: "Goederen zijn alle zaken en alle vermogensrechten." Wat 'zaken' zijn, bepaalt art. 3:2 BW van: "Zaken zijn de voor menselijke beheersing vatbare stoffelijke objecten." Boek 5 BW behandelt de zakelijke rechten: eigendom, pand, hypotheek, erfdienstbaarheid, opstal, erfpacht, vruchtgebruik en het appartementsrecht.
In het Kadaster wordt officieel bijgehouden welke zakelijke rechten op onroerende zaken en registergoederen rusten.

</doc>
<doc id="19518" url="https://nl.wikipedia.org/wiki?curid=19518" title="Koning Arthur">
Koning Arthur

Koning Arthur (ook Artur of Artus) is een figuur uit de Keltische legenden en de middeleeuwse hoofse literatuur, wiens historiciteit niet vaststaat. Hij is de centrale figuur in de Arthur-legenden. In vroege Welshe teksten wordt hij nergens "koning" genoemd, maar "dux bellorum" (leider van de strijd), en middeleeuwse teksten noemen hem vaak "amerauder" (heerser).
Historische Arthur.
Volgens sommige door historici min of meer betrouwbaar geachte bronnen was Arthur een Romano-Britse legeraanvoerder die tijdelijk een halt toeriep aan de veroveringen van de Angelsaksen in het Brittannië van de zesde eeuw, nadat de Romeinse legioenen die provincie hadden verlaten. Van Arthur wordt beweerd dat hij meerdere slagen heeft gewonnen tegen de Saksen, waarvan de slag bij Mons Badonicus omstreeks het jaar 500 de bekendste is. Zeker is dat rond deze tijd inderdaad een heropleving van de Britse (tegenover de Angelsaksische) macht in Engeland plaatsvond; hoeveel daarvan aan Arthur moet worden toegeschreven, is echter niet meer dan giswerk.
Sommigen identificeren Arthur met ene Riothamus, een "Bretonse koning" die tijdens de regering van de Romeinse keizer Anthemius leefde. Helaas is over Riothamus weinig bekend; het is zelfs niet zeker of "Bretonse koning" refereert aan een koning van Brittannië of van Armorica; de oude naam van Bretagne.
Andere historici stellen dat er geen bewijs is dat Arthur daadwerkelijk heeft bestaan. Zo zijn er geen eigentijdse bronnen die hem noemen, maar bronnen uit deze periode zijn sowieso vrijwel afwezig. Veelal wordt als argument aangehaald dat een andere Romeinse Brit, misschien Ambrosius Aurelianus, de leider was in de oorlog tegen de Saksen in de slag bij Mons Badonicus. Deze historici stellen dat Arthur gebaseerd kan zijn op Lucius Artorius Castus, een Romein uit de tweede eeuw.
Bronnen.
Vroege Arthur-verhalen.
Arthur wordt het eerst genoemd in Welshtalige literatuur. In een vroeg Welsh gedicht, "Y Gododdin" van de dichter Aneirin (7e eeuw), vinden we over Gwawrddur: 'Hij gaf de raven te eten, al was hij niet Arthur'. Dit gedicht echter, is in de loop der tijd gewijzigd en aangevuld, en het is niet zeker of de bedoelde regel een latere aanvulling is.
Arthur wordt ook in het Welshe Boek van Taliesin genoemd, bijvoorbeeld "De zetel van de heerser" refereert aan "Arthur de gezegende". In andere gedichten komen zinsnedes voor als "de moed van Arthur", "wij gingen met Arthur in zijn grootse daden" en "zoals bij de slag bij Badon met Arthur, gever van feesten, met zijn zwaarden rood van de strijd, zoals allen herinneren".
De Historia Britonum.
Rond 830 schreef de monnik Nennius zijn "Historia Britonum". Over dit werk wordt gezegd dat het een samenvoeging is van vroege legendes en geschiedenissen uit Wales. In dit boek wordt Arthur 'leider in de strijd' genoemd, en niet "koning": ""Toen streed Arthur tegen hen in die dagen met de koningen van de Britten, maar hij was zelf de leider in de strijd ("dux bellorum").""
Twee verschillende bronnen die Nennius gebruikte refereren aan twaalf slagen waarin Arthur zegevierde, te weten
Misschien was het oorspronkelijke Welshe gedicht een lofzang gericht aan Arthur zelf, omdat de laatste slag van Camlann er niet in wordt genoemd. Het is bijna ondenkbaar dat zijn ondergang niet werd genoemd als de tekst van ná zijn dood zou dateren.
De Annales Cambriae.
De "Annales Cambriae" vertellen over de slag van Badon in 518 (jaar 72 volgens de Britse jaarboeken van Pasen, "British Easter Annals"): “"De Slag van Badon waarin Arthur op zijn schouders drie dagen en drie nachten lang het kruis droeg van Onze Heer Jezus Christus en de Britten waren overwinnaars."” Arthur sneuvelde in de slag bij Camlann in 539 (jaar 93): “"De strijd van Camlann waarin Arthur en Mordred ten onder gingen. En er was pest in Brittannië en Ierland."”
Culhwch en Olwen.
In dit verhaal uit Wales verschijnt Culhwch aan zijn hof om hulp bij het dingen naar de hand van Olwen. Arthur, die als familielid wordt genoemd, gaat akkoord, en vervult de wensen van Olwens vader, de reus Ysbadden, waaronder de jacht op het enorme everzwijn Twrch Trwth.
De Vitae uit Wales.
Arthur maakte zijn opwachting in hagiografieën ("Vitae") van heiligen uit Wales. In de levensbeschrijving van Illtud bijvoorbeeld wordt hij genoemd als neef van die heilige. In veel van deze verhalen wordt Arthur als onverschrokken krijger neergezet en niet per definitie als de nobele held zoals wij hem kennen. Volgens de Welshe biografie van Gildas, geschreven in de 11e eeuw door Caradoc of Llancarfan, werd Gildas' broer Hueil, een piraat van het eiland Man, door Arthur gedood.
De opgraving in Glastonbury.
In 1191 beweerden monniken van de Abdij van Glastonbury de lichamen van Arthur en zijn vrouw Guinevere ten zuiden van de "Lady Chapel" (Vrouwenkapel) te hebben opgegraven. De kroniekschrijver Ralph van Coggeshall, die tijdgenoot was, heeft de opgraving overgeleverd en er zijn twee verslagen over van Giraldus Cambrensis, die in 1192 en 1193 Glastonbury bezocht en de botten zag. Ook is er 'de geschiedenis van de abdij' uit 1291 van Adam van Domerham, een monnik van de Glastonbury abdij, die vermoedelijk als bron mondelinge overleveringen gebruikte. De schrijvers zijn het er over eens dat de lichamen tussen twee piramiden werden gevonden en vergezeld gingen van een loden kruis onder het deksel van de kist. Ze waren het onderling niet eens over de reden van de ontdekking, over de kist en de inscriptie op het kruis. Volgens Ralph betrof het 'een zeer oude sarcofaag', volgens Giraldus lagen de lichamen in een 'uitgeholde eik'. Volgens Ralph stond er op het kruis: 'Hier ligt de beroemde koning Arthur, begraven op het eiland Avalon', terwijl Geraldus, die het kruis zelf had gezien, een andere woordvolgorde gebruikte en eraan toe voegde 'met Guinevere zijn tweede vrouw'. Hij schrijft ook over een lok blond haar, dat uiteenviel toen het werd opgepakt.
Zowel de lichamen als het kruis zijn er tegenwoordig niet meer. In 1192-3 werd er een tombe gebouwd voor de botten. De tombe werd in 1278 in tegenwoordigheid van Edward I en koningin Eleanor geopend en de botten werden naar een meer bewerkte tombe overgeplaatst voor het hoogaltaar van Glastonbury. Tijdens de Reformatie werd deze tombe in stukken gebroken en werden de botten vergruizeld. Het kruis werd door John Leland nog rond 1542 gezien. Zijn versie van de inscriptie in zijn "Assertio" (1544) komt overeen met dat van Geraldus, op de toevoeging van Guinevere na. In de zesde uitgave van "Britannia" (1607) van Camden was een uitvouwbare pagina toegevoegd met daarop een tekening van het kruis van 6 bij 7 à 8 inch lang, misschien op ware grootte. In de 18e eeuw was het kruis nog in Wells, maar daarna is het verdwenen. De letters zijn niet van Arthurs tijd, maar van de 10e of 11e eeuw.
Hier volgt een hypothese, zoals vermeld in Leslie Alcocks "Arthur's Britain": Als Arthur in Glastonbury begraven was na de Slag van Camlann zou zijn graf waarschijnlijk zijn gemarkeerd met een rechtopstaande steen met een tekst: 'Hier ligt Arthur begraven'. In de jaren na 945 sloot St Dunstan de abt van Glastonbury de antieke begraafplaats af met een stenen muur en maakte het gebied met de grond gelijk met een laag klei. Deze laag werd gevonden boven de vloer van het mausoleum, dat daarom vóór die tijd moet zijn afgebroken, misschien door St Dunstan. Misschien werd toen ook Arthurs grafsteen weggehaald, maar om het graf toch te markeren kan in het graf het loden kruis zijn gelegd met op de inscriptie de toevoeging 'inclitus rex' (beroemde koning) en 'in insula avalonia' (op het eiland van Avalon).
Archeologisch onderzoek heeft de plek van de opgraving vastgesteld. De beschrijving van de 12e-eeuwse historicus William van Malmesbury verduidelijkte dat de piramiden in werkelijkheid staande kruisen waren van vier en vijf "stages" hoog. In 1962 werd er een put gevonden rond vijf voet doorsnee, waaruit een groot kruis kan zijn weggehaald. Tien voet er vandaan waren sporen van een vroege mausoleum, dat al was afgebroken in de 10e eeuw. Tussen de put en het mausoleum was er een groot gat gegraven dat kort daarna in de jaren 80 en 90 van de 12e eeuw weer was opgevuld. De datering komt van stukjes steen van de 'Doulton steen', die enkel gebruikt werd voor de oprichting van de Vrouwenkapel. Uit dit gat zouden de lichamen van Arthur en Guinevere in 1191 zijn opgegraven.
Over het algemeen wordt aangenomen dat de vondst van de monniken vals is. Een politiek motief was volgens Geraldus dat koning Henry II met het opgegraven lichaam wilde bewijzen dat Arthur níet was opgestaan in de persoon van zijn kleinzoon Arthur I van Bretagne, wat opstandige Keltische volken had geïnspireerd bij hun oproer. Een financieel motief zou zijn, dat de monniken, die bezig waren met het herstellen van de brandschade, die in 1184 was ontstaan, fondsen wilden werven door pelgrimstochten naar het klooster te stimuleren. De vraag waarom Arthur volgens beide motieven met Glastonbury werd geassocieerd is niet beantwoord, tenzij er reeds vanuit de traditie een verband bestond tussen Arthur en Glastonbury. Of de opgraving vals of authentiek is kan niet worden vastgesteld.
De legende volgens Geoffrey of Monmouth.
In de twaalfde eeuw bracht de geschiedschrijver Geoffrey of Monmouth (ca. 1090/1100 - 1154/1155) voor het eerst de legenden van Merlijn en Arthur samen. Reeds in 1135 had Geoffrey zijn "Vita Merlini" over het leven van de legendarische tovenaar Merlijn geschreven. In zijn "Historia regum Britanniae" (ca. 1138 voltooid) creëerde hij de Arthur-mythe en maakte van Arthur een nationale held van de Britten, een legendarische geschiedenis van de koningen van Brittannië.
Volgens Geoffrey was Arthur de zoon van Uther Pendragon, die de zoon was van Constantijn. Constans en Aurelius Ambrosius waren Arthurs ooms. Arthur nam de kroon van zijn vergiftigde vader op vijftienjarige leeftijd over. Hij werd gekroond door Dubrucius, de aartsbisschop van Caerleon. Hij bestreed en overwon de Angelsaksische leiders Colgrim, Baldulf en Cheldric en de Picten en Schotten met hulp van zijn neef koning Hoel van Armorica (Bretagne) en Cador, de hertog van Cornwall. Daarna veroverde hij verschillende landen buiten Brittannië.
Strijd tegen Saksen, Picten en Schotten.
Arthur rukte met jonge krijgers op naar York en raakte slaags met Colgrims leger bij de rivier de Douglas. Arthur behaalde de overwinning en Colgrim vluchtte naar York, waar hij werd belegerd. Zijn broer Baldulf, die had gewacht op de aankomst van hertog Cheldric uit Germanië, wilde hem met 6000 man ontzetten. 's Nachts werd zijn leger door Cador met 600 ridders en 3000 infanteristen onderschept. Om toch met zijn broer te kunnen spreken, vermomde Baldulf zich als minstreel en kwam zo de stad York binnen. Ze vernamen dat Cheldric met 600 schepen in Alba (Schotland) was geland. Arthur trok zich terug in Londen en vroeg zijn neef Hoel, de zoon van Arthurs (half)zuster en koning Budicius, om hulp. Hoel landde in Southampton met 15000 man.
Samen trokken Arthur en Hoel naar "Kaer Luidcoit" in de provincie Lindsey, volgens Monmouth Lincoln, maar Lichfield in het Welsh. De stad werd door de Saksen belegerd. Bij de slag lieten 6000 Saksen het leven. Arthur achtervolgde de overlevenden naar het Woud van Celidon. Arthurs leger hakte bomen om en omsingelde de Saksen. Na drie dagen smeekten de Saksen om vrede. In ruil voor goud en zilver en met het achterlaten van gijzelaars mochten de Saksen per schip naar huis vertrekken. Maar ze maakten rechtsomkeert en landden in Totnes, bereikten het gebied van Badon en belegerden Bath. Arthur liet de gijzelaars ophangen en rukte op naar Bath. Zijn zieke neef Hoel liet hij achter in Alclud.
Bewapend met zijn gouden helm met draak op de top, de afbeelding van Maria op zijn schild "Pridwen", zijn zwaard "Caliburn" ("Excalibur"), gesmeed op het eiland Avalon en zijn speer "Ron" (Rhongomyniad), trok Arthur ten strijde tegen de Saksen, die zich op een heuvel hadden verzameld. Arthur versloeg persoonlijk 470 man. De gebroeders Colgrim en Baldulf lieten bij deze slag bij Badon het leven. Cheldric wist echter te vluchten. Cador achtervolgde de overlevende Saksen en Arthur ging zelf naar Alclud waar Hoel door Picten en Schotten werd belegerd. Cador versloeg de Saksen op het eiland Thanet en Cheldric kwam daarbij om. Met de overlevende Saksen werd vrede gesloten. Cador sloot zich weer bij Arthur aan, die inmiddels Alclud had ontzet en de Picten en Schotten volgde naar het meer Loch Lomond met haar 40 eilanden.
Met een vloot belegerde hij zijn tegenstanders totdat zij na vijftien dagen bij duizenden van honger omkwamen. Gillamorius, koning van de Ieren, kwam hen te hulp, maar zijn leger werd afgeslagen. De geestelijken van de Picten en Schotten smeekten toen om amnestie. Arthur stond hen dat toe en gaf hen bovendien land ter beschikking. daarop keerde hij terug naar York, dat door de Saksen bezet was geweest en hij herstelde er de orde en stelde zijn kapelaan Piramus aan als nieuwe aartsbisschop van York, omdat Samson door de bezetters was verjaagd.
Arthur schonk Lothian en aanliggende landen aan zijn zwager Loth (de vader van Gawain en Mordred), die getrouwd was met zijn zuster Anna, Moray aan Urian en stelde Anguselus aan over de Schotten. Arthur huwde Guinevere, die van een nobele, Romeinse familie afstamde en aan het hof van Cador, de hertog van Cornwall, was opgegroeid.
Wereldveroveraar.
Vervolgens overwon Arthur Ierland, IJsland, Gotland, Orkney en schonk de troon van Noorwegen aan Loth, die de neef was van de overleden Noorse koning Sichelm. Ook Denemarken werd overwonnen. Arthur trok daarna tegen Gallië op en overwon op een eiland buiten de muren van Parijs de tribuun Frollo, die uit naam van keizer Leo regeerde. Na negen jaar hadden Arthur en Hoel heel Gallië overwonnen en keerden terug naar Brittannië.
Arthur hield een schitterend hof in Caerleon, waar iedereen naar toe trok. Toen verschenen er twaalf boodschappers van Lucius Hiberius, die Arthur sommeerden naar Rome te komen om zich te onderwerpen en belasting te betalen. Arthur besloot toen tegen Rome op te trekken en verzamelde meer dan tweehonderdzestigduizend man in Barfleur. Ze vonden meer dan vierhonderdduizend man van de vijand tegenover zich. In de vallei van Saussy kwam het tot een treffen en Lucius Hiberius sneuvelde. Als er geen boodschap was gekomen dat Mordred, zijn neef, de troon van Brittannië had overgenomen, was Arthur de Alpen overgestoken naar Rome. Maar nu keerde hij terug en versloeg Mordred in de slag bij Camlann in 542.. Zelf raakte Arthur dodelijk gewond en ging naar Avalon om zich te laten genezen.
De legende volgens Thomas Malory.
Later voegden Franse romanciers zoals Chrétien de Troyes de Heilige Graal, Lancelot en andere elementen toe. Arthur en zijn gevolg verschijnen ook in sommige lais van Marie de France, zoals "Lanval". In het Duitse taalgebied ontstond de Parzival van Wolfram von Eschenbach. Bijna alle latere films en bewerkingen van de Arthurlegende gaan terug op het grote werk van Thomas Malory, Le Morte d'Arthur, uitgegeven in 1485. Twee belangrijke bewerkingen in boekvorm zijn die van T.H. White en Marion Bradley.
Arthur was de zoon van koning Uther Pendragon, een van de heersers in een sterk verdeeld Brittannië, en Igraine. Uther sneuvelde op het slagveld in een poging om Brittannië onder één koning te verenigen. Meteen daarop bracht de magiër Merlijn Arthur onder bij het hof van een lokale edelman, waar hij ongestoord kon opgroeien. Zo zorgde Merlijn voor Arthurs veiligheid.
Zonder koning was er grote onrust in Brittannië. Merlijn plaatste op het kerkhof van Londen een steen met daarop een aambeeld en daarin een zwaard. Merlijn vertelde dat degene die dit zwaard uit deze steen en dit aambeeld zou trekken, de wettig geboren koning van Brittannië was. Vele edelen probeerden het, maar tevergeefs. Brittannië had nog altijd geen koning. Op een dag moest de jonge Arthur een zwaard halen dat hij, als schildknaap van zijn adoptiebroer Sir Kay, vergeten was mee te nemen. Hij zag het zwaard uit het aambeeld steken en trok het er zonder moeite uit.
Veel edelen geloofden het nog niet en het land bleef in het begin van Arthurs regering nog verdeeld. Arthur versloeg zijn tegenstanders, waaronder enkele familieleden en verenigde de edelen. Tevens liet hij in deze tijd Camelot bouwen. Later zou Arthur zijn zwaard breken. Hij vroeg om een nieuw zwaard en kreeg het van de Vrouwe van het Meer. Dit zwaard heette Excalibur. Zolang Arthur de schede van Excalibur in zijn bezit had, zou hij geen verwondingen oplopen. Vlak voor hij stierf zou Arthur de opdracht geven het zwaard terug in het meer te werpen.
Hij trouwde met de schone Guinevere en als huwelijkscadeau kreeg hij een ronde tafel die hij als basis van zijn machtscentrum beschouwde. Aan de tafel was plaats voor twaalf ridders. Enkele namen zijn Walewein, Pellinore, Lancelot en Galahad. Niemand zit aan het hoofd, daarmee is dus iedereen gelijk en zal iedereen worden gehoord. Door de Ronde Tafel was het mogelijk het land beter te verdedigen en de Saksen te overwinnen. De belangrijkste queeste was echter het zoeken van de Heilige Graal. Galahad zou die uiteindelijk weten te vinden. Lancelot, de Eerste Ridder en daarmee de beschermheer van de koningin, wordt vaak gezien als vaderlijke held en hij is in veel andere verhalen te vinden.
Morgause, in de latere versie de zus van Morgana (Morgan Le Fey), kreeg een kind met haar halfbroer Arthur, Mordred genaamd. Zowel Morgause, Arthur als Morgana hadden Igraine als moeder. Igraine was eerst met Gorlois en later met Uther Pendragon getrouwd. In een andere versie was Morgana de moeder van Mordred en was Arthur dus zijn oom. De jongeman haatte Arthur en ontketende een oorlog. Tijdens afwezigheid van Arthur in Brittannië nam Mordred de macht over en probeerde te trouwen met Guinevere. Arthur keerde terug en ging de confrontatie aan. Arthur doodde Mordred, maar raakte daarbij zelf dodelijk gewond. Volgens sommige bronnen werd Arthur in een schip door Morgana naar Avalon vervoerd. Het einde van de legende was Arthurs belofte terug te zullen keren wanneer Brittannië in nood is.
Tijdens een lange afwezigheid van Arthur raakten Guinevere en Lancelot verwikkeld in een liefdesaffaire. Omdat iedereen gelijk was, moest Arthur Guinevere berechten als overspelige vrouw. Lancelot vluchtte. Arthur wist dat haar verwanten en Lancelot alles zouden doen om Guinevere te bevrijden. Daarom riep hij zijn ridders op om de brandstapel te bewaken. Gawain (Walewein) weigerde dat. Lancelot verscheen ten tonele en redde Guinevere van de executie, maar in het gevecht werden twee broers van Gawain gedood, Gaheris en Gareth. Nu ontstak Gawain in een zo grote woede dat hij Arthur dwong een oorlog tegen Lancelot te beginnen. Toen Arthur naar Frankrijk overstak, liet hij Guinevere bij Mordred achter. Deze wilde echter zelf met haar trouwen, om zo de troon te kunnen bestijgen. Dat leidde tot de fatale slag bij Camlann, waarbij Mordred sneuvelde, Arthur dodelijk gewond raakte en het koninkrijk ten onder ging.
Versies van de legende.
Schrijvers die de Arthurlegende hebben opgeschreven of gebruikt zijn onder andere:
Verfilmingen.
Speelfilms, tekenfilms, opera en televisieseries die (deels) gebaseerd zijn op de Arthurlegende:

</doc>
<doc id="19519" url="https://nl.wikipedia.org/wiki?curid=19519" title="NBC">
NBC



</doc>
<doc id="19520" url="https://nl.wikipedia.org/wiki?curid=19520" title="Gist">
Gist

Gisten zijn eencellige, eukaryote micro-organismen die behoren tot het rijk van de schimmels. Een bekende vertegenwoordiger is de gewone biergist, ook wel bakkersgist, brouwersgist of wijngist (wetenschappelijke naam: "Saccharomyces cerevisiae"). Gisten behoren tot de Eukaryoten, in tegenstelling tot bacteriën, doordat ze een celkern bezitten.
Gisten van het geslacht "Saccharomyces" en sommige andere zijn in staat om glucose te ontleden en deze om te zetten in alcohol en koolzuurgas. Het metabolisme van "S. cerevisiae (biergist)" is aeroob of anaeroob.
Onder anaerobe omstandigheden is de alcoholproductie maximaal, onder aerobe omstandigheden is de groei en vermenigvuldiging het hoogst. De reacties die bij alcoholproductie plaatsvinden leveren ten opzichte van oxidatie van glucose (met zuurstof) weinig energie op: 2 moleculen ATP per molecuul glucose onder anaerobe omstandigheden en tot 38 moleculen ATP onder aerobe omstandigheden. Onder anaerobe omstandigheden wordt er dus veel meer glucose verbruikt voor dezelfde hoeveelheid ATP als er bij aerobe omstandigheden geproduceerd wordt uit één glucosemolecuul.
De anaerobe brutoreactie waarbij glucose omgezet wordt in ethanol en koolstofdioxide luidt:
Gist bij voedselprocessen.
Gist is in staat om glucose om te zetten in alcohol en koolzuur.
Brood.
Bij het bakken van brood wordt gebruikgemaakt van de omzetting naar koolzuurgas, om het deeg te laten rijzen. Het koolzuurgas nestelt zich tegen het gluten en duwt het zo naar boven. Bovendien verandert gist de smaak van het brood. Door het op verschillende manieren te laten rijzen kunnen verschillende broodsmaken worden gemaakt met andere eigenschappen.
Door het deeg meer en langer te laten rijzen krijgt het brood een beter aroma. De kleine hoeveelheid geproduceerde ethanol - in dit geval een nevenproduct - verdampt vrij snel tijdens het bakken.
Alcoholische dranken.
Gist wordt bij de drankenbereiding vooral gebruikt vanwege het andere eindproduct, alcohol. In sommige wijnen (bijvoorbeeld champagne) en in bier vervult ook het koolzuur overigens een belangrijke rol. Niet alle suikers zijn door gist afbreekbaar; veel gisten kunnen bijvoorbeeld pentosen niet verwerken. Bij vergisting van druivensap of most (bij wijn) of wort (bij bier) vindt eerst een aeroob stadium plaats, waarin het product gist in open kuipen onder toetreding van zuurstof, en de gistcellen zich snel vermenigvuldigen. Bij witte wijn en rosé wordt de fase van gisting in een open kuip echter geheel of grotendeels overgeslagen. Bij een concentratie van ca 100 miljoen gistcellen per ml wordt de gistkuip hermetisch gesloten en voltrekt het verdere proces zich anaeroob, waarbij door een waterslot het koolzuurgas wel kan ontsnappen, maar geen zuurstof kan toetreden.
De gist-stam, de vergistingstemperatuur, de vergistingsduur, het gehalte aan suikers, de zuurgraad en andere factoren hebben grote invloed op de smaak van het eindproduct. Hoewel de gist die wordt gebruikt voor wijn, bier en brood biologisch gezien tot één soort behoort, bestaan er zeer belangrijke verschillen in de gebruikte stammen en zijn deze niet onderling uitwisselbaar als men een smakelijk product wil krijgen. De gebruikte gist levert een belangrijke bijdrage aan het aroma van het eindproduct. Voor bier worden ook wel andere gisten gebruikt dan "S. cerevisiae". "S. pastorianus" (synoniem: "S. carlsbergensis") wordt gebruikt voor ondergistende bieren. Bij de bierbereiding onderscheidt men bovengistende, ondergistende en spontaan gistende varianten. In het eerste geval bevindt de gist zich vooral in de gistende oplossing en in het schuim en temperatuur boven de 15° Celsius, in het tweede geval ligt het vooral op de bodem van het vat en bij een temperatuur beneden de 7° Celsius. Ales worden bijvoorbeeld bovengistend, ongekoeld, bereid, terwijl pilsener bieren ondergistend, gekoeld, worden bereid.
Koffie en chocolade.
Het vergisten van koffie- en cacaobonen is essentieel voor de typische smaken en aroma's van deze producten. Natuurlijke fermentatie door omgevingsgisten creëert 'voorloperstoffen' die door roostering worden omgezet. De grote diversiteit van de giststammen wordt tegenwoordig soms gestroomlijnd door menselijk ingrijpen.
Marmite.
In gist komt van nature veel L-glutamaat voor dat een hartige smaak geeft. In marmite zijn de gistcellen kapotgemaakt waardoor de L-glutamaat vrijkomt.
Voortplanting.
Sommige gisten (splijtingsgisten) delen zich; "S. cerevisiae" plant zich echter, net als de meeste andere soorten gisten vooral vegetatief voort door knopvorming. Op het celmembraan ontstaat een uitstulping, een knopje, dat groeit. De celkern deelt zich en een van de beide kernen verplaatst zich naar de knop. Hierna snoert de knop zich af. Dit proces treedt onder optimale omstandigheden iedere 80 minuten op. Geslachtelijke voortplanting met uitwisseling van genetisch materiaal tussen twee gistcellen is ook mogelijk.
Voedingseisen en optimale groeiomstandigheden.
Gistsoorten hebben een temperatuuroptimum dat gewoonlijk tussen 15° en 30° Celsius ligt. Verschillende soorten en typen kunnen hierin verschillen, wijnboeren en bierbrouwers maken daar gebruik van. Voor groei zijn verder assimileerbare stikstof, sporenelementen, bepaalde vitaminen en soms vetzuren nodig. Koolzuurgas, hoge concentraties suikers, zware metalen en sterke alcoholen remmen het groeiproces af. De pH moet bij voorkeur liggen tussen 3,5 en 5,5 (licht zuur). Wijngist is geselecteerd op hoge bestendigheid tegen alcohol en hoge suikerconcentraties. Hij heeft bij voorkeur een vrij lage pH en een hoge bestendigheid tegen het conserveermiddel SO3- (sulfiet) omdat daarmee de groei van wilde gisten en schimmels in most wordt tegengegaan. Vijftien procent ethanol is gewoonlijk de maximum concentratie die door vergisting kan worden bereikt. Daarboven sterven de gistcellen. Er zijn echter speciale gisten die tot 20% kunnen gaan.
Gist als laboratoriumorganisme.
In 1996 werd het genoom van "S. cerevisiae" als eerste eukaryoot vastgesteld. Het genoom bestaat uit plm. 12 miljoen baseparen verdeeld over 16 chromosomen. Er zijn er 6.275 genen gevonden. In 2017 slaagde men er in om 5 van de 16 chromosomen in het laboratorium te synthetiseren en in de gistcel te laten functioneren. Het doel is om het hele genoom van gist te synthetiseren.
Gist is een veelgebruikte soort bij genetische experimenten. Vele geneesmiddelen worden via de recombinant-DNA-techniek met behulp van gist geproduceerd.

</doc>
<doc id="19521" url="https://nl.wikipedia.org/wiki?curid=19521" title="Onweersbui">
Onweersbui

Een onweersbui is een regenbui waarbij ook onweer optreedt.
Over de hele wereld gerekend vinden er naar schatting voortdurend 1800 onweersbuien plaats en ontladen er elke seconde 50 tot 100 bliksems.
Ontstaan van onweersbui.
Een onweersbui kan op een aantal manieren ontstaan. De meest voorkomende is het "single cell"-type; die ontstaat op een warme (zomer)dag. Vaak begint het met het onstabieler worden van de atmosfeer: de onderste lagen worden steeds warmer en vochtiger terwijl de bovenste lagen steeds kouder worden. Zo ontstaan er kleine "cumuluswolken" (dat zijn "donderkoppen" → wolken met aan de bovenkant een soort kop) die uitgroeien tot (stevige) buien. Het ontstaan van een onweersbui op deze manier kent drie stadia: 
Andere buien zijn de luchtmassabui, de buienlijn en de supercel.

</doc>
<doc id="19523" url="https://nl.wikipedia.org/wiki?curid=19523" title="Jan Zonder Vrees">
Jan Zonder Vrees



</doc>
<doc id="19524" url="https://nl.wikipedia.org/wiki?curid=19524" title="Wushu">
Wushu

Wushu is Chinees voor krijgskunst. Wushu is een samenstelling van twee karakters: 武 (wǔ) dat oorlog, krijger, gevecht of vechter betekent en 術 (shù) dat kunst betekent. Letterlijk staat Wushu dus voor krijgskunst.
Vaak wordt Kungfu (功夫) of "Gong Fu" als synoniem gezien voor Wushu, maar dit betekent "vaardigheid". 
Er is nogal wat onduidelijkheid over de termen. Vandaag de dag wordt de term Wushu gebruikt om de wedstrijdgerichte stijl aan te duiden, terwijl de term Kung fu meestal wordt gebruikt als men de traditionele stijlen bedoelt.
De kern van de Chinese krijgskunst is meer dan alleen zelfverdediging. In de traditionele training wordt de leerlingen respect voor hun leraar, voor zijn adviezen en voor andere gevechtsstijlen bijgebracht.
Het is nog niet erkend als olympische sport, maar is wel erkend door het IOC.
Wushu-stijlen.
Moderne Wushu is de vorm van Wushu die wordt beoefend als sport bij wedstrijden. In moderne Wushu heb je Taolu en San shou (of Sanda shou). Taolu betekent vorm. Bij Taolu wordt een vorm beoefend van een van de moderne stijlen. San shou betekent "ongebonden hand" en verwijst naar het vrije gevecht; San shou is de "full contact"-variant van het moderne wedstrijd-Wushu. 
Een interne, zachte vorm van Wushu is tai chi (soms geschreven als "taiji"). Een moderne harde vorm, die uit een combinatie van diverse traditionele Wushu-stijlen bestaat, is het San shou.
Het moderne Wushu heeft een sportachtig karakter. Het is vooral gericht op demonstraties en kent veel technische trucs. Tot voor kort werd meer de nadruk gelegd op acrobatische sprongen dan op vechttechnieken. De laatste jaren is er weer een trend naar de traditionele vechttechnieken.
Veel scholen die Wushu onderwijzen zeggen hun oorsprong te hebben in de traditie van Bodhidharma. Ook in Japan wordt vaak naar hem verwezen. Omdat Bodhidharma afkomstig was uit Zuid-India, wordt verondersteld dat hij bedreven was in de vechtsport Kalaripayattu.
Wushu in Nederland.
De Federatie Oosterse Gevechtskunsten is lid van de IWUF (International Wushu Federation) en de EWUF (European Wushu Federation). De Sectie Kung Fu/Wushu wordt vertegenwoordigd door de Wushu Kungfu Associatie Nederland (WUKAN) en Jeet Kune Do NL.

</doc>
<doc id="19529" url="https://nl.wikipedia.org/wiki?curid=19529" title="Cumulus">
Cumulus

Cumulus- of stapelwolken, ook bekend als bloemkoolwolken, zijn scherp afgelijnde wolken en vormen een wolkengeslacht. De basis is donkerder, het bovenste deel met halfronde uitwassen is wit. In weerberichten is de afkorting "Cu" of "Cs". 
De cumuluswolken zijn een geslacht uit de familie van lage wolken of verticaal ontwikkelde wolken afhankelijk van de grootte en kunnen worden verdeeld in 4 wolkensoorten:
Een "cumulus congestus" kan uitgroeien tot een cumulonimbus, wat vaak voor regen en/of onweer zorgt. Dit komt voor als de lucht erg onstabiel is.
Ontstaan.
Als warme lucht opstijgt zet deze uit, omdat de luchtdruk naar boven toe minder wordt en koelt daardoor af. De waterdamp in de lucht wil dan condenseren en er ontstaat een cumuluswolk. De stijgende lucht wordt thermiek genoemd en zweefvliegers maken daarvan gebruik om hoogte te winnen. Aan de cumuluswolken weet een zweefvlieger waar hij de thermiek moet zoeken. Bij de condensatie komt latente warmte vrij, waardoor de lucht wordt verwarmd en aanzet tot atmosferische convectie.
De cumuliforme flammagenituswolk uitstaat uit vulkaanuitbarstingen en bosbranden en kan uitgroeien tot een Cumulonimbus flammagenitus.

</doc>
<doc id="19530" url="https://nl.wikipedia.org/wiki?curid=19530" title="Kungfu">
Kungfu

Kungfu of gongfu () is een Chinese krijgskunst. De term wordt vaak als synoniem gebruikt voor Wushu, maar dat is een verzamelnaam voor meerdere oosterse krijgskunsten.
Etymologie.
De termen Wushu en Kung Fu worden vaak verward en vaak onjuist vertaald.
"Kung Fu" uit het Chinees is vrij vertaald "hoge vaardigheid", "grote concentratie of toewijding". De traditionele Chinese krijgskunsten zijn onder deze naam, die soms ook in het Chinees gebruikt wordt, in het westen bekend geworden. Deze traditionele stijlen richten zich voornamelijk op zelfverdediging, gewapend of ongewapend.
In het Mandarijn heet wat velen abusievelijk "Kung Fu" noemen feitelijk "Wushu". Dit woord bestaat uit twee stammen, de één "tegenhouden" of "stoppen" van een "wapen" (speer) of "aanval", de ander "methode" of "vaardigheid". "Wushu" zou ook vertaald kunnen worden als "militaire vaardigheid", vooral in de betekenis van verdediging. Het is in Mandarijn de correcte verzamelnaam voor alle stijlen in de krijgskunst (martial arts).
De term Wushu wordt in China ook gebruikt om de in de jaren vijftig door de communistische regering ontwikkelde sport aan te duiden. Hierbij worden bewegingen uit traditionele stijlen gecombineerd met acrobatiek, turnen en elementen uit de Chinese opera. De nadruk ligt bij deze 'sport' op het ontwikkelen van vaardigheid in bewegen, dit in tegenstelling tot zelfverdediging.
In de Republiek China (Taiwan) wordt kungfu ook wel "Guo Shu" [nationale vaardigheid] genoemd. Dit is ook terug te vinden in de Amsterdamse Guo Shu Cup.
Bekendheid.
Kungfu is in het Westen bekend geworden door de martialartsfilms uit Hongkong met onder anderen Bruce Lee, Jackie Chan en Jet Li. Ook de Amerikaanse televisieserie "Kung Fu" uit de jaren 70 met David Carradine in de hoofdrol heeft de kungfu grote bekendheid gegeven. Een andere bekende serie was gebaseerd op het "Verhaal van de wateroever" en werd op de Nederlandse televisie uitgezonden onder de naam "Lin Chung" en "De rebellen van Liang Shan Po".
De geweldige vaardigheden in krijgskunsten die in deze films en series door de acteurs op het scherm ten tonele werden gebracht, sluiten goed aan bij de moderne sportvariant Wushu. De films geven echter een compleet verkeerd beeld van de traditionele stijlen.
De media hebben de kungfu een grotere bekendheid gegeven. Helaas heeft deze media-aandacht ook geleid tot het vergroten van de verkeerde beeldvorming. De grote hoeveelheid aan stijlen zorgt voor verdere onduidelijkheden . In 2008 kwam de animatiefilm "Kung Fu Panda" uit over kungfu, wat een wereldsucces werd. Daarin in speelt Po de Panda de hoofdrol en leert hij 'de ware kunst' van kungfu. Deze film geeft ook een verkeerd beeld van het traditionele kungfu.
Oorsprong.
De Shaolin-tempel wordt vaak ten onrechte aangeduid als de bakermat van de kungfu. De Chinese vechtkunsten bestonden al lang voordat deze tempel werd gebouwd. Vanuit het leger kwam een van de belangrijkste invloeden op de ontwikkeling van de vechtkunsten (vandaar ook het beoefenen van militaire wapens zoals Kwandao, breedzwaard etc.). Gezien de vele verhalen en fysieke bewijzen heeft de Shaolin-tempel wel een grote en belangrijke rol gespeeld bij de verdere verspreiding en vormgeving van de kungfu. De grote populariteit van de Shaolin-tempel heeft ervoor gezorgd dat vele stijlen zich op de een of andere manier probeerden te verbinden met de naam Shaolin.
Net als de onrechte benaming van Shaolin als de bakermat van kungfu wordt de Wudang Berg onterecht aangeduid als de bakermat van Tai chi (Tai Ji). In het Chinees wordt dit "Alle krijgkunsten onder de hemel komen uit Shaolin, alle Taichi onder de hemel komt van Wudang" [天下武功出少林，天下太极出武当] genoemd.
De werkelijke oorsprong van kungfu is in de prehistorie van China, wanneer de mens zich moest leren verdedigen tegen wilde dieren en andere stammen. Het Chinese woord 武, dat "martiaal" betekent, duidt dan ook niet alleen op de krijgskunsten, maar op alles wat met oorlog, jacht en vechten te maken had. Pas in de latere dynastieën werd er onderscheid gemaakt tussen boogschieten, paardrijden, zwaardvechten, worstelen, etc.
Indeling.
Men heeft op verschillende manieren geprobeerd het grote aantal Chinese stijlen in te delen (zacht/hard, Shaolin/Wudang, Noord/Zuid, etc.). Echter, geen enkele indeling dekt de gehele lading. De grote diversiteit aan stijlen is niet te ondervangen in een van de indelingen. De meest gebruikte indeling is de indeling in Noordelijke en Zuidelijke stijlen. Daarnaast zijn er Militaire stijlen, die gericht zijn op militaire zelfverdediging.

</doc>
<doc id="19531" url="https://nl.wikipedia.org/wiki?curid=19531" title="Gung Fu">
Gung Fu



</doc>
<doc id="19532" url="https://nl.wikipedia.org/wiki?curid=19532" title="Triatlon">
Triatlon

Triatlon of triathlon is een verzamelnaam voor gecombineerde duursporten, of een zogenoemde 'multisport'. Dit wil zeggen dat het een sport is die uit meerdere disciplines bestaat. Het wordt ook wel een combinatieduursport genoemd. Triathlon bestaat uit de onderdelen zwemmen, wielrennen en hardlopen. Er zijn echter afgeleide vormen, waaronder de duatlon (een combinatie van wielrennen en hardlopen), cross triatlon (eerst zwemmen dan mountainbiken en dan hardlopen), de aquatlon (eerst zwemmen dan lopen in Nederland wordt dit ook wel zwemloop genoemd) en de wintertriatlon (verschillende combinaties met o.a. hardlopen, sneeuwschoenlopen, schaatsen en langlaufen). Het gaat bij de triatlon om de totaaltijd van alle sporten achter elkaar, dus de winnaar is de atleet die na het laatste onderdeel als eerste over de finish komt. Bij een triatlon tellen de tijden voor de wissels tussen de onderdelen mee voor het eindresultaat.
De originele triatlon bestaat uit: 3,8 km zwemmen, 180,2 km wielrennen en 42,195 km hardlopen (de marathonafstand). Dit wordt ook wel aangeduid als een "hele triatlon" of ook wel een ironman; in de loop van de jaren zijn allerlei afgeleide kortere versies ontstaan zoals de halve, "standaard afstand", kwart, achtste ("sprint") en zestiende triatlon ("supersprint"). De "standaard" afstand is de nieuwe benaming van wat voorheen "olympische afstand" werd genoemd, met de afstanden 1,5 km zwemmen, 40 km fietsen en 10 km hardlopen. Deze naam mag inmiddels niet meer gevoerd worden omdat dit een beschermde merknaam is van het IOC.
Er is één overkoepelende internationale triathlonbond: World Triathlon. Deze draagt zorg voor alle officiële internationale kampioenschappen en de uitvoering van onder andere de Olympische Spelen. Voor Europese wedstrijden is de ETU belast met de organisatie en uitvoering van internationale kampioenschappen. Daarnaast zijn er diverse commerciële organisaties die zich bezighouden met organiseren van triatlons. De bekendste is het Ironman-merk, maar daarnaast zijn er andere namen zoals de Challenge, Powerman en ICan. Deze organiseren doorgaans alleen wedstrijden over een halve afstand of langer: omdat de kosten voor zo'n wedstrijd relatief hoog zijn, is het op meerdere locaties organiseren van meerdere wedstrijden de enige manier om dit kostendekkend op te zetten.
Geschiedenis.
De eerste triatlons werden georganiseerd in Frankrijk, tussen 1920 en 1930. Deze werden eerst in Joinville georganiseerd en later in Meulan en in Poissy. De wedstrijd kreeg nog niet de naam 'triatlon', maar heeft verschillende namen gehad: van Les Trois Sports over La Course des Débrouillards tot La Course des Touche-à-Tout. De wedstrijd werd een lokale traditie die jaarlijks doorging zonder massale belangstelling.
In 1934 was La course des Trois Sports in La Rochelle het meest excentrieke gebeuren van het jaar. De wedstrijd bestond uit een oversteek van het kanaal (ongeveer 200 m zwemmen), een fietsparcours van 10 km van de haven van La Rochelle naar het parc de Laleu, gevolgd door 3 rondes op de piste van stade André-Barbeau (dus 1200 m lopen).
Op 25 september 1974 werd er in San Diego op Fiesta Island een triatlonwedstrijd gehouden die voor het eerst de naam 'triatlon' kreeg. De volgorde was wel nog anders: er werd 5 mijl gelopen, 5 mijl gefietst en 600 yards gezwommen.
In 1977 ontstond er op het eiland Honolulu in de bar Primo een discussie tussen marineofficier John Collins, zijn vrouw Judy en enkele anderen. Het debat ging over de vraag welke atleten nu de beste conditie hadden: lopers of zwemmers of fietsers. Collins wist te vertellen dat, volgens een artikel verschenen in Sports Illustrated Magazine, Eddy Merckx, de legendarische wielrenner uit België, de hoogst gemeten zuurstofopname (de VO2max) had van alle atleten van de wereld. Dus waren renners misschien wel fitter dan alle andere atleten. Op dat moment hadden Collins en zijn vrouw Judy in 1974 en in 1975 al deelgenomen aan triatlons georganiseerd door de San Diego Track Club en de Optimist Sports Fiesta Triathlon in Coronado (Californië) in 1975. Een aantal militairen in de bar waren ook vertrouwd met deze wedstrijden.
Ze besloten om een wedstrijd te organiseren die alle langeafstandsraces van Honolulu combineerde, te weten de Waikiki Roughwater Swim (3,8 km), de Around Oahu Bike Race (185 km) - oorspronkelijk een drie dagen durend evenement - en de marathon van Honolulu (42,195 km). Collins berekende dat door 3 mijl van het fietsparcours af te nemen en door tegen de klokrichting het eiland rond te rijden, het fietsgedeelte kon starten aan de aankomst van de zwemwedstrijd en kon eindigen aan de Aloha Tower, de traditionele start van de Honolulu Marathon. Wie deze drie wedstrijden op rij kon winnen, mocht zich terecht de Ironman (de man van staal) noemen.
De Ironman Hawaï bleef een onderonsje van enkele fanatiekelingen tot de Amerikaanse media deze waanzinnige wedstrijd ontdekten en er uitvoerig over gingen berichten. Overal ter wereld begon men triatlons te organiseren. Hoewel World Triathlon het wereldkampioenschap langeafstand inmiddels elk jaar in een ander land organiseert, beschouwen alle triatlonbeoefenaars de Ironman van Hawaï als het officieuze wereldkampioenschap. De wedstrijd vindt nu plaats rond de plaats Kailua Kona, aan de westkust van het eiland Hawaï. Men zwemt de Kailua Bay over, fietst dan van Keauhou naar Hawi (op de noordpunt) en weer terug en loopt ten slotte een marathon.
Sinds de Olympische Zomerspelen van Sydney 2000 is de triatlon toegevoegd aan de Olympische Spelen. Men legt dan echter geen hele triatlon af, maar de zogenaamde standaard (olympische) afstand: 1,5 km zwemmen, 40 km fietsen en 10 km lopen. Hierbij is stayeren bij het fietsen toegestaan. Dat wil zeggen dat er in groepen kort op elkaar gereden mag worden, in plaats van dat een verplichte tussenruimte aangehouden moet worden. Ook in Worldcups is stayeren vrijgegeven. Triatlon is sinds 2016 toegelaten als Paralympische sport. Hier worden wedstrijden altijd over de sprintafstand afgewerkt.
Estafettevorm.
Al sinds de begindagen van de triatlon zijn er evenementen waarbij de verschillende onderdelen door twee of meer mensen worden uitgevoerd. Hierbij neemt elke deelnemer dus een of meerdere onderdelen voor zijn/haar rekening. Dit zien we vooral terug bij recreatieve evenementen. Vaak wordt deze estafette gecombineerd met een reguliere wedstrijd, maar er zijn ook evenementen waar deze estafette als los onderdeel wordt afgewerkt.
Vrij recent is de ontwikkeling van de Team Relay, ook wel Mixed Relay genoemd. In deze vorm wordt de wedstrijd afgewerkt met vier atleten, doorgaans twee mannen en twee vrouwen. Hierbij start als eerste een vrouw, dan een man, vervolgens weer een vrouw en ten slotte weer een man. De finishtijd van de laatste man geldt hierbij als totale eindtijd. Deze wedstrijd wordt afgelegd over zeer korte afstanden. Hierdoor kunnen de atleten alles geven, wat leidt tot een spectaculair wedstrijdbeeld. Deze Mixed Relay is een Olympische sport vanaf de Spelen van Tokyo in 2020.
Wereldrecordhouder.
De Noor Kristian Blummenfelt is wereldrecordhouder op de triatlon. Op 21 november 2021 won hij de Ironman (triatlon) van Cozumel in een nieuwe recordtijd van 7 uur, 21 minuten en 12 seconden.
De Zwitserse Daniela Ryf heeft het wereldrecord bij de vrouwen, met een tijd van 8 uur, 8 minuten en 21 seconden.
De Nederlandse Yvonne van Vlerken is wereldrecordhoudster over het aantal keer dat een vrouw de triatlon over de lange afstand binnen de 9 uur is gefinisht. In 2015 lukte haar dat voor de 10e keer.
Triatlon / triathlon.
Sinds de spellingwijziging van 1995 werd in de officiële Nederlandse spelling volgens het Groene Boekje het woord "triatlon" voortaan geschreven zonder "h". De Nederlandse Triathlon Bond (NTB) bleef echter nog een aantal jaren de spelling met "th" vasthouden. Uiteindelijk koos de bond toch voor de nieuwe spelling, maar handhaafde de 'h' wel in de naam van de organisatie, omdat dit de schrijfwijze was op het moment van de oprichting.
Met ingang van januari 2009 werd echter weer teruggekeerd tot de "traditionele spelling", met "th" en werd het bondsorgaan "Triatlon &amp; Duatlon Sport" (van 1988 tot 2002 genaamd "Triathlon Sport") omgedoopt tot "Triathlon &amp; Duathlon Sport".
Wedstrijden.
Enkele grote wedstrijden in Nederland zijn:
Grote wedstrijden in België:
Afstanden.
Er zijn verschillende afstanden gedefinieerd bij triatlons, als volgt:

</doc>
<doc id="19533" url="https://nl.wikipedia.org/wiki?curid=19533" title="Lijst van treinseries in Nederland">
Lijst van treinseries in Nederland

Hieronder volgt een lijst (werk in uitvoering) met de treinseries voor reizigersvervoer volgens de treindienstregeling 2024 in Nederland.
Elke trein die op het openbare netwerk van spoorlijnen rijdt heeft een uniek nummer. Dit nummer is te vinden in het spoorboekje en in de reisplanners, maar niet op de treinbeeldschermen, de CTA's of de vertrekstaten.
Om de treinen makkelijk te kunnen aanduiden heeft men deze nummers in series opgedeeld: treinseries. Deze nummers worden door de Nederlandse spoorbeheerder ProRail toegekend aan de betreffende exploitanten, zowel voor passagierstreinen als goederentreinen. Hierdoor kunnen geen duplicaatnummers ontstaan. Het nummer van de treinserie (de term serienummer is verwarrend, omdat dat vaak "exemplaarnummer" betekent) ontstaat door de laatste twee cijfers van een treinnummer in nullen te veranderen (of weg te laten). Het nummer van de treinserie is vergelijkbaar met het lijnnummer van bussen en trams, met het verschil dat de spoorwegen deze nummers niet zo duidelijk aan het publiek communiceren. Sommige vervoerders kennen echter zelf een lijnnummer toe aan hun treindiensten, dat volledig losstaat van het nummer van de treinserie.
De treinnummers bestaan uit het nummer van de treinserie, waarbij de twee nullen in een volgnummer zijn veranderd. In de regel is het treinnummer even in de ene richting en oneven in de andere richting. Steeds na een half uur is het treinnummer 2 hoger, zodat er net genoeg nummers beschikbaar zijn voor alle treinen van een halfuurdienst.
Dit patroon geldt niet voor internationale treinen. 
Elk treinstel, elke locomotief, elk rijtuig en elke losse wagon heeft zijn eigen nummer. Deze nummers zijn te vinden in de lijst van Nederlands spoorwegmaterieel en hebben niets te maken met de nummers in onderstaande tabel.

</doc>
<doc id="19534" url="https://nl.wikipedia.org/wiki?curid=19534" title="Moderne vijfkamp">
Moderne vijfkamp

De moderne vijfkamp is een sportwedstrijd waarin, in tegenstelling tot de tien- of zevenkamp in de atletiek, vijf verschillende sporten worden gecombineerd: schermen, zwemmen, paardrijden en een combinatie van hardlopen en pistoolschieten. Het doel van deze sportdiscipline was de ontwikkeling te bevorderen van de moderne universele atleet, het grote ideaal van de olympische sportman. De moderne vijfkamp werd speciaal voor de Olympische Spelen bedacht door Pierre de Coubertin. De sport staat onder auspiciën van de Internationale bond UIPM.
De eerste officiële moderne vijfkamp of moderne pentatlon vond plaats in 1912 tijdens de Olympische Spelen in Stockholm.
Geschiedenis.
De vijfkamp werd door Pierre de Coubertin zelf samengesteld als weerspiegeling van wat een ideale soldaat moest kunnen in de 19de eeuw. Het ontstond tijdens een gesprek van de Coubertin met zijn opvolger aan het hoofd van het Internationaal Olympisch Comité, de Belg Henri de Baillet-Latour.
Pas in 1909 kon de Coubertin zijn voorstel doordrukken: de eerste officiële moderne vijfkamp vond plaats in 1912 tijdens de Spelen in Stockholm.
Het wedstrijdreglement heeft gedurende de jaren heen enige veranderingen ondergaan. In de eerste jaren werden de vijf onderdelen over vijf dagen verspreid. De volgorde wisselde regelmatig.
Sinds de Spelen van Atlanta (1996) duurt de moderne vijfkamp slechts één dag, terwijl men er vroeger vijf dagen over deed. Ook de volgorde van de disciplines werd vastgelegd: schieten, schermen, zwemmen, paardrijden en hardlopen.
Vanaf 2009 worden het schieten en het hardlopen gecombineerd, op een manier zoals die wordt toegepast in het biatlon (een combinatie van langlaufen en schieten). Het schieten gebeurt tegenwoordig met een laserpistool. Ook de volgorde van de onderdelen werd aangepast: schermen, zwemmen, paardrijden en het hardlopen/schieten. Het paardrijden en het hardlopen/schieten worden in hetzelfde stadion gehouden en binnen een tijdsbestek van 1,5 uur afgewerkt. Het doel hiervan is om de sport interessanter te maken voor het publiek (en de commercie). 
Sindsdien is ook de toegevoegde bonusronde voor het schermen verplaatst naar dat terrein, maar om logistieke redenen is dat nog niet met het zwemmen gebeurd. Om die reden is het ook toegestaan om het zwemonderdeel als eerste te organiseren, wat op de meeste toernooien nu ook wordt gedaan. Op de Olympische Spelen van 2020 in Tokio (die in 2021 plaatsvonden) zijn voor het eerst alle vijf onderdelen in hetzelfde stadion gehouden, al werd één dag voordien de rangronde van het schermonderdeel op een andere locatie georganiseerd. Op deze spelen werd dan ook de 'oude' volgorde toegepast.
De onderdelen.
Totdat het schieten met het hardlopen werd gecombineerd bestond het schietonderdeel uit het lossen van 20 schoten op een vierkantig-silhouette (17x17cm) op een afstand van 10 meter en voor elk schot had men 40 seconden de tijd. Het lopen bestond uit 3.000 meter (nog eerder was het loopnummer 4.000 meter lang).
Scoresysteem.
Na elk onderdeel worden punten uitgereikt voor de prestaties in dat onderdeel. Globaal gesproken is er een doelscore met een waarde van 250 punten en een waarde van elke seconde, punt of overwinning.
Schermen.
In de rangronde voor het schermen wordt het aantal wedstrijden per sporter ten eerste vermenigvuldigd met 0,7 en afgerond op een heel getal. Dat is het aantal overwinningen dat men nodig heeft voor 250 punten. De waarde van elke overwinning is zo dicht mogelijk bij 150 gedeeld door datzelfde getal. Ten slotte is er nog een speciale regel die ervoor zorgt dat een vijfkamper die geen enkele wedstrijd weet te winnen, geen punten verdient.
Als voorbeeld zijn er 36 vijfkampers. Dit is ook het aantal in finales van wereldbekerwedstrijden, wereldkampioenschappen en de Olympische Spelen. Elke vijfkamper moet tegen iedere andere sporter eenmaal schermen, dus 35 keer in totaal. 70% hiervan is 24,5, wat wordt afgerond op 25. 25 overwinningen staat dus gelijk aan 250 punten. De waarde van één overwinning is 150/25=6 punten, dus voor 24 overwinningen verdient een vijfkamper 244 punten en voor 26 overwinningen 256 punten. Voor nul overwinningen zou een vijfkamper precies 100 punten krijgen, maar vanwege de speciale regel krijgt hij er geen.
In de bonusronde telt elke overwinning voor één punt, behalve de laatste wedstrijd (waar de beste schermer aan meedoet). Deze laatste is twee punten waard.
Zwemmen.
Voor zwemmen is de doelscore 2:30,00 en is elke halve seconde een punt waard. De gezwommen tijd wordt altijd naar beneden afgerond, dus een tijd van 2:30,49 is goed voor 250 punten, maar een tijd van 2:31,51 zal 247 punten opleveren.
Paardrijden.
Bij paardrijden werkt het puntensysteem iets anders: men krijgt 300 punten aan het begin van de rit en daar worden punten van afgetrokken voor fouten. Ten eerste zijn er 10 punten aftrek voor paarden die weigeren te springen, ruiters die van het paard af vallen en paarden die door de obstakels heenlopen zonder een sprong te maken. Vanwege het feit dat de ruiters het paard in slechts 20 minuten leren kennen en de relatieve onbeoefendheid in vergelijking met de top van de paardensport, komen deze dingen nog vrij vaak voor (ook al zijn de parcours minder uitdagend dan die in de paardensport). Elke keer dat er wel een sprong is, maar er alsnog een balk van het obstakel valt, worden 7 punten in mindering gebracht. Ten slotte wordt er voor elke seconde tijdsoverschrijding nog eens 1 seconde afgetrokken. Verder komt het ook redelijk vaak voor dat ruiters het parcours niet afmaken (als ze meer dan dubbel de tijdslimiet nodig hebben of als het paard twee keer weigert bij hetzelfde obstakel of voor de derde keer in totaal) en voor het paardrijden nul punten krijgen.
Laserloop.
Voor de laserloop is de doelscore 13:20,00 (precies 800 seconden). Elke seconde is één punt waard (er wordt wederom altijd naar beneden afgerond), dus voor elk punt achterstand moeten de sporters één seconde later starten dan de leider. Omdat er twee disciplines, veldlopen en schieten, gecombineerd worden, is de doelscore niet 250, maar 500 punten waard. Echter heeft dit logischerwijs geen invloed op de uitslag en is het ook voor de kijker niet van belang, omdat de vijfkampers toch al in de volgorde van de eindstand over de streep komen. De eindscore wordt echter wel berekend en er wordt zelfs een wereldrecord bijgehouden.
Wereldkampioenen.
Elk jaar worden de Wereldkampioenschappen moderne vijfkamp gehouden die na het olympisch toernooi het belangrijkste toernooi zijn. Bekende meervoudige winnaars zijn de Hongaar András Balczó (vijf keer wereldkampioen in de jaren 60) en de Russen Igor Novikov en Pavel Lednjev (vier keer wereldkampioen). Bij de vrouwen is de Deense Eva Fjellerup recordhoudster met vier overwinningen.

</doc>
<doc id="19536" url="https://nl.wikipedia.org/wiki?curid=19536" title="Veganisme">
Veganisme

Veganisme is een levenswijze waarin gestreefd wordt naar het volledig vermijden van het gebruik van dieren. Iemand die leeft volgens het veganisme heet "veganist" of "vegan". Producten of diensten die passen binnen het veganisme worden "veganistisch" of "vegan" genoemd. 
Etymologie en geschiedenis.
De term "veganisme" is het Nederlandstalige equivalent van het Engelse woord "veganism". Dit is afgeleid van de term "vegan" die in 1944 werd voorgesteld door Donald Watson, oprichter van The Vegan Society. De Nederlandse Vereniging voor Veganisme definieert veganisme als "een levenswijze waarbij – voor zover praktisch haalbaar – wordt afgezien van alle vormen van exploitatie van, en wreedheid naar, dieren voor eten, kleding of andere doeleinden."
Levenswijze.
Veganisme is een levenswijze op het gebied van voeding en kleding.
Op het gebied van voeding consumeren veganisten geen dierlijke producten als vlees en gelatine alsmede door dieren voortgebrachte producten zoals zuivel, eieren en honing. Op het gebied van kleding wordt het gebruik van materialen waarvoor een dier gedood moet worden (zoals leer, bont, dons, zijde en ivoor) vermeden. Materialen die verkregen kunnen worden zonder dat het dier gedood hoeft te worden (zoals wol) worden eveneens afgewezen, omdat ook hiervoor dieren gebruikt worden.
Veganisme heeft ook invloed op keuzes voor bijvoorbeeld vervoermiddelen, werkkrachten, sportattributen, amusementsattracties en huisdieren. In al deze gevallen wordt het gebruik van dieren door veganisten in principe afgewezen. Bij de keuze voor consumentenartikelen (in het bijzonder cosmetica) is het essentieel dat producten vrij zijn van dierlijke ingrediënten, en niet zijn getest op dieren.
Veganisme stelt zich voor als een streven – "voor zover mogelijk en in de praktijk uitvoerbaar". Naleving van de beoogde principes wordt beperkt door de praktische toepasbaarheid in de maatschappij. Het gebruik van medicatie, vanwege de afwijzing van dierproeven, is bijvoorbeeld omstreden, aangezien alle medicijnen eerst getest moeten worden op dieren.
Beoogde effecten van veganisme.
Veganisme in religie.
Enkele godsdiensten hebben verwantschap aan het veganisme.
Het boeddhisme predikt om al wat leeft zo voorkomend mogelijk te behandelen. Een consequente naleving hiervan betekent onder andere een veganistische houding ten opzichte van dieren. Ongeveer hetzelfde is het geval bij het jaïnisme uit India. Volgens een islamitische traditie zou de islamitische profeet Mohammed gezegd hebben dat wie goed is voor dieren, goed is voor zichzelf. Desondanks is veganisme onder moslims niet wijdverspreid. Ook in de Christelijke bijbel zijn teksten te vinden die door sommigen uitgelegd worden als onderbouwing van veganisme. Zo staat in Spreuken 12:10: "De rechtvaardige kent het leven van zijn beest; maar de barmhartigheden der goddelozen zijn wreed."
Veganistisch voedingspatroon.
Een veganistisch voedingspatroon is in brede zin gelijkend aan een plantaardig dieet, maar stelt ook ethische voorwaarden aan de plantaardige voeding. Een veganistisch voedingspatroon bestaat uit voeding waarbij geen dieren gebruikt zijn in het productieproces. Naast het lichaam van dieren (zoals vlees, gelatine of levertraan) en hun secreties (zoals zuivel, eieren, honing), sluit een veganistisch voedingspatroon ook dat uit waarvoor dieren zijn gebruikt (zoals producten gemaakt met behulp van dierlijke stoffen dierlijk stremsel, of die gevonden zijn met behulp van dieren zoals truffels). Meestal worden dierlijke voedingsmiddelen vervangen door plantaardige alternatieven, zoals melkvervangers, tofoe of "egg-replacerpoeder".
Bekende veganisten.
Internationaal bekende veganisten zijn onder anderen: Al Gore, Paul Watson, Venus Williams, Moby, Mayim Bialik, Michelle Pfeiffer, Alicia Silverstone, Woody Harrelson, Joaquin Phoenix, Bryan Adams, Carl Lewis, Lewis Hamilton, Donald Watson, Craig Ferguson, Boy George, Gabrielle Aplin, Clémentine Delauney en Lenny Kravitz. Tennisster Venus Williams kon door een plantaardig dieet haar vermoeidheid te boven komen en haar auto-immuunziekte beter hanteren.
Nederland en België.
Een vereniging voor het bevorderen van het veganisme in Nederland is de Nederlandse Vereniging voor Veganisme. In België is dat de veganismevereniging BE Vegan.
In Nederland staan Famke Janssen, Marianne Thieme, Esther Ouwehand, Nick Schilder, Miro Kloosterman, Sanne Vogel, Josje Huisman, Eva Meijer, Floris van den Berg, Milouska Meulens, Teske de Schepper en Volkert van der Graaf bekend als veganist.

</doc>
<doc id="19537" url="https://nl.wikipedia.org/wiki?curid=19537" title="Gedaanteverandering">
Gedaanteverandering

Gedaanteverandering wordt gebruikt in verschillende betekenissen:

</doc>
<doc id="19538" url="https://nl.wikipedia.org/wiki?curid=19538" title="Gedaanteverwisseling">
Gedaanteverwisseling

Een gedaanteverwisseling, gedaanteverandering, metamorfose of transfiguratie is een verandering van lichaam, of in het algemeen van vorm, structuur, karakter, verschijning of omstandigheid, in een ontwikkeling.
Metamorfose komt voor in de natuur bij geleedpotigen en amfibieën. De onvolledige gedaanteverwisseling bij dieren verloopt zeer geleidelijk en is een onderdeel van de groei en ontwikkeling van het individu. Daarentegen verloopt de volledige gedaanteverwisseling wat minder geleidelijk en kan het verschil tussen de stadia aanzienlijk zijn.
Een gedaantewisseling is een populair thema in fictie zoals in mythen, sprookjes, sciencefiction en fantasy. Een gedaantewisseling van een mens naar een dier, of van een mens naar een ander mens komt in de realiteit niet voor. Een gedaantewisseling zou daar kunnen gebeuren door de eigen wil, maar ook door de wil van een ander, via magie.
Bijna elke cultuur op de wereld kent wel een mythe over gedaanteverwisseling, en bijna elk veelvoorkomend dier heeft wel een mythe om zich heen die over gedaanteverwisseling gaat. Het dier waar het dan om gaat komt dan meestal veel voor in het gebied waar het verhaal ontstaat. Hoewel de meeste mythen handelen over mensen die in iets anders veranderen, bestaan er ook mythen over dieren die zichzelf veranderen.
Dierenrijk.
In de natuur komt een gedaantewisseling of metamorfose voor, bijvoorbeeld bij insecten, als ze zich van een nimf (bij onvolledige gedaanteverwisseling) of larve via een popstadium (bij volledige gedaanteverwisseling) omvormen tot een imago.
Er kan onvolledige en volledige gedaanteverwisseling onderscheiden.
Ook amfibieën als kikkers vertonen een gedaanteverwisseling van kikkervisje naar volwassen kikker. Bij salamanders is de ontwikkeling vergelijkbaar.
Fictie.
Klassieke oudheid.
Een gedaantewisseling sprak ook in de klassieke oudheid zeer tot de verbeelding. De Romeinse schrijver Ovidius heeft een heel boek "Metamorfosen" geschreven over gedaanteverwisselingen. Daarin beschrijft hij bijvoorbeeld hoe de jongeling Narcissus in een bloem, de narcis, verandert.
Bij de oude Grieken veranderde de god Zeus vaak zijn gedaante. Zo verleidde hij Europa toen hij zich als stier had vermomd.
De tovenares Circe veranderde volgens de Odyssee van Homerus de manschappen van Odysseus in varkens.
Weerwolven en vampiers.
De weerwolf en de vampier zijn angstwekkende schepsels die van gedaante verwisselen in mythen en legendes. Deze komen vooral in Europese, Canadese, en Indiaanse mythen voor. In Japan bestaat de kitsune, een vos. Het veranderen in een wolf wordt lycantropie genoemd.
Zombies.
Op de Caraïben kent men de zombie, een dode die tot leven wordt gewekt en allerlei kwaad aanricht.
Sprookjes.
In modernere sprookjes komen ook veel gedaanteverwisselingen voor, een kikker verandert bijvoorbeeld na een kus in een prins in "De kikkerkoning". En een figuur als Assepoester verandert - tijdelijk - in een prachtig geklede vrouw, klaar voor het bal.
In het sprookje van Roodkapje maakt de wolf het meisje wijs dat hij in feite haar oma is. Roodkapje gelooft de wolf, en wordt noodlottig opgegeten.
Moderne literatuur en film.
Franz Kafka schreef "Die Verwandlung", een boek over een persoon die in een kever verandert.
Meerdere keren werd het verhaal over een man die verandert in een vlieg verfilmd, bijvoorbeeld in "The Fly" uit 1986.
Transfiguratie is een schoolvak dat wordt gegeven op Zweinstein, de school waar Harry Potter les in magie krijgt. Het wordt gegeven door Minerva Anderling en draait om het veranderen van het uiterlijk van voorwerpen, dieren en mensen. Het schoolvak is bedacht door de schrijfster van de Harry Potter-reeks, J.K. Rowling.
In de films van Marvel Comics, het Marvel Cinematic Universe, kan het personage Loki van gedaante veranderen. Hij verandert in Captain America in ' en ' en in Odin in "Thor: The Dark World" en "". Ook Sylvie Laufeydottir, de vrouwelijke Loki uit de televisieserie "Loki", kan van gedaante veranderen.
Beeldende kunst.
Zoals de afbeeldingen op deze pagina laten zien, is er veel belangstelling voor de gedaanteverwisseling in de beeldende kunst. De grafisch kunstenaar M.C. Escher heeft drie werken gemaakt, getiteld "Metamorphose I", "II" en "III". In deze werken verandert de ene vorm via tussenvormen in een andere, bijvoorbeeld een rij vogels verandert in een rij vissen.
Ook een surrealistische kunstenaar zoals Salvador Dalí gebruikt veel gedaanteverwisselingen in zijn werk.
Christendom.
De gedaanteverandering van Jezus, ook transfiguratie genoemd, vond volgens het evangelie plaats op de Taborberg. Daar liet Jezus zien hoe hij eveneens is, door van gedaante te veranderen.

</doc>
<doc id="19539" url="https://nl.wikipedia.org/wiki?curid=19539" title="Moravische Poort">
Moravische Poort

De Moravische Poort (Tsjechisch: "Moravská brána") is een laagte tussen de Sudeten en de Beskiden (westelijke Karpaten) in Noordoost-Tsjechië. Hij bevindt zich op de waterscheiding tussen de Oostzee en de Zwarte Zee: de rivieren de Oder en de Morava naderen elkaar hier.
Vanuit het noorden bezien vormt de Moravische Poort de toegang tot Moravië. De gemakkelijke doorgang maakte deel uit van een belangrijke handelsweg, de Barnsteenroute, die de Oostzee met het Donaugebied en Italië verbond. Langs deze route bereikten halverwege het eerste millennium n.Chr. ook de voorouders van de Tsjechen en de Slowaken het woongebied van hun nazaten.

</doc>
<doc id="19540" url="https://nl.wikipedia.org/wiki?curid=19540" title="Meer van Lugano">
Meer van Lugano

Het Meer van Lugano (Italiaans: "Lago di Lugano" en "Ceresio") is een meer in het zuidoosten van Zwitserland, aan de grens tussen Zwitserland en Italië. Het meer draagt de naam van de grootste stad aan zijn oevers, Lugano. Het meer ligt tussen het Lago Maggiore en het Comomeer in. Het meer watert via de Tresa af op het Lago Maggiore. Het diepste punt, 288 meter, ligt iets ten oosten van Gandria in het Italiaanse deel van het meer. De oppervlakte bedraagt 48,7 km².
Het meer is van oorsprong een gletsjermeer. Het werd vermeld door Gregorius van Tours in 590 als het Ceresio, waarmee verwezen wordt naar het Latijnse cerasus, en de vele kersenbomen die indertijd aan de oevers van het meer groeiden en bloeiden. In 804 schrijft men over het meer met verwijzing naar Laco Luanasco.
In 1848 werd een dijk over het meer gebouwd, vertrekkend van een morene tussen Melide en Bissone, de Ponte-diga di Melide. Hiermee werd een directe verbinding tussen Lugano en Chiasso mogelijk. Over de dijk lopen de Gotthardspoorlijn en de autosnelweg A2. De dijk deelt het meer in twee bassins, een 27,5 km² groot noordelijk bassin en een 21,4 km² groot zuidelijk bassin. Een kanaal met bruggen laat waterstroming en scheepvaart toe. De gemiddelde retentietijd van het meer van 8,2 jaar verschilt aanzienlijk tussen noordelijk (11,9 jaar) en zuidelijk (2,3 jaar) bassin.
63% van de oppervlakte van 48,7 km² is Zwitsers gebied, de resterende 37% Italiaans. De exclave Campione d'Italia, een belastingvrij gebied, ligt aan de zuidoostelijke oever van het meer.
Plaatsen die aan dit meer liggen zijn onder andere:
Het grootste deel van deze plaatsen ligt in Zwitserland, een kleiner deel in Italië. Transport op het meer wordt verzorgd door de Società Navigazione del Lago di Lugano.

</doc>
<doc id="19541" url="https://nl.wikipedia.org/wiki?curid=19541" title="Lago di Lugano">
Lago di Lugano



</doc>
<doc id="19543" url="https://nl.wikipedia.org/wiki?curid=19543" title="Tupac Shakur">
Tupac Shakur

Tupac Amaru Shakur (New York, 16 juni 1971 – Las Vegas, 13 september 1996), ook bekend als 2Pac en Makaveli, was een Amerikaanse rapper, dichter en acteur. Hij wordt door velen gezien als een van de invloedrijkste rappers aller tijden. Hij is ook een van de bestverkopende rap-artiesten, met meer dan 75 miljoen verkochte platen wereldwijd. In 2023 kreeg hij een postume ster op de Hollywood Walk of Fame.
Levensloop.
Jeugd.
Tupac werd geboren in East Harlem als kind van twee Black Panther ouders: zijn moeder (Afeni Shakur) zat een groot deel van de zwangerschap in de gevangenis en werd maar enkele weken voor de bevalling vrijgelaten. Zijn geboortenaam was Lesane Parish Crooks. Al op jonge leeftijd werd zijn naam veranderd in Tupac Amaru Shakur, waarmee hij werd vernoemd naar de Inca-revolutionaire vrijheidsstrijder Túpac Amaru, wat Blinkende Afgodslang betekent in het Quechua. Zijn moeder had een boek gelezen over deze strijder en vernoemde haar zoon naar hem. Shakur is een Arabische naam.
Rond zijn twaalfde verjaardag verhuisde Tupac met zijn moeder en zus (zijn stiefvader zat op dat moment een gevangenisstraf uit wegens een gewapende overval) om verschillende redenen naar Baltimore, waar hij kennismaakte met acteren en dansen. Niet veel later verhuisde hij met zijn familie naar Oakland in Californië. Hier kwam Tupac voor het eerst in aanraking met (zoals hij later zelf zei) "verkeerde lui". Hij kwam diverse malen in aanraking met justitie, maar werd niet veroordeeld.
Rapcarrière en succes.
Op 15-jarige leeftijd begon Tupac met rappen onder de alias MC New York, en later 2Pac. Na een gastoptreden op de EP "This Is an EP Release" van de groep Digital Underground uit 1991, bracht hij op 20-jarige leeftijd zijn eerste soloalbum uit, "2Pacalypse Now". Dit album was niet echt een succes. Het album werd zijn aanval op de Amerikaanse hypocrisie genoemd. In 1993 verscheen zijn tweede album "Strictly 4 My N.I.G.G.A.Z." Dit album werd een succes, met hits zoals: "Keep Ya Head Up", "I Get Around" en nog veel meer. Ondertussen speelde hij in enkele films, onder meer aan de zijde van Janet Jackson in "Poetic Justice". In 1994 raakte 2Pac zwaargewond bij een gewapende overval. Hij overleefde vijf kogels (waarvan twee in het hoofd). Nog tijdens de revalidatie werd hij veroordeeld tot 1,5 tot 4,5 jaar gevangenisstraf, vanwege verscheidene aanklachten van aanranding van een 19-jarige fan. De verkrachting waar hij voor werd aangeklaagd is nooit bewezen; hij is hier dan ook niet voor veroordeeld.
Terwijl hij in de gevangenis zat, kwam zijn derde album "Me Against the World" uit. Dit album belandde op de eerste plaats in de Amerikaanse hitlijsten en bleef vier weken op de eerste plaats staan. Hiermee was 2Pac de eerste artiest die tegelijkertijd in de gevangenis zat en een nummer 1-album had. Er werden meer dan twee miljoen exemplaren van het album verkocht.
Death Row Records.
Een platenlabel, genaamd Death Row Records, wist hem vrij te krijgen uit de gevangenis. De platenbaas Suge Knight betaalde de 1,4 miljoen borg voor de vrijlating van Tupac, in ruil voor een contract van drie albums die Tupac moest doen voor Death Row. Tupac ging hiermee akkoord en op 13 februari 1996 bracht hij zijn Death Row debuutdubbelalbum uit onder de titel "All Eyez on Me". Het gold bij Death Row als de eerste twee albums van het contract. Er werden 566.000 exemplaren verkocht in de eerste week, tegen april 1996 waren er al vijf miljoen exemplaren verkocht. "All Eyez on Me" was het eerste dubbelalbum in de hiphop- en rapgeschiedenis. Deze dubbel-cd wordt gezien als zijn beste album en wordt ook gezien als een van de bestverkochte rap-albums met meer dan negen miljoen verkochte exemplaren.
Moord.
Op 7 september 1996 werd Tupac opnieuw beschoten, nadat hij bij een bokspartij van Mike Tyson in Las Vegas (het MGM Grand Hotel) was geweest. Na een week in het ziekenhuis, waar onder meer een long verwijderd werd, overleed Tupac op 25-jarige leeftijd. Tot op heden is de dader van de moordaanslag niet gevonden. Op 29 september 2023 werd een verdachte opgepakt. Hij was al eerder in verband gebracht met de moord op Tupac.
The Don Killuminati: The 7 Day Theory.
Twee maanden na zijn dood werd zijn album "" uitgebracht. Dit was het laatste album dat voor zijn dood werd opgenomen en wordt gezien als een klassiek album, omdat het volledige album klaar was in zeven dagen. (In drie dagen werden alle teksten geschreven en opgenomen en in vier dagen werd het album gemixt). Er werden 664.000 exemplaren verkocht in de eerste week. Hiermee werd Tupac ook de eerste rapper die twee nr. 1-albums had in één jaar. In 1998 waren er al zeven miljoen exemplaren alleen in de Verenigde Staten verkocht en 28 miljoen wereldwijd.
Hologram.
Op 15 april 2012 was op het Amerikaanse muziekfestival Coachella een bewegend en rappend hologram te zien van Tupac Shakur. Het rapte het nummer "Hail Mary" en rapte samen met Snoop Dogg het nummer "2 Of Amerikaz Most Wanted". Na het grote succes van het hologram op Coachella was Dr. Dre zelfs van plan om op tournee te gaan met Snoop Dogg en Tupacs hologram, maar later zag hij daar van af.
Taalgebruik.
Tupac Shakur groeide op in New York (oostkust van de Verenigde Staten) en verhuisde op zijn zeventiende naar Californië (westkust). De verandering van omgeving zorgde voor een veranderend taalgebruik van de rapper van "Oostkust-Afro-Amerikaans-Engels" naar "Westkust-Afro-Amerikaans-Engels". Een taalwetenschappelijk onderzoek uit 2015 over het taalgebruik van Tupac en zijn uitspraak van vocalen tussen 1988 en 1996 toont aan dat de rapper zowel lange als korte varianten van de a door elkaar gebruikte, maar geleidelijk werd het aandeel lange varianten steeds groter, na verwerving van het regionale dialect van de westkust. Vanaf 1995 vond er zelfs hypercorrectie plaats, waarbij zijn a langer klonk dan die van westkust-collega's Ice Cube en Dr. Dre. Deze hypercorrectie ontstond in de periode dat de rapper zich extra sterk ging distantiëren van zijn oostkust-identiteit.

</doc>
<doc id="19547" url="https://nl.wikipedia.org/wiki?curid=19547" title="Waardplant">
Waardplant

Een waardplant of gastheer is een plant waarop een organisme, of virus, de voedingsstoffen vindt die het voor zijn groei en vermeerdering nodig heeft. Zo'n organisme kan een insect, spintmijt, schimmel, bacterie, halfparasitaire of parasitaire plant zijn. 
Vlinders en planten.
Onder andere spreekt men over een waardplant voor een plant waarop een vlinder haar eitjes afzet. Dit is meestal de plant waarvan de rups leeft, zodra die uit het ei is gekropen. Sommige vlinders zetten hun eitjes niet af op de waardplant, maar in de buurt, zodat de rups nog op zoek moet naar voedsel.
Sommige vlindersoorten zijn zeer kieskeurig; het verdwijnen van een enkele plantensoort kan betekenen dat een vlindersoort mee ten onder gaat. Tropische vlinders zijn (gemiddeld) kieskeuriger dan vlinders uit gematigder streken.
Parasitaire en halfparasitaire planten.
Soorten van de bremraapfamilie zijn parasitaire, bijvoorbeeld bremraap en schubwortel, en halfparasitaire, zoals hengel en ratelaar, planten, die groeien op de wortels van kruidachtige en verhoute planten. De maretak is een halfparasitaire plant, die groeit op de takken van bomen.

</doc>
<doc id="19549" url="https://nl.wikipedia.org/wiki?curid=19549" title="Ticino (kanton)">
Ticino (kanton)

Ticino (Duits en Frans: "Tessin"; in het Nederlands soms ook: Tessino) is het zuidelijkste kanton van Zwitserland. Het is genoemd naar de gelijknamige rivier en bijna volledig Italiaanstalig, op de Duitstalige gemeente Bosco/Gurin na. De naam Ticino is Italiaans, in de drie andere landstalen (Duits, Frans en Reto-Romaans) heet het kanton "Tessin".
Geografie.
Het kanton ligt aan de zuidkant van de Alpen. Het grenst aan de Italiaanse provincies Verbano-Cusio-Ossola (regio Piëmont), Varese en Como (regio Lombardije) en de kantons Graubünden, Uri en Wallis. Aan het Lago di Lugano ligt de Italiaanse enclave Campione d'Italia, dat geheel door Zwitsers gebied is omgeven. Het hoogste punt van kanton Ticino is de 3402 meter hoge Rheinwaldhorn ("Adula"). Het grootste deel van het Lago di Lugano en het noordelijkste gedeelte van het Lago Maggiore liggen in dit kanton.
Economie.
Het overgrote deel van de bewoners van Ticino werkt in de tertiaire sector. Bekendere producten die uit de primaire sector komen, zijn verschillende kaassoorten en wijnen.
Talen.
30% van de bevolking van Ticino heeft geen Zwitsers paspoort (2002).
Religie.
De overgrote meerderheid is rooms-katholiek: 70% in 2019.
10% is protestants of andere christenen, 2% is moslim, 1% heeft een andere religie (cijfers uit 2015):
Plaatsen en gebieden.
De oppervlakte van Ticino bedraagt 2811 km² en de hoofdstad van Ticino is Bellinzona.
De grootste stad is Lugano. Andere steden in Ticino zijn: Locarno, Mendrisio en Chiasso.
Districten.
Kanton Ticino ("Repubblica e Cantone Ticino") is verdeeld in 8 districten (distretti), en deze weer in 38 cirkels (circoli):
Toerisme.
De meeste toeristen zijn te vinden rondom de meren Lago Maggiore en Meer van Lugano, vooral nabij de plaatsen Ascona, Locarno en Lugano. De bergdalen Valle Maggia, Valle Verzasca en Valle Blenio zijn geliefd bij bergwandelaars en klifduikers, deze laatste sport wordt vooral beoefend vanaf de rotswanden bij Ponte Brolla. Op enkele plaatsen in de Tessiner bergwereld (in de Tessiner Alpen en de Adula-Alpen) kan gewintersport worden. De volgende bezienswaardigheden mogen niet onvermeld blijven: de hoofdstad Bellinzona, met zijn karakteristieke drie kastelen, Locarno, het authentieke bergdorp Corippo in het Valle Veszasca en Morcote aan het Meer van Lugano, alsmede Lugano zelf met verschillende bergtoppen met een weids uitzicht over de omgeving. 
Politiek.
De uitvoerende macht van het kanton Ticino ligt in handen van de "Consiglio di Stato" (Staatsraad) die uit vijf direct door de bevolking gekozen leden bestaat. De "Consiglio di Stato" wordt om de vier jaar gekozen. De voorzitter en de vicevoorzitter van de "Consiglio di Stato" worden uit het midden van de Staatsraadleden gekozen voor de duur van een jaar. De "Consiglio di Stato" is als volgt samengesteld: 2 liberale-radicalen (Partito Liberale Radicale Ticinese, 1 volksdemocraat (Partito Popolare Democratico; Christendemocratisch), 1 socialist (Partito Socialista Ticinese) en 1 "Leghista" (Lega dei Ticinesi).
De wetgevende macht ligt in handen van het kantonnale parlement, "Gran Consiglio" genaamd. De "Gran Consiglio" bestaat uit 90 leden. De "Gran Consiglio" wordt via algemeen, enkelvoudig stemrecht, voor een termijn van vier jaar gekozen. De bevolking van Ticino kiest ook twee afgevaardigden voor de "Kantonsraad" (eerste kamer federaal parlement) en 8 afgevaardigden voor de Nationale Raad (tweede kamer federaal parlement).
De verkiezing van de kantonnale regering en het kantonnale parlement gebeurt op dezelfde dag.

</doc>
<doc id="19550" url="https://nl.wikipedia.org/wiki?curid=19550" title="Atalanta (vlinder)">
Atalanta (vlinder)

De atalanta ("Vanessa atalanta") of admiraalvlinder of nummervlinder is een van de meest voorkomende vlinders in België en Nederland. In Noord-Europa is het een van de laatste vlinders die gezien kan worden voor de winter begint. In het zuiden vliegt de vlinder ook op zonnige winterdagen. De wetenschappelijke naam van de soort is gepubliceerd in 1758 door Carl Linnaeus als "Papilio atalanta", in de tiende editie van "Systema naturae".
Kenmerken.
De atalanta is een opvallende trekvlinder met een spanwijdte van 5-6 cm. In België en Nederland komen twee generaties per jaar voor. De eitjes worden een voor een op de brandnetel afgezet.
De rups is 35 tot 40 mm lang, en de kleur van exemplaren onderling varieert sterk. De grondkleur is geelachtig grijs tot zwart met op de zijkanten geelwitte vlekken. De rups vouwt de bladtoppen met spinseldraden naar elkaar toe. De pop is grijs of bruin met op de rugzijde blauwglanzende vlekken.
Verspreiding.
Men kan deze vlinders vrijwel overal tegenkomen, tot meer dan 2000 meter hoogte in de Alpen. Ze overwinteren in Zuid-Europa en trekken in het voorjaar naar het noorden. De vliegtijd in Noordwest-Europa is van mei tot oktober. In het najaar trekt een deel van de aanwezige vlinders weer terug en plant zich in het zuiden voort. Soms probeert de imago in Nederland te overwinteren, maar in het algemeen zonder veel succes. Toch worden vaak al vroeg in het jaar waarnemingen gedaan. De hoogste aantallen atalanta's worden gevonden in jaren waarin het in mei en juni warm weer is. De meest noordelijke plaats waar de vlinders kunnen overwinteren is het uiterste zuidwesten van Duitsland.
Het vliegen tijdens de trek gebeurt indien gunstig op grote hoogte, er wordt gebruik gemaakt van noordenwinden, soms ook 's nachts. De vlinder heeft ongeveer vijf weken nodig om van Finland naar de Middellandse Zee te vliegen.
De soort komt ook voor in gematigde gebieden van Azië en in Noord-Amerika.
Voedsel.
Atalanta's leven vooral van nectar, maar ook wel van boomsappen en rottend fruit. Nectarplanten zijn onder andere bloeiende liguster, klimop, vlinderstruik en hemelsleutel. De nectar wordt opgelikt met een lange roltong.
Bedreigingen.
Als trekvlinder moet de atalanta onder andere de Pyreneeën passeren, voor vele blijken de weersomstandigheden daar een niet te nemen obstakel.
Voortplanting.
De waardplant voor de vlinder is de brandnetel. Hier worden de eitjes gedeponeerd en eten de rupsen. Zonder de brandnetel kan de atalanta zich niet voortplanten en dus als soort niet overleven. Een voor de vlinder aantrekkelijke plantencombinatie is een hoekje brandnetels naast of in de buurt van een vlinderstruik.

</doc>
<doc id="19551" url="https://nl.wikipedia.org/wiki?curid=19551" title="Tessin">
Tessin



</doc>
<doc id="19552" url="https://nl.wikipedia.org/wiki?curid=19552" title="Helvetia">
Helvetia



</doc>
<doc id="19554" url="https://nl.wikipedia.org/wiki?curid=19554" title="Noord (rivier)">
Noord (rivier)

De Noord (vroeger ook wel Oude Merwede genoemd) is een getijrivier in de Nederlandse provincie Zuid-Holland tussen de oostzijde van het eiland IJsselmonde en de westzijde van de Alblasserwaard. De Noord is een zeer druk bevaren scheepvaartroute die het rivierenkruispunt met de Beneden-Merwede en de Oude Maas bij Dordrecht verbindt met de noordzijde van Ridderkerk, waar de Lek en de Noord samenvloeien en de Nieuwe Maas vormen.
Bij Papendrecht splitst de Noord zich in twee takken, de eigenlijke Noord en de Rietbaan, met in het midden het eiland Sophiapolder. De stroomrichting in de Noord is afhankelijk van het getij.
Historie.
Oorspronkelijk was het noordelijke deel van de Noord een onbeduidende stroom, Donkersloot genaamd - een kreek waarop geen scheepvaart mogelijk was. Bewijs hiervoor is dat de Noormannen bij hun invallen of de Lek of de Waal opvoeren en niet van de ene rivier naar de ander konden oversteken. Het zuidelijke deel van de Noord is al veel langer een brede rivier en vormde de verbinding tussen de Merwede en het Waaltje.
Nadat de Donkersloot zich had verbreed werd de gehele Noord (samen met de Nieuwe Maas) beschouwd als de benedenloop van de Merwede en werden beide rivieren door de bevolking "Merwe" genoemd. Na de Sint-Elisabethsvloed werden zowel de Noord als de Beneden-Merwede soms aangeduid als de "Oude Merwede". Er was vroeger veel scheepsbouw langs deze rivier, waar nog een deel van over is.
Scheepvaart.
De Noord is belangrijk voor de scheepvaart. Vooral binnenvaartschepen tussen Rotterdam en het achterland maken gebruik van de rivier. Ook de routegebonden recreatievaart maakt druk gebruik van de Noord. Om de rivier goed bevaarbaar te houden worden regelmatig baggeractiviteiten uitgevoerd, vooral op het splitsingspunt met de Oude Maas en de Beneden Merwede.
Plaatsen aan de Noord.
Met de stroom mee:
Oeververbindingen.
De brug over de Noord werd gebouwd in 1939 in het kader van het Rijkswegenplan 1927, als onderdeel van de A15. De snelweg voert sinds 1992 door de Noordtunnel, de brug is nog in gebruik voor lokaal verkeer.
De Sophiaspoortunnel van de Betuweroute ligt onder de Noord, de parallelstroom de Rietbaan en het eiland hier tussenin, de Sophiapolder. De Rietbaan is een smalle aftakking van de Noord aan de kant van Hendrik-Ido-Ambacht. Aan de Rietbaan bevinden zich enkele scheepssloperijen.
De Waterbus (lijn 20) doet de meeste van deze plaatsen aan, lijn 6 doet Kinderdijk aan.
Trivia.
Ter hoogte van Ridderkerk (tegenover Kinderdijk) staat een bedrijfspand dat van enige afstand sprekend op een groot passagiersschip lijkt.

</doc>
<doc id="19555" url="https://nl.wikipedia.org/wiki?curid=19555" title="Noord (windstreek)">
Noord (windstreek)

Noord is een van de vier hoofdwindstreken, naast oost, zuid en west. Het noorden is tegenovergesteld aan het zuiden en geeft de richting van de Noordpool aan. Omdat voor de richtingsbepaling vaak van een magnetisch kompas gebruikgemaakt wordt en de kompasnaald niet overal precies naar de noordpool wijst, onderscheidt men het "geografische" noorden en het "magnetische" noorden. Daarnaast is ook in de astronomie een noordrichting, het "astronomische" noorden, gedefinieerd.
Geografische noorden.
Het "geografische noorden" of "ware noorden" is de richting van de geografische noordpool. Het is bij benadering ook het astronomische noorden.
Magnetische noorden.
Het magnetische noorden is de richting in het horizontale vlak van de veldrichting van het aardmagnetisch veld, de magnetische meridiaan. De geomagnetische noordpool bevindt zich in het noorden van Canada en is voortdurend in beweging. Doordat de magnetische polen niet op de geografische polen liggen, wijst de veldrichting van het aardmagnetisch veld niet overal naar het ware noorden. Dit hoekverschil tussen de magnetische meridiaan en de geografische meridiaan is de variatie en is niet constant, aangezien de magnetische polen zich verplaatsen. In Nederland bedraagt de declinatie ongeveer 0,5° in westelijke richting. In andere gematigde streken komen miswijzingen tot wel 30° voor. Op hogere breedten is de afwijking zo extreem dat een magnetisch kompas niet praktisch bruikbaar meer is. De richting van het magnetisch noorden verandert voortdurend: in Nederland 7' (boogminuten) per jaar in oostelijke richting. Bovendien komen er dagelijkse fluctuaties voor 5'- 10' en kunnen zonnestormen plotselinge verstoringen veroorzaken van 1°.
Een magnetisch kompas heeft bovendien een afwijking ten opzichte van het magnetische noorden die deviatie wordt genoemd. Deze kan op een schip bijvoorbeeld worden beïnvloed door metalen in de nabijheid van het kompas. De deviatie kan met de koers variëren, daarom wordt op schepen bij het kompas gebruikgemaakt van een deviatietabel.
Astronomische noorden.
Het astronomische noorden is de richting van de noordelijke hemelpool. Het is bij benadering de richting van de Poolster.

</doc>
<doc id="19556" url="https://nl.wikipedia.org/wiki?curid=19556" title="Oost (windstreek)">
Oost (windstreek)

Oost is een van de vier windstreken, naast noord, zuid en west.
Oost staat recht tegenover west, zoals ook zuid recht tegenover noord staat.
De betekenis van het woord 'Oriënt' is (letterlijk) de zon komt op in het "oosten".
Omdat het "oosten" is gedefinieerd als de richting waarin de zon lijkt op te komen, is het de richting waar het oppervlak van de aarde naartoe draait. In de astronomie is het "oosten" van de zon omgekeerd gedefinieerd met betrekking tot de draairichting; het oosten is daar de richting van waar het oppervlak van weg draait.
Op de aardbol spreekt men over het Oosten als men het over het oostelijk halfrond heeft. Bijvoorbeeld:
Aardrijkskundige aanduidingen die naar deze windrichting genoemd zijn:

</doc>
<doc id="19557" url="https://nl.wikipedia.org/wiki?curid=19557" title="Zuid">
Zuid

Zuid is een van de windstreken, naast noord, oost, en west.
Het zuiden is tegenovergesteld aan het noorden.
In het uiterste zuiden ligt de Zuidpool.

</doc>
<doc id="19558" url="https://nl.wikipedia.org/wiki?curid=19558" title="West">
West

West is een van de windstreken, naast noord, oost en zuid. West is tegenovergesteld aan oost; op de kompasroos met noord boven, ligt west links.
De schrijfwijze voor 'westen' als windrichting is met een kleine w, voor de aanduiding van een bepaald gedeelte van een land (West-Australië), een provincie (West-Vlaanderen) of een streek (West-Friesland) gebruikt men de hoofdletter W.

</doc>
<doc id="19560" url="https://nl.wikipedia.org/wiki?curid=19560" title="Windstreek">
Windstreek

Een windrichting, windstreek, kompasstreek of hemelstreek is 1/32e deel van de kompasroos en komt overeen met 11,25°. Het wordt gebruikt voor het globaal aangeven van de richting van waaruit de wind komt. De vier hoofdstreken zijn noord, oost, zuid en west. Deze windstreken zijn te combineren, zo ligt noordoost precies tussen noord en oost.
De hoofdstreken worden vaak met de eerste letter afgekort. Soms wordt daarbij vaak de voorkeur gegeven aan de Engelse afkortingen (noorden = N, oosten = E, zuiden = S, westen = W). Behalve dat ze internationaal bekend zijn, hebben ze nog twee voordelen: de O wordt niet met de nul verward (of met de Franse O, die West betekent) en de Z wordt, als de afbeelding op zijn kant staat, niet met de N verward.
De koers van een schip of vliegtuig wordt tegenwoordig meestal in graden (of tientallen graden) aangegeven.
Een tabel met het aantal graden, de afkorting van de windrichting en de benaming bij een in 32 streken opgedeelde kompasroos:
Bij de kortste route tussen twee locaties (grootcirkelnavigatie) blijft de koers meestal niet gelijk.
In tegenstelling tot de richting van de wind (richting van de luchtverplaatsing) wordt bij het aangeven van de windrichting aangeduid waar de wind vandaan komt. Zo is een westelijke wind een luchtverplaatsing van west naar oost. Dit geldt ook voor een 'stroming' van bijvoorbeeld een regengebied of een hogedrukgebied; een westelijke stroming gaat van west naar oost. Er zijn enkele geheugensteuntjes om deze windrichtingen te onthouden: Nooit Opstaan Zonder Wekker, Nooit Oorlog Zonder Wapens en Nooit Op Zondag Werken.

</doc>
<doc id="19561" url="https://nl.wikipedia.org/wiki?curid=19561" title="366">
366

Het jaar 366 is het 66e jaar in de 4e eeuw volgens de christelijke jaartelling.

</doc>
<doc id="19562" url="https://nl.wikipedia.org/wiki?curid=19562" title="Lijst van films A-D">
Lijst van films A-D

Dit is een lijst van films die beginnen met een letter van A tot en met D.

</doc>
<doc id="19563" url="https://nl.wikipedia.org/wiki?curid=19563" title="Lijst van films E-I">
Lijst van films E-I

Dit is een lijst van films die beginnen met een letter van E tot en met I.

</doc>
<doc id="19564" url="https://nl.wikipedia.org/wiki?curid=19564" title="Lijst van films J-R">
Lijst van films J-R

Dit is een lijst van films die beginnen met een letter van J tot en met R.

</doc>
<doc id="19565" url="https://nl.wikipedia.org/wiki?curid=19565" title="Lijst van films S-Z">
Lijst van films S-Z

Dit is een lijst van films die beginnen met een letter van S tot en met Z.

</doc>
<doc id="19566" url="https://nl.wikipedia.org/wiki?curid=19566" title="365">
365

Het jaar 365 is het 65e jaar in de 4e eeuw volgens de christelijke jaartelling.

</doc>
<doc id="19567" url="https://nl.wikipedia.org/wiki?curid=19567" title="Burgerlijk Recht">
Burgerlijk Recht



</doc>
<doc id="19569" url="https://nl.wikipedia.org/wiki?curid=19569" title="363">
363

Het jaar 363 is het 63e jaar in de 4e eeuw volgens de christelijke jaartelling.

</doc>
<doc id="19570" url="https://nl.wikipedia.org/wiki?curid=19570" title="Julianus van Rome">
Julianus van Rome



</doc>
<doc id="19571" url="https://nl.wikipedia.org/wiki?curid=19571" title="362">
362

Het jaar 362 is het 62e jaar in de 4e eeuw volgens de christelijke jaartelling.

</doc>
<doc id="19572" url="https://nl.wikipedia.org/wiki?curid=19572" title="Ee (De Friese Meren)">
Ee (De Friese Meren)

De Ee (Fries en officieel: "De Ie") is een rivier in de gemeente De Friese Meren in de Nederlandse provincie Friesland.
Beschrijving.
De Ee is een waterverbindingsweg tussen de stad Sloten en buurtschap Tacozijl bij het IJsselmeer, globaal samenvallend met de grens van de voormalige gemeenten Gaasterland-Sloten en Lemsterland. Het gedeelte tussen Sloten het Slotermeer wordt Slotergat ("Sleattemer Gat") genoemd.
In de middeleeuwen was de Ee veel langer en vormde een verbinding tussen de voorloper van de Zuiderzee en de Middelzee. Het noordelijkste gedeelte van het restant van dit veenriviertje is nu de Ee en de Noorder Ee, gelegen bij Woudsend. In de middeleeuwen liep hij verder naar het noorden via het gebied waar anno 21ste eeuw de Iewei ligt. Daarna kwam hij in IJlst.

</doc>
<doc id="19573" url="https://nl.wikipedia.org/wiki?curid=19573" title="361">
361

Het jaar 361 is het 61e jaar in de 4e eeuw volgens de christelijke jaartelling.

</doc>
<doc id="19574" url="https://nl.wikipedia.org/wiki?curid=19574" title="Balk (Friesland)">
Balk (Friesland)

Balk is een dorp in de gemeente De Friese Meren, in de Nederlandse provincie Friesland, dat gelegen is ten noordwesten van Lemmer, tussen Harich en Wijckel. Door het dorp stroomt de rivier de Luts. In telde het dorp inwoners.
Geschiedenis.
Balk is ontstaan bij een eenvoudige balkbrug over de Luts, vandaar de plaatsnaam. Later werd deze houten balkbrug vervangen. De plaats komt in 1491 voor het eerst voor als "Balc". In 1509 werd het vermeld als "toe balc", in 1520 als "Wyckelderbalk" en in 1573 als "Balck". Aanvankelijk hoorde Balk bij Harich.
In 1585 werd Balk door Spaanse soldaten uit Groningen geplunderd. Het werd in de 18e eeuw welvarend door de boterhandel, en in de 19e eeuw was het een zelfstandig dorp geworden.
Tot 1 januari 2014 behoorde Balk tot de gemeente Gaasterland-Sloten. Het was daarvan de hoofdplaats met het gemeentehuis van de gemeente.
Monumenten.
Een deel van Balk is een beschermd dorpsgezicht en is een van de beschermde stads- en dorpsgezichten in Friesland.
Zie ook:
Religie.
Balk kende vanouds diverse geloofsgemeenschappen. Een daarvan was de gemeente der Mennonieten in Balk, die zeer streng in de leer was. In het midden van de 19e eeuw is een grote groep naar de Verenigde Staten uitgeweken om zich daar in de omgeving van Goshen in de staat Indiana te vestigen. Een gevelsteen in Balk herinnert nog aan deze oude geloofsgemeenschap.
Eind 17e eeuw vestigde zich een flink aantal hugenoten in Gaasterland. Tussen 1684 en 1721 was in Balk een Waalse kerk gevestigd.
De grootste geloofsstroming is het protestantisme. De protestantse gemeente Balk kent zo'n 1800 zielen en heeft 2 kerkgebouwen: een monumentale kerk aan de Luts en een nieuw(er) kerkgebouw uit 1982. In het dorp is ook een katholieke parochie met een mooie kerk gewijd aan Sint Ludgerus.
In het Molukkerkamp Wyldemerck woonden van 1954 tot 1986 bijna alle Ambonese moslims (zie Geschiedenis van de Molukkers in Nederland). De tweede moskee van Nederland werd daarom in 1956 in Balk gebouwd.
Cultuur.
Het dorp en de rivier hebben de dichter Herman Gorter, wiens grootvader in de 19e eeuw doopsgezind predikant was in Balk, tot zijn beroemde gedicht "Mei" geïnspireerd. Daarin spreekt Gorter overigens niet van een dorp, maar van een stadje, en niet van een riviertje, maar van een watergracht:
Ter herinnering staat er een standbeeld van de dichter. Balk bezit verder een historische kern, met een raadhuis uit 1615.
In Balk en omstreken verschijnt een krant: de "Balkster Courant".
In Balk staat het radiostation van de gemeente De Friese Meren: Radio Spannenburg.
Jaarlijks wordt er door de Kunstkring Gaasterland in Balk een van de grootste kunstmarkten van Noord-Nederland georganiseerd. Meer dan 100 kunstenaars tonen dan hun werk, aan weerszijden van de Luts.
Watersport.
Balk is een centrum voor de watersport. Aan de Luts zijn zeilschool de Ulepanne en zeilschool de Stipe gevestigd. Een grote jachthaven ligt aan de rand van het Slotermeer. Voor fietsers en zeilers vaart er een traditioneel skûtsje als zeilend beurtveer tussen Heeg en Balk. In de wintermaanden wordt vanuit Balk op het Slotermeer om de Berenburgcup gezeild.
Openbaar vervoer.
Bus (Arriva):

</doc>
<doc id="19575" url="https://nl.wikipedia.org/wiki?curid=19575" title="360">
360

Het jaar 360 is het 60e jaar in de 4e eeuw volgens de christelijke jaartelling.

</doc>
<doc id="19577" url="https://nl.wikipedia.org/wiki?curid=19577" title="Filmgenre">
Filmgenre

Een filmgenre is een groep films die specifieke gelijkenissen vertonen, in het bijzonder een gemeenschappelijk thema hebben.
Definitie en indeling.
Het begrip filmgenre noch de afbakening van de verschillende genres is scherp gedefinieerd. Grofweg kan bijvoorbeeld de volgende (onvolledige) indeling worden gemaakt in genres gekenmerkt door een gemeenschappelijke handeling, stemming of vertelvorm. Sommige van deze genres kunnen bovendien gezien worden als subgenre van andere, zoals gangsterfilms van misdaadfilms, rampenfilms van actiefilms, of psychologische thrillers van thrillers.
Genres.
Veelvoorkomende filmgenres zijn:
Mogelijke genres.
Al of niet tot de filmgenres kunnen gerekend worden:

</doc>
<doc id="19578" url="https://nl.wikipedia.org/wiki?curid=19578" title="Bloedlatingsritueel">
Bloedlatingsritueel

Het bloedlatingsritueel was een belangrijk onderdeel van het rituele leven van de Maya's.
Het ritueel werd uitgevoerd door de koning of andere rijksgroten (mannen en vrouwen) bij belangrijke gelegenheden (troonsbestijging, wijding van een tempel, enz.), niet zelden groepsgewijs. Het begon met het doorboren van een lichaamsdeel, vooral de tong, oor of de penis. Vervolgens werd een doornig touw door het doorboorde lichaamsdeel getrokken. Het bloed werd ofwel in het rond gespat, of opgevangen op papier, dat vervolgens waarschijnlijk werd verbrand.
Afgezien van het offer-aspect en de ook elders naar voren komende aandacht voor het mannelijk lid, werd zo waarschijnlijk contact met de voorouders of de goden gezocht. Op reliëfs uit de Klassieke Periode (m.n. uit Yaxchilán) is zichtbaar dat zich een slang (wel met een weinigzeggende term als 'visioenslang' aangeduid) van de offerpapieren en -snoeren verheft, uit wiens geopende muil een voorouderfiguur opdoemt. Deze slang is waarschijnlijk de aardslang.
Voor zulke slangvormige manifestaties van de aarde zijn allerlei parallellen aan te wijzen in de etnografische literatuur van Mesoamerika. De initiatie van een Q'eqchi'-sjamaan uit Belize hield bijvoorbeeld in een opgeslokt en weer uitgebraakt worden door een slang (zie Thompson 1930).
Er bestaat een merkwaardige hiëroglief die het door het bloedlaten geteisterde mannelijke geslacht toont, mogelijk ter aanduiding van het begrip '(koninklijke) verwekker'.

</doc>
<doc id="19579" url="https://nl.wikipedia.org/wiki?curid=19579" title="213 v.Chr.">
213 v.Chr.

Het jaar 213 v.Chr. is een jaartal volgens de christelijke jaartelling.

</doc>
<doc id="19580" url="https://nl.wikipedia.org/wiki?curid=19580" title="212">
212

Het jaar 212 is het 12e jaar in de 3e eeuw volgens de christelijke jaartelling.

</doc>
<doc id="19581" url="https://nl.wikipedia.org/wiki?curid=19581" title="213">
213

Het jaar 213 is het 13e jaar in de 3e eeuw volgens de christelijke jaartelling.

</doc>
<doc id="19582" url="https://nl.wikipedia.org/wiki?curid=19582" title="215">
215

Het jaar 215 is het 15e jaar in de 3e eeuw volgens de christelijke jaartelling.

</doc>
<doc id="19583" url="https://nl.wikipedia.org/wiki?curid=19583" title="211">
211

Het jaar 211 is het 11e jaar in de 3e eeuw volgens de christelijke jaartelling.

</doc>
<doc id="19584" url="https://nl.wikipedia.org/wiki?curid=19584" title="210">
210

Het jaar 210 is het 10e jaar in de 3e eeuw volgens de christelijke jaartelling.

</doc>
<doc id="19585" url="https://nl.wikipedia.org/wiki?curid=19585" title="209">
209

Het jaar 209 is het 9e jaar in de 3e eeuw volgens de christelijke jaartelling.

</doc>
<doc id="19586" url="https://nl.wikipedia.org/wiki?curid=19586" title="208">
208

Het jaar 208 is het 8e jaar in de 3e eeuw volgens de christelijke jaartelling.

</doc>
<doc id="19587" url="https://nl.wikipedia.org/wiki?curid=19587" title="207">
207

Het jaar 207 is het 7e jaar in de 3e eeuw volgens de christelijke jaartelling.

</doc>
<doc id="19590" url="https://nl.wikipedia.org/wiki?curid=19590" title="Tjonger">
Tjonger

De Tjonger of Kuinder (Stellingwerfs: "De Kuunder", Fries: "") is een riviertje dat door de Nederlandse provincie Friesland loopt, van het zuidoosten naar het zuiden. De Tjonger maakt samen met de Opsterlandse Compagnonsvaart deel uit van de Friese Turfroute.
Tjongervallei.
Tussen Mildam en Makkinga is de Tjongervallei een open biotoop met een unieke flora en fauna, hoewel sommige soorten langzaam achteruit gaan. 
In de tweede helft van de 20e eeuw werden er met enige regelmaat nog kornhoenders gezien. Nestelende weidevogels als wulp, grutto, scholekster, kemphaan, leeuwerik, kievit, gele kwikstaart en patrijs worden sinds 2010 steeds minder waargenomen.
Loop.
De Tjonger is 41,7 kilometer lang, maar inclusief de bovenloop, de Boven Tjonger (ook wel gespeld als "Boven-Tjonger" of "Boventjonger") en de benedenloop de Bij- of Tusschenlinde, is de Tjonger ongeveer vijftig kilometer lang.
Bovenlopen.
De Tjonger ontspringt bij de Drentse grens, ongeveer tussen Haule in de gemeente Ooststellingwerf en Veenhuizen in de gemeente Noordenveld in Drenthe, waar nu het Haulerdiep ("Hauler Diep") ligt. Daarna volgt de Boven Tjonger. Bij Oosterwolde kruist dit riviertje het Grootdiep. Verderop gaat de Tjonger middels een duiker onder de Opsterlandse Compagnonsvaart ("Opsterlânske Kompanjonsfeart") door.
Behalve de Boventjonger zijn ook het Grootdiep en het Kleindiep bovenlopen van de Tjonger. Deze riviertjes zijn grotendeels gekanaliseerd en vanwege de natuurlijke stuwen niet bevaarbaar.
Tjonger / Kuinder.
De hoofdstroom van de Tjonger begint vanaf de Boventjonger bij het kruisen van de Opsterlandse Compagnonsvaart. Daarvandaan loopt de rivier naar het westen en gaat langs natuurgebied Delleboersterheide. Daarna kruist het de N353. Langs deze weg loopt het kanaal Prinsenwijk ("Preenzewiek") in zuidelijke richting naar Oldeberkoop. Naar het westen gaat de Tjonger door de polder Tjongerdellen. Bij Mildam ligt een brug en in de buurt de Tjongermolen.
Bijna een kilometer verderop staat de Tsjonger in verbinding met kanaal dat óók de naam Prinsenwijk ("Prinsewyk") draagt en in noordelijke richting door Oranjewoud loopt. Hierna kruist de rivier de A32 bij Oudeschoot en de spoorbrug bij Heerenveen-Zuid en stroomt hij verder in zuidwestelijke richting. Er volgen verbindingen met de Engelenvaart ("Engelenfeart"), die in noordelijke richting langs Nieuweschoot en Heerenveen loopt, en met de Schipsloot naar Wolvega in zuidoostelijke richting.
Daarna kruist de Tjonger met de Broeresloot of Vierhuistervaart ("Broeresleat of Fjouwerhúster Feart"), Jonkers- of Helomavaart ("Jonkers- of Helomavaort") en Pier Christiaansloot ("Pier Christiaanssleat"). Vervolgens buigt de Tjonger naar het zuiden, langs natuurgebied de Brandemeer, door Het Wijd en langs Langelille naar de oude sluis in Schoterzijl.
Benedenlopen.
Voorbij Schoterzijl gaat de Tjonger als de Bij- of Tusschenlinde (vroeger ook Buiten Tjonger, Kromme of Kleine Kuinder genoemd) verder naar Slijkenburg, waar de rivier aanvankelijk in de Linde uitkwam. De Linde maakt tussen Slijkenburg en Kuinre gebruik van de oude stroom van Tjonger (vandaar de oude naam Kuindervaart). 
Bij Kuinre ligt de Oude Kuinre, een restant van de oudste benedenloop van de Tjonger, die hier ooit afboog naar het oosten, om bij Blokzijl in de Steenwijker Aa uit te komen. Bij Slijkenburg nam deze rivier het water van de Linde op. Rond 1200 kwam dit gebied onder invloed van de Zuiderzee te staan. Het water van de Tjonger en de Linde werd voortaan via de Kuindervaart direct naar de Zuiderzee geleid. De riviermonding werd afgedamd met een spuisluis, die in 1243 Kuinderzijl ("Kunresijl") werd genoemd. Dit is vermoedelijk het huidige Kuinre.
De sluis ging voor 1433 verloren, waardoor de benedenloop van de Tjonger weer onder invloed van de getijden kwam te staan. Latere kronieken spreken over een veldslag bij Schoterzijl in 1398, maar het is de vraag of deze sluis toen al bestond. Pas in 1474 werd er daadwerkelijk een nieuwe zeesluis bij Schoterzijl gebouwd. Naar het schijnt had deze zijl twee sluiskokers, die in 1545 werden vervangen door één grotere. Deze Oude Schoterzijl maakte in 1580 plaats voor de Slijkenburgerzijl, verder stroomafwaarts. Plannen uit 1698 om in Kuinre een stenen sluis te bouwen, konden niet tijdig worden gerealiseerd.
Na meerdere stormvloeden kwam de benedenloop in 1702 opnieuw buitendijks te liggen. De Oude Schoterzijl werd in ere hersteld, maar nu als een open scheepvaartsluis uit baksteen. De Tjonger mondde in uit de Bijlinde (die toen nog Buiten Tjonger dan wel Kromme of Kleine Kuinder werd genoemd). Deze rivier stroomde op zijn beurt bij Slijkenburg in de Kromme Linde, die zich voortzette in de Kuindervaart. Omdat de afwatering stagneerde, werd in 1828 de Worstsloot gegraven, die het overtollige water van de Tjonger direct naar zee afvoerde. Of dit getijdenkanaal ook geschikt was voor kleinere schepen is niet bekend. Buitendijks bij Kuinre werd in 1743 het Scheepsdiep gegraven, dat onder toezicht kwam te staan van een afzonderlijke Directie. De aanleg was nodig, omdat zich voor de havenmonding de zandbank Wellerzand had gevormd.
Toen in de jaren 1842 tot 1845 de zeedijken bij Kuinre werden hersteld, werd een nieuwe waaiersluis in de monding van de rivier gebouwd. Het stroomgebied van beide rivieren werd gescheiden. De Kromme Linde behield zijn oude loop langs Kuinre. Het water van de Bijlinde werd via het nieuw aangelegde Nieuwe Kanaal naar zee geleid. Ook de Oude Schoterzijl werd in 1844 vernieuwd en omgebouwd tot binnensluis. De waaiersluis bij Kuinre werd in 1928 vervangen door een schutsluis. De sluis en de buitendijkse haven bleven in functie tot 1942. 
Door de aanleg van de Noordoostpolder zijn de mondingen van Tjonger en Linde in 1942 geblokkeerd. Water uit de Tjonger komt sindsdien tot afvoer via de Friese boezem, onder andere door de Tsjerk Hiddessluizen bij Harlingen en het J.L. Hooglandgemaal bij Stavoren.
Kanalisatie.
De Tjonger is van de Opsterlandse Compagonsvaart tot aan bij Rotstergaast over een lengte van 35 kilometer gekanaliseerd. De kanalisatie vond plaats tussen 1886-1888 ten behoeve van scheepvaart en ontwatering, waardoor voor dit gedeelte ook vaak gesproken wordt van het Tjongerkanaal.
Behoudens enkele meanders die geïsoleerd in natuurterreinen liggen, is er van het oorspronkelijk kronkelige tracé weinig overgebleven. Ten noorden van de oorspronkelijke Tjonger liggen hier en daar rivierduintjes, waarvan de Kiekenberg bij Oudehorne als de fraaiste wordt ervaren. Bij Ketliker Skar ligt de Tjongerdellen, een polder in de vallei waarin ooit de hevig slingerende Tjonger gelegen heeft.
Sluizen.
In het Tjongerkanaal liggen drie grote sluizen: Sluis I, II en III. Bij deze sluizen staan pompen om bij lage waterstand gebiedseigen water terug te pompen ten behoeve van de recreatievaart.
Via Sluis III is er toegang tot de Opsterlandse Compagnonsvaart. Naast Sluis III ligt een sifon onder de Opsterlandse Compagnonsvaart door. Deze verbindt de Tjonger met zijn bovenloop de Boven Tjonger. Door de duiker wordt voorkomen dat gebiedsvreemd water in de Tjonger terechtkomt. Een voormalige sluis in de Tjonger is de oude "Schoterzijl", gelegen bij de gelijknamige buurtschap Schoterzijl.
Archeologie: Tjongercultuur.
Binnen de archeologie is de zogeheten Tjongercultuur als onderdeel van de Federmessercultuur bekend. Hendrik Jan Popping vond er in de jaren twintig van de twintigste eeuw op enkele plaatsen langs de Tjonger vuurstenen werktuigen. Deze vormen de overblijfselen van jager-verzamelaars die hier kampementen hadden tegen het einde van laatste ijstijd (12.000 jaar geleden). Bekende pleisterplaatsen van deze oerjagers zijn Jardinga en Lochtenrek, tussen Oosterwolde en Makkinga. Een site van een nog oudere cultuur uit het laat-paleolithicum, van rendierjagers van de Hamburgcultuur, is nabij Lochtenrek aangetroffen. De N381-brug over de Tjonger is in 2017 verfraaid met de naam Lochtenrek.
Taalgrens en naam.
De Tjonger vormt een taalgrens: globaal kan gesteld worden dat het Friese taalgebied ten noorden ervan ligt, het Stellingwerfse taalgebied (Nedersaksisch) ten zuiden ervan. Uitzondering zijn de zuidelijke vervenersdorpen Appelscha en Ravenswoud, waar vooral de oudere inwoners Fries spreken. Elk taalgebied had zijn eigen naam met daarnaast de formele Nederlandse naam.
De Topografische Dienst van Kadaster Geo-Informatie vermeldt het water als "Kuinder of Tjonger". De naam "De Tsjonger of De Kuunr" geldt sinds 15 maart 2007 als de officiële naam. De Stellingwerfse naam "Kuunder" is sinds 15 maart 2007 ook de officiële naam van de Boven Tjonger.

</doc>
<doc id="19591" url="https://nl.wikipedia.org/wiki?curid=19591" title="Boornsterhem">
Boornsterhem

Boornsterhem, vanaf 1985 officieel Boarnsterhim (Fries, , ), is een voormalige gemeente in de Nederlandse provincie Friesland. De gemeente had 19.391 inwoners (bron: gemeentegids 2012-2013) en een oppervlakte van 168,59 km², waarvan 14,66 km² water. De gemeente, aanvankelijk onder de vernederlandste naam "Boornsterhem", werd gevormd door een gemeentelijke herindeling op 1 januari 1984, en is met ingang van 1 januari 2014 opgeheven en opgedeeld tussen Leeuwarden, Heerenveen, Súdwest-Fryslân en de nieuwe gemeente De Friese Meren.
Geschiedenis.
De gemeente Boornsterhem werd na de gemeentelijke herindeling op 1 januari 1984 gevormd door een samenvoeging van de voormalige gemeenten Idaarderadeel, Rauwerderhem en een groot deel van Utingeradeel.
Bij de oprichting was het een 'overblijfgemeente', bestaande uit het gebied dat overbleef bij de Friese gemeentelijke herindeling, waarbij het aantal gemeenten terug werd gebracht van 44 naar 31. Vanaf het begin vormde de gemeente dan ook geen eenheid, hetgeen zich manifesteerde in zwak bestuur. Daarbij had de gemeente een slechte financiële positie, die in 2009 leidde tot het aftreden van het college van burgemeester en wethouders, en het aanvragen van de artikel 12-status (ondercuratelestelling door de rijksoverheid).
Naam.
De naam van de gemeente verwijst naar de rivier de Boorne ("De Boarn"). In augustus 1979 werd de naam Boarnsterhim genoemd in een rapport van Gedeputeerde Staten over de Friese herindeling van 1984. 
In 1980 dook de naam Boornsterhem op in een advies van een KNAW-commissie om de gemeentenamen niet in het Fries vast te stellen, maar in de eerste plaats Nederlands, met eventueel in het dagelijks leven een vertaling in het Fries. De toenmalige minister van Binnenlandse Zaken, Hans Wiegel, nam dit advies over.
De nieuwe gemeente kreeg bij de start in 1984 inderdaad de naam Boornsterhem, maar na veel discussies was intussen besloten dat gemeenten zelf hun naam mochten wijzigen. In januari 1984 maakte de kersverse gemeenteraad van Boornsterhem meteen gebruik van dit recht: hij besloot om de Friese vorm Boarnsterhim aan te nemen als de officiële naam. Per 3 januari 1985, een jaar na het raadsbesluit, ging deze wijziging in.
Opheffing.
Op 7 september 2009 publiceerde gemeente Boornsterhem een onderzoek dat door een extern bureau was uitgevoerd en dat stelde dat de gemeente sinds de oprichting nooit een eenheid heeft weten te vormen, hetgeen door zowel gemeentebestuur als inwoners werd onderschreven. De gemeente besloot daarop dat het beter zou zijn als de gemeente werd opgeheven en opgedeeld. Hierop startten onderhandelingen over welk dorp bij welke gemeente gevoegd zou gaan worden. Uiteindelijk werd beslist dat de gemeente verdeeld zou worden over 4 buurgemeenten (Leeuwarden, Heerenveen, De Friese Meren en Súdwest-Fryslân). Deze herindelingsoperatie vond plaats op 1 januari 2014, waarmee de gemeente officieel werd opgeheven.
Voor de verdeling van de kernen zie onderstaand staatje bij kernen.
Kernen.
De gemeente Boornsterhem telde achttien officiële kernen (dorpen). De grootste plaats, waar ook het gemeentehuis stond, was Grouw ("Grou"). De gemeente voerde een beleid ten faveure van de Friestalige plaatsnamen. De plaatsnaamborden waren in de hele gemeente eentalig Fries. De Friese benamingen moeten daarom ook in alle officiële stukken gebruikt worden.
Dorpen.
Aantal inwoners per woonkern op 1 maart 2012:
Politiek.
De gemeenteraad van Boornsterhem bestond uit zeventien zetels. Hieronder staat de samenstelling van de gemeenteraad sinds 1998:

</doc>
<doc id="19594" url="https://nl.wikipedia.org/wiki?curid=19594" title="Ondernemingsvorm">
Ondernemingsvorm



</doc>
<doc id="19595" url="https://nl.wikipedia.org/wiki?curid=19595" title="V.o.f.">
V.o.f.



</doc>
<doc id="19599" url="https://nl.wikipedia.org/wiki?curid=19599" title="Windstreken">
Windstreken



</doc>
<doc id="19601" url="https://nl.wikipedia.org/wiki?curid=19601" title="The Coca Cola Company">
The Coca Cola Company



</doc>
<doc id="19606" url="https://nl.wikipedia.org/wiki?curid=19606" title="Canarische Eilanden">
Canarische Eilanden

De Canarische Eilanden (Spaans: "Islas Canarias") vormen een eilandengroep in de Atlantische Oceaan, ten westen van Marokko en de Westelijke Sahara. De zeven grote en een zestal kleinere eilanden vormen samen een van de zeventien autonome regio's van Spanje.
Deze autonome regio is vervolgens verdeeld in de twee provincies Santa Cruz de Tenerife en Las Palmas, elk met een eigen hoofdstad: Santa Cruz de Tenerife respectievelijk Las Palmas de Gran Canaria.
Naam.
De naam Canarische Eilanden houdt verband met het Latijnse "Canariae Insulae", wat "hondeneilanden" betekent. Oorspronkelijk werd deze naam alleen aan het eiland Gran Canaria gegeven. Over de reden van deze naamgeving verschillen de meningen. Volgens sommigen leefden er op het eiland veel grote honden. Anderen speculeren dat met de honden eigenlijk de zeehonden bedoeld werden die ooit in de oceaan rondom de Canarische Eilanden leefden. Een derde verklaring voor de naam is dat de oorspronkelijke bewoners, de Guanchen, honden als heilige dieren beschouwden.
De connectie met honden is terug te vinden in het wapen van de Canarische Eilanden, waar twee honden op afgebeeld zijn.
Vast staat dat de Canarische Eilanden in ieder geval niet vernoemd zijn naar de gelijknamige vogel, de kanarie. Het is andersom: deze vogelsoort is vernoemd naar de eilandengroep, waar ze nog in het wild voorkomt.
Geschiedenis.
Ontstaan.
De eilanden zijn ontstaan door onderzeese vulkanische activiteiten. In feite zijn het de toppen van onderzeese bergen, die zijn gevormd in verschillende perioden. Het oudste gevonden materiaal, omhooggestuwd vanaf de zeebodem, dateert van circa honderd miljoen jaar geleden, terwijl het centrale bergland tussen de dertig en tachtig miljoen jaar oud is. Lanzarote en Fuerteventura zijn vermoedelijk het oudst.
Eerste bewoners.
De eerste bewoners kwamen vermoedelijk rond 3000 v. Chr. uit Noord-Afrika en waren verwant aan de huidige Berbers.
Guanchen.
Vanaf ongeveer de tweede eeuw v. Chr. werden de eilanden bevolkt door de Guanchen. Tot de verovering door de Spanjaarden in de vijftiende eeuw waren zij de enige bewoners van de eilanden. De eerste Guanchen verzamelden eetbare gewassen en vingen vis. Later ontwikkelden ze technieken om gewassen te verbouwen en gingen ze vee houden. Gebruiksvoorwerpen maakten ze van aardewerk, steen en hout. Ze hulden zich in geitenvellen. Toen de eerste Spanjaarden op de eilandengroep verschenen, woonden de meeste eilandbewoners in grotten; slechts enkele families op Gran Canaria woonden in hutten. Het volk verkeerde nog in de steentijd. Een historische bijzonderheid is de gefloten taal, Silbo, die op La Gomera tot op heden als levende traditie bewaard is gebleven.
Antieken.
De eilanden werden in de klassieke oudheid al door zeilschepen bezocht. De Griekse filosoof Plato meende dat de Canarische archipel deel uitmaakte van het legendarische verdwenen rijk Atlantis. De eilanden zijn opgenomen op de kaart van Ptolemaeus, als liggende op de rand van wereld. In 24 na Christus was er volgens de latere schrijver Plinius de Jongere een veldtocht van Juba II naar de eilanden. Hij zou de Canarische eilanden hun naam hebben gegeven.
Herontdekking.
Na de val van het Romeinse Rijk werden de eilanden door velen vergeten, hoewel de Europeanen en de Arabieren van hun bestaan wisten door de klassieke bronnen. Eeuwenlang leefden de eilandbewoners in isolatie. De zeemanskunst waarmee ze naar de eilanden waren gekomen was vergeten, want ze hadden geen boten en allicht ook geen onderling contact. Muhammad al-Idrisi verhaalde in 1154 over acht avonturiers die vanuit Lissabon de Canarische eilanden zouden hebben herondekt, doch zonder blijvend gevolg. In 1312 vond de uit Genua afkomstige Lancelotto Malocello de eilanden. Lanzarote werd vernoemd naar deze man, wiens voornaam ook wel wordt gespeld als Lanzarotto. Zijn herontdekking leidde tot diverse Europese expedities, gemotiveerd door kennis over het goud dat uit sub-Saharaans Afrika kwam. Een Portugese vloot vertrok in 1341 uit Lissabon. In de brief "De Canaria" van Giovanni Boccaccio is hun ontgoochelende wedervaren beschreven. Desondanks stuurde Jacobus III van Majorca opnieuw een zwaarbewapende vloot. Na 1343 werden de eilanden aangedaan door Catalaans-Aragonese schepen en werd een missioneringsbisschop geïnstalleerd op Gran Canaria. Eilandbewoners werden weggevoerd en als slaaf aan het werk gezet in Mallorca. Er kwam een inheemse ontvolking op gang, die nog versnelde na 1400.
Spaanse verovering.
De Franse ontdekkingsreiziger Jean de Béthencourt leidde in 1402 een expeditie naar de Canarische Eilanden om in opdracht van de Kroon van Castilië de eilanden te veroveren. De Guanchen gaven zich echter niet zonder slag of stoot gewonnen en in eerste instantie lukte het de Castiliaanse troepen alleen om Lanzarote in te nemen. Pas twee jaar later, na vele veldslagen, slaagden de troepen van de Normandische edelman erin om de bewoners van de eilanden Fuerteventura, El Hierro en La Gomera te verslaan. Veel Guanchen sneuvelden in de strijd. Anderen werden gevangengenomen en verkocht als slaven. In 1404 stichtte De Béthencourt de stad Betancuria op Fuerteventura, als hoofdplaats van het eiland. Twintig jaar later kwam hij tijdens de verovering van Gran Canaria na een gevecht met de oorspronkelijke bewoners van dit eiland om het leven.
Intussen speelde de rivaliteit tussen Spanje en Portugal over de heerschappij op zee. Met het verdrag van Alcáçovas uit 1479 werden de Canarische eilanden aan Spanje toegewezen.
De Guanchen op Gran Canaria wisten zich staande te houden, ondanks herhaalde pogingen van de Castilianen om ook dit eiland in te nemen. Pas in 1483, onder het gezamenlijke bewind van koning Ferdinand van Aragon en koningin Isabella van Castilië, werd na een nieuwe periode van vijf jaar van strijd Gran Canaria ingenomen. Na de verovering van Gran Canaria lieten de nieuwe machthebbers hun oog vallen op het eiland La Palma. De veroveraar Alonso Fernández de Lugo versloeg in snel tempo de kleine legers van enkele koninkrijkjes op La Palma. Koning Tanausü trok zich echter terug in de vulkaankrater van Taburiente. Hij werd daarop door Fernández uitgenodigd om deel te nemen aan vredesbesprekingen. Tijdens deze besprekingen nam Fernández koning Tanausü en zijn volgelingen gevangen. De koning werd op een boot gezet naar het Spaanse vasteland. Hij zou zijn bestemming niet bereiken: Tanausü weigerde al het voedsel dat men hem aanbood, en stierf tijdens de reis.
Gesterkt door zijn successen op het eiland La Palma zette Fernández in 1494 koers naar Tenerife, het enige eiland dat nog niet onder het gezag van de Castiliaanse Kroon was geplaatst. De Guanchen gaven zich echter niet gewonnen. Vele Castilianen stierven tijdens de gevechten en Fernández was genoodzaakt zijn troepen terug te trekken van Tenerife, om een jaar later terug te keren. Deze keer lukte het hem wel om het eiland te veroveren: in 1496 werd het laatste verzet gebroken.
De Guanchen werden gedwongen om voor de Spanjaarden te werken, zowel op het land als in de suikerraffinaderijen. Velen werden als slaaf verkocht op de slavenmarkten van Sevilla en Valencia. Het land dat de Guanchen bezaten, moesten zij afstaan aan de nieuwe grootgrondbezitters, bestaande uit voormalige veroveraars, kolonisten, handelaren en de kerk. Slechts de leden van de koninklijke families en de Guanchen die aan de zijde van de Spanjaarden hadden meegevochten, mochten een stuk land behouden. In 1541 schreef de Italiaan Girolamo Benzoni, toen hij de eilanden bezocht, dat de Guanchen bijna waren uitgestorven en dat hun taal ook de bezetting door de Spanjaarden niet had overleefd.
Na de verovering.
In de volgende twee eeuwen werden de nederzettingen op de Canarische Eilanden steeds welvarender, doordat ze als handelspost dienden voor de Nieuwe Wereld. Vooral op La Palma werden grote paleizen en kerken gebouwd. De "El Salvador"-kerk is een van de best overgebleven voorbeelden van de 16e-eeuwse architectuur op het eiland. Tussen 1550 en 1600 ontstond er op de eilanden een Vlaamse Canarische Natie. Er kwamen veel Vlamingen wonen, die er suikerplantages oprichtten. Nog altijd vindt men er straten en huizen met Vlaamse namen. Suikerriet werd een belangrijk exportproduct van de eilanden en zorgde voor een groot deel voor de stijgende welvaart. Op de suikerrietplantages werkten Europeanen en Afrikaanse slaven, ondanks het verbod op slavenhandel dat Spanje in 1537 had ingesteld. De teelt van suikerriet veroorzaakte het verdwijnen van de oorspronkelijke bossen en er ontstond vanaf de kale hellingen erosie.
De rijkdom van de eilanden trok regelmatig piraten aan en leidde meer dan eens tot gevechten met andere mogendheden, die telkens tevergeefs probeerden de Canarische Eilanden te veroveren op de Spanjaarden. Een van die aanvallen werd tijdens de Tachtigjarige Oorlog uitgevoerd door een Nederlandse vloot van 74 schepen en 12.000 manschappen onder aanvoering van Pieter van der Does. Het lukte de Nederlanders om in 1599 op Gran Canaria aan wal te gaan en de stad Las Palmas de Gran Canaria te belegeren. Ze eisten dat de stad zich zou overgeven en alle rijkdommen aan hen zou overdragen. Ze kregen slechts twaalf schapen en drie kalveren. Woedend trokken 4000 Nederlandse soldaten naar de plaats Santa Brigade, waar de Raad van de Canarische Eilanden zich verscholen had. Ze werden daar echter in de val gelokt door 300 Canarische soldaten die 150 Nederlanders ombrachten en de rest dwongen zich terug te trekken. Teruggekomen bij Las Palmas deden ze vervolgens nog een poging om de stad plat te branden, maar ook dit lukte niet, waarop de Nederlanders besloten zich helemaal terug te trekken uit de Canarische Eilanden.
Columbus.
De Genuese ontdekkingsreiziger Christoffel Columbus onderbrak zijn reizen van Spanje naar Amerika tot viermaal toe op de Canarische Eilanden. Driemaal verbleef hij op Gran Canaria en eenmaal op La Gomera. Hij koos de Canarische Eilanden als tussenstop, omdat de eilanden precies op de juiste plek liggen om volledig gebruik te kunnen maken van de constante westwaartse passaatwinden en zeestromingen. De huidige hoofdstad van Gran Canaria, Las Palmas, speelde een belangrijke rol tijdens de ontdekkingsreizen van Columbus naar Amerika. Hier kwam hij weer op krachten en werden zijn drie schepen, de "Pinta", de "Santa María" en de "Niña", in gereedheid gebracht om de grote reis over de "Duistere Zee" (de huidige Atlantische Oceaan) naar de Nieuwe Wereld te maken. Van zijn verblijf in Las Palmas getuigen de Bedevaartkapel van Columbus, waar de zeer gelovige Columbus regelmatig kwam bidden, en het Huis van Columbus ("Casa de Colón"), beide in de wijk Vegueta.
Wijn en cochenille.
Na de verovering van de Caraïben, waar suiker goedkoper kon worden geproduceerd, kwam er een einde aan de suikerindustrie op de Canarische eilanden. Deze industrie werd opgevolgd door de productie van wijn. In 1665 werd in Londen de Canary Islands' Company opgericht, die de handel met Groot-Brittannië in handen had. In 1685 en 1687 was er een grote sprinkhanenplaag, die de wijngaarden vernietigde. Daarnaast was er concurrentie met wijn uit Madeira en Málaga. Ten slotte nam door de Spaanse Successieoorlog (1701-1713) de wijnhandel met Groot-Brittannië af. Hierna begon men met de productie van de cochenilleluis om karmijn te winnen.
In 1706 werd de plaats Garachico verwoest door een uitbarsting van de Volcán Negra. In 1744 stichtten Augustijner monniken een universiteit in La Laguna.
In 1797 viel Nelson Santa Cruz de Tenerife aan in een poging om de eilanden te veroveren. Hij verloor de strijd en daarbij ook zijn arm. Naar verluidt bood de gouverneur van Santa Cruz de admiraal een glas lokale wijn aan.
Vanaf 1800.
In 1812 werden de Canarische eilanden een Spaanse provincie. Er ontstond vervolgens rivaliteit tussen de eilanden. De rivaliteit tussen de twee steden Santa Cruz de Tenerife en Las Palmas de Gran Canaria over welke van de twee zich de hoofdstad van de eilanden mocht noemen, leidde in 1927 tot de opsplitsing van de Canarische Eilanden in twee provincies. Deze indeling bleef gehandhaafd, ook toen de eilanden later autonomie verkregen.
In het begin van de 20e eeuw begonnen de Britten met het verbouwen van bananen op de Canarische Eilanden. Dit zou uiteindelijk een belangrijker exportproduct worden dan het eerdere suikerriet en de wijn.
Uit angst voor een staatsgreep stuurde de toenmalige Republikeinse regering van Spanje de held uit de Marokko-oorlogen, Francisco Franco, naar Tenerife. In 1936 greep hij daar de macht, waardoor de Spaanse Burgeroorlog begon. Hierdoor stagneerde de economie op de eilanden opnieuw. Er ontstond verzet tegen Franco en het Canarisch nationalisme leefde op.
Na de oprichting van het koninkrijk Spanje (na de dictatoriale periode van Franco gedurende de tijd van de Spaanse Staat) werd er in 1982 een wet aangenomen die voorzag in de autonomie voor de Canarische Eilanden. In 1983 werden de eerste autonome Canarische verkiezingen gehouden.
In 1986 werd Spanje, en daarmee ook de Canarische eilanden, lid van de Europese Unie.
De wereldwijde pandemie van COVID-19 in 2020 ging grotendeels aan de eilandgroep voorbij. Een calima of tropische zandstorm legde in februari 2020 het leven min of meer stil. Het luchtverkeer werd stilgelegd en het carnaval afgelast. Onderzoekers stelden in oktober 2020 vast, dat hierdoor de eilanden aanzienlijk minder gevallen van corona te verwerken kregen.
Geografie.
De Canarische Eilanden bestaan uit zeven grote eilanden en zes kleinere eilandjes. De eilandengroep ligt ongeveer honderd kilometer ten westen van de kust van Zuid-Marokko. De eilanden liggen geografisch gezien in een licht gekromde boog, met Lanzarote als oostelijkste eiland en El Hierro als westelijkste. Deze eilanden worden gewoonlijk beschouwd als behorend tot Afrika hoewel zij niet op de Afrikaanse continentale plaat liggen.
Plantkundig behoren de Canarische Eilanden, samen met de Kaapverdische Eilanden, de Azoren en Madeira, tot Macaronesië. Ze herbergen een groot aantal endemische soorten, waaronder bijvoorbeeld de Canarische dadelpalm.
Voor het warme subtropische klimaat is onder andere de Canarische stroom van belang.
Vier van de dertien nationale parken van Spanje bevinden zich op de Canarische Eilanden, meer dan in enige andere autonome gemeenschap. El Teide is het meest bezochte nationale park van Spanje en ook het oudste en grootste op de Canarische Eilanden.
Geologie.
Zo'n 180 miljoen jaar geleden, tijdens de Jura, brak het supercontinent Pangea uit elkaar. Een van de eerste riften ontstond ten westen van waar nu Afrika ligt. Het bekken dat zo ontstond, vormde de Atlantische Oceaan. Boven de traag bewegende Afrikaanse Plaat ontwikkelde zich de Canarische archipel. De exacte oorzaak daarvan is nog niet duidelijk. De meest gedragen hypothese is voorlopig een hotspot, een relatief zwakke plek in de aardkorst waar zich vulkanische activiteiten voordoen. Deze hotspot werd in het Krijt actief en vanaf het Mioceen werden de vulkanische eilanden zichtbaar. Zo'n 20 miljoen jaar geleden kwam Lanzarote als eerste aan de oppervlakte, terwijl Tenerife en La Palma zich pas 2 miljoen jaar geleden lieten zien. De vulkanische activiteiten gaan door en de eilanden blijven geologisch actief.
Eilanden.
El Hierro.
El Hierro, ook bekend onder de naam Ferro, is het meest westelijk gelegen Canarische eiland. Het is het kleinste van de zeven hoofdeilanden van de archipel en heeft ook de minste inwoners.
Fuerteventura.
Fuerteventura is, met een oppervlakte van 1660 km², het op een na grootste eiland van de groep. Het is het oudste Canarische eiland. Drie kilometer voor de kust van Fuerteventura ligt het kleine onbewoonde Isla de Lobos.
Gran Canaria.
De hoofdstad van Gran Canaria is Las Palmas de Gran Canaria, de grootste stad van de Canarische eilanden en een van de hoofdsteden van de regio (samen met Santa Cruz de Tenerife). In het centrum van het eiland liggen de Roque Nublo (1813 m) en Pico de las Nieves (1949 m). In het zuiden van Gran Canaria liggen populaire toeristenbestemmingen, waaronder Maspalomas en Playa del Inglés.
La Gomera.
La Gomera is geologisch gezien een van de oudste eilanden van de groep.
Lanzarote.
Lanzarote is het oostelijkste Canarische eiland. De hoofdstad is Arrecife.
Chinijo-archipel.
De Chinijo-archipel ligt ten noordoosten van Lanzarote en omvat een aantal kleine eilandjes en klippen, waaronder La Graciosa, Alegranza, Montaña Clara, Roque del Este en Roque del Oeste. Het enige bewoonde eilandje hiervan, en tevens het kleinste bewoonde Canarische eiland, is La Graciosa.
La Palma.
Op La Palma kwam de vulkaan Teneguía, die deel uitmaakt van de vulkanengroep Cumbre Vieja, in 1971 nog tot uitbarsting.
Vijftig jaar later, in de middag van 19 september 2021, was er opnieuw een eruptie binnen dezelfde vulkanengroep. Toen barstte de vulkaan Montaña Rajada (Tajogaite) gedurende bijna drie maanden uit.
Tenerife.
Tenerife is het grootste Canarische eiland en heeft ook de meeste inwoners van de eilandengroep. De twee belangrijkste steden op het eiland zijn Santa Cruz de Tenerife (een van de hoofdsteden van de regio) en San Cristóbal de La Laguna, dat op de Werelderfgoedlijst staat. El Teide (3718 m), tevens vermeld op de Werelderfgoedlijst, is de hoogste berg van Spanje.
Politiek.
De Canarische Eilanden vormen een autonome regio van Spanje en bestaan uit twee provincies: Santa Cruz de Tenerife en Las Palmas. De hoofdsteden van beide provincies, (Santa Cruz de Tenerife en Las Palmas de Gran Canaria), vormen samen ook de hoofdsteden van de autonome regio Canarische Eilanden. Elk van de zeven hoofdeilanden wordt bestuurd door een eilandraad, "Cabildo Insular" genoemd.
De eilanden hebben dertien zetels in de Spaanse Senaat. Elf daarvan worden rechtstreeks gekozen door de bevolking (drie voor Gran Canaria, drie voor Tenerife, een voor elk ander eiland) en twee zetels worden benoemd door het parlement van de Canarische Eilanden. De senaat is het enige overheidslichaam dat de regering toestemming kan geven een autonome gemeenschap sancties op te leggen als deze zijn grondwettelijke verplichtingen niet nakomt. Ook wordt de senaat geraadpleegd als de centrale overheid wetten van de verschillende gemeenschappen probeert te harmoniseren.
De Coalición Canaria regeert momenteel de Spaanse deelstaat Canarische Eilanden met een minderheidsregering sinds de breuk van mei 2005 met de Partido Popular, de Spaanse conservatieve partij. De partij voert tegenwoordig een neoliberaal beleid dat sterk gericht is op de economie van de regio, maar streeft geen afscheiding van Spanje meer na. Enkele voorlopers van deze partij deden dat wel, voor de fusie van 1993.
Religie.
Het merendeel van de Canarische bevolking is rooms-katholiek gedoopt. Er zijn geen betrouwbare cijfers over de ledenaantallen van de verschillende religieuze gemeenschappen. Het aantal plaatsen van aanbidding werd in 2012 vastgesteld in een onderzoek. Katholieke kerken 155, Jehova's Getuigen 45, Moslims 29, Boeddhisten 14, Adventisten 10, Mormonen 9, Bahá'í 8, Anglicanen 5, Joden 5.
Rooms-katholieke kerk.
De Maagd van Candelaria is de beschermheilige van de Canarische eilanden. Ter ere van haar is de Koninklijke Basiliek van Onze-Lieve-Vrouw van Candelaria in Candelaria. Op de Canarische eilanden werden twee katholieke heiligen geboren: Petrus van Betancurt en José de Anchieta. De twee waren ook zendelingen in Guatemala en Brazilië.
De Canarische eilanden zijn onderverdeeld in twee katholieke bisdommen, elk geregeerd door een bisschop:
Klimaat.
De Canarische Eilanden hebben een subtropisch klimaat zonder seizoensveranderingen. Het gehele jaar door dezelfde zomerse temperaturen, woestijnachtig op de oostelijke eilanden, iets vochtiger op de westelijker gelegen eilanden. Volgens de universiteit van Syracuse heeft de stad Las Palmas op Gran Canaria het beste klimaat ter wereld.
De gemiddelde maandtemperaturen verschillen lichtelijk per eiland. En zelfs op één eiland kunnen er lokale verschillen zijn. Zo is het zuiden van Gran Canaria warmer en droger dan het noorden. Om toch een idee te geven van weergemiddelden op de Canarische Eilanden hieronder de tabel betreffende de luchthaven van Gran Canaria.
Cultuur.
De bevolking van de Canarische eilanden is gehecht aan haar diepgewortelde tradities en kunstnijverheid. De ambachten omvatten borduurwerk, keramiek, kantklossen, houtsnijwerk enzovoorts. Elk eiland heeft zijn eigen specialiteit. Zo staat La Gomera bekend om zijn gevlochten manden en is Tenerife het centrum voor traditionele potten in Guanchestijl. Op El Hierro maakt men geweven tapijten en tassen en in de stad Ingenio op Gran Canaria is borduurwerk van de eilanden te vinden. Deze ambachten komen voort uit invloeden van allerlei culturen, waarvan de Guanche-ontwerpen het meest authentiek zijn. Deze zijn nagemaakt van archeologische vondsten en worden traditioneel uitgevoerd. Het betreft dan vooral aardewerk in de Moors geïnspireerde Azulejostijl. In het regionale dieet speelt maiszetmeel ("gofio") van oudsher een belangrijke rol.
Een typisch Canarisch gerecht zijn papas arrugadas: in zout water gekookte aardappelen die met rode of groene mojosaus worden geserveerd en met schil en al worden opgegeten.
Carnaval speelt een grote rol op de Canarische eilanden. Het carnaval van Santa Cruz op Tenerife wordt wel vergeleken met de spektakels van Rio de Janeiro en New Orleans. Het vindt jaarlijks plaats tijdens de tien tot veertien dagen voor Aswoensdag.
Vervoer.
De Canarische Eilanden hebben in totaal acht luchthavens, twee van de grootste havens van Spanje en een netwerk van autosnelwegen op de diverse eilanden. Tussen de eilanden varen veerboten die veel passagiers en grote hoeveelheden goederen (vrachtwagens) kunnen vervoeren. Ook zijn er moderne snelle ferryverbindingen waarmee bijvoorbeeld de reistijd tussen Tenerife en Gran Canaria ongeveer een uur is en La Palma kan vanaf Tenerife in twee-en-een-half uur worden bereikt.
De grootste luchthaven is de luchthaven Gran Canaria, met jaarlijks ongeveer 10 miljoen passagiers. Dit is qua reizigersaantallen het vijfde vliegveld van Spanje. De grootste haven bevindt zich in de stad Las Palmas. Het is een belangrijke havenstad voor de handel met Europa, Afrika en Amerika. Het is de vierde grootste commerciële haven in Spanje met meer dan 1,4 miljoen TEU's. De grootste commerciële bedrijven van de wereld werken hier. In deze haven is er een internationale post van het Rode Kruis, een van de wereldwijd slechts vier van zulke posten. Tenerife heeft twee luchthavens, Tenerife Noord (4 miljoen passagiers per jaar) en Tenerife Zuid (bijna 7 miljoen passagiers). Als geheel verwerken de Canarische Eilanden ongeveer 16,9 miljoen passagiers per jaar. Het grootste deel hiervan wordt verwerkt door de twee grote eilanden: Tenerife (6,2 miljoen) en Gran Canaria (5 miljoen).
Tram en spoor.
In 2007 is de Tram van Tenerife geopend. Deze tram, de enige op de Canarische Eilanden, maakt het mogelijk om te reizen tussen Santa Cruz de Tenerife en San Cristóbal de La Laguna. Momenteel zijn er plannen voor nog twee spoor- of tramtrajecten op Tenerife en één op Gran Canaria. De trein op Tenerife zou van het noorden naar het zuiden moeten gaan rijden, tussen Santa Cruz de Tenerife (noorden) en Costa Adeje in Adeje (zuiden), en de trein op Gran Canaria van Las Palmas de Gran Canaria (noorden) naar Maspalomas (zuiden).
Economie.
De afgelopen decennia is met name in de zuidelijke streken van Tenerife en Gran Canaria het toerisme een belangrijke bron van inkomsten geworden. Bananen, die voornamelijk geteeld worden op de eilanden La Palma en Tenerife, zijn een belangrijk exportproduct naar het moederland Spanje. Op Gran Canaria worden ook bloemen geteeld voor de export. In vroeger tijden kweekte men er cochenilleluizen op de veelvoorkomende vijgcactus als uitgangsproduct voor de kleurstof karmijnzuur.
Wijnbouw op de Canarische Eilanden neemt eveneens een belangrijke plaats in.
De Canarische Eilanden behoren wel tot het douanegebied maar niet tot het btw- en accijnsgebied van de Europese Unie. Dit wil zeggen dat bij het transport van goederen tussen de Canarische Eilanden en de andere landen van de EU er géén invoerrechten verschuldigd zijn, maar wel accijnzen en btw.
Toeristische statistieken.
Aantal toeristen die in 2018 de Canarische Eilanden hebben bezocht, per eiland:

</doc>
<doc id="19607" url="https://nl.wikipedia.org/wiki?curid=19607" title="SWOT">
SWOT

De afkorting SWOT komt voor in de volgende betekenissen:

</doc>
<doc id="19608" url="https://nl.wikipedia.org/wiki?curid=19608" title="Kanarische eilanden">
Kanarische eilanden



</doc>
<doc id="19609" url="https://nl.wikipedia.org/wiki?curid=19609" title="Islas Canarias">
Islas Canarias



</doc>
<doc id="19610" url="https://nl.wikipedia.org/wiki?curid=19610" title="Ticino">
Ticino



</doc>
<doc id="19611" url="https://nl.wikipedia.org/wiki?curid=19611" title="Portfolio-analyse">
Portfolio-analyse

De portfolio-analyse wordt in de marketing gebruikt bij beslissingen over investeringen in product-marktcombinaties, het portfolio, waarin de organisatie actief is. De organisatie kan zowel een bedrijf als een non-profitinstelling zijn. Uitgaven voor onderzoek en ontwikkeling kunnen ook als investeringen in een portfolio worden gezien. Een portfolioanalyse geeft inzicht in de mate van de surpluswinst: hoe groot is de bijdrage van de product-marktcombinatie aan de continuïteit van de organisatie. Het doel is een mix van product-marktcombinaties die op korte en op langere termijn in balans is. De portfolio-analyse ondersteunt beslissingen die hiervoor moeten worden genomen. 
Verschillende product-marktcombinaties worden in een matrix weergegeven, met op een as de verschillende markten en deelmarkten waarop de organisatie actief is en op de andere as de producten die de organisatie biedt. Elk van de vakken van de matrix vormen een combinatie van een product met een markt. De marktpositie wordt voor iedere combinatie ingevuld: de verwachte kasstroom van de product-marktcombinatie voor de organisatie. Een organisatie zal een goede mix van product-marktcombinaties moeten hebben, zowel producten in opkomst, als producten waaraan goed wordt verdiend.
Er bestaan verschillende portfoliomodellen, maar de BCG-matrix en de General Electric-matrix zijn de bekendste.

</doc>
<doc id="19612" url="https://nl.wikipedia.org/wiki?curid=19612" title="SWOT analyse">
SWOT analyse



</doc>
<doc id="19613" url="https://nl.wikipedia.org/wiki?curid=19613" title="Swot">
Swot



</doc>
<doc id="19615" url="https://nl.wikipedia.org/wiki?curid=19615" title="Lijst van films noirs">
Lijst van films noirs

Dit is een lijst van proto, klassieke en post/neo films noirs:

</doc>
<doc id="19619" url="https://nl.wikipedia.org/wiki?curid=19619" title="Heilige Roomse Rijk">
Heilige Roomse Rijk

Het Heilige Roomse Rijk van de Duitse natie (Duits: "Heiliges Römisches Reich Deutscher Nation", Italiaans: "Sacro Romano Impero della Nazione Germanica", Latijn: "Sacri Romani Imperii Nationis Germanicae, Frans: Saint Empire romain germanique") was een rijk in Centraal-Europa en omringende gebieden. 'Rooms' betekent in dit verband zowel 'romeins' (het zou een voortzetting zijn van het West-Romeinse Rijk) als 'gelegitimeerd door het hoogste kerkelijke gezag in Rome'. Het was geen staat in de moderne betekenis van het woord, maar een bestuurlijk en politiek verband van grondgebieden in wereldlijke en kerkelijke hand die direct of indirect onderworpen waren aan de soevereiniteit van de Rooms-Duitse keizer of koning, lange tijd op basis van plaatselijk geldend leenrecht.
De keizer werd gezalfd en gekroond door het hoofd van de Rooms-Katholieke Kerk, de paus, een ceremonie die beide partijen in de 13e eeuw waren overeengekomen. De relatie van de keizer met zijn gebieden veranderde herhaaldelijk, evenals zijn machtsbereik. Een deel van het Rijk stond onder persoonlijke controle van de keizer, het overige deel bestond uit een groot aantal grondgebieden die in leen waren gegeven als hertogdom, graafschap, prinsdom, bisdom, of aartsbisdom en uit vrije steden en rijkssteden. De autonomie van deze gebieden nam in de loop van de middeleeuwen toe door maatschappelijke ontwikkelingen, onderlinge militaire veroveringen, huwelijken en erfopvolging. De centrale macht en bestuurlijke samenhang namen daardoor af. In de late 15e en vroege 16e eeuw werden voor het Duitse deel van het rijk een aantal overkoepelende instituties geschapen die achteraf als staatsrechtelijk of constitutioneel van aard kunnen worden gezien, zoals de Rijksdag als gemeenschappelijke bestuurlijke vergadering, het Rijkskamergerecht als hoogste rechterlijke instantie en de kreitsen als bestuurseenheden met zeggenschap door burgervertegenwoordiging.
Wanneer het Heilige Roomse Rijk ontstond is niet precies aan te geven. De keizerstitel werd in het westen van Europa opnieuw ingevoerd met de keizerskroning van Karel de Grote in 800. In 962 liet Otto I de Grote, de koning van het Oost-Frankische of Duitse koninkrijk, zich door de paus tot keizer kronen. Dit was een door beide machten nieuw bedachte ceremonie die het keizerschap als berustend op de wil van de door de Rooms-Katholieke Kerk aanbeden God moest legitimeren en de keizer als diens regerende hand op aarde verbeeldde. De verbinding tussen het Duitse koningschap en de keizerstitel vormde sindsdien de basis van het Heilige Roomse Rijk. Ook het hertogdom Lotharingen, het koninkrijk Italië, het graafschap Bourgondië (dat laatste als 'Rijks'-Bourgondië te onderscheiden van het Franse hertogdom Bourgondië) en Rijks-Vlaanderen, behoorden tot het Rijk. Het noordwesten van het huidige Frankrijk (Artois) met het tot dusver tot het koninkrijk Frankrijk behorende Kroon-Vlaanderen kwam in 1529 binnen het Duitse Rijk. Lotharingen, Artois en delen van de Elzas, Vlaanderen en 'Rijks'-Bourgondië werden door Frankrijk veroverd in de 17e en 18e eeuw. De Duitse gebieden bleven steeds de kern van het Rijk vormen. Daarnaast werd de keizer in het middeleeuws christelijk denken als wereldlijke tegenhanger van de paus gezien, met een universeel gezag.
Het Duitse koningschap was aanvankelijk erfelijk. Dit evolueerde echter in de loop der jaren via een voorstel tot erfopvolging dat werd aangenomen door de keurvorsten, de feodale bovenlaag van het Rijk, tot een koning die geheel werd gekozen. In de middeleeuwen kon de koning zich pas keizer noemen nadat hij door de kerk in Rome was erkend. Dat vereiste de pauselijke goedkeuring en kroning, die vaak pas na diplomatieke onderhandelingen gegeven werd waarbij over en weer toezeggingen werden gedaan. Sinds de 16e eeuw nam de koning de keizerstitel aan als erfelijke titel direct en zonder tussenkomst van Rome. Het huis Habsburg had de keizerstitel erfelijk weten te verklaren. Daarvoor had Rome afstand gedaan van zijn legaliserende macht, omdat Habsburg in de 16de eeuw de sterkste macht van de rooms-katholieke vorsten en standen in het Rijk was geworden. Het koningschap werd sindsdien een rang van lagere orde, toebedeeld aan enkele machtige keurvorsten, of eigenmachtig aan zich getrokken, zoals door de hertog van Brandenburg die zichzelf in 1702 tot koning van Pruisen verklaarde.
Het Rijk werd uiteindelijk op gezag van keizer Napoleon in 1806 opgeheven en vervangen door een nieuwe eigendoms-, machts- en bestuursstructuur (zie ook Duitse Bond).
Ontwikkeling van de naam.
De naam "Heilige Roomse Rijk" is geleidelijk ontstaan. Het rijk werd "Rooms" genoemd omdat het gezien werd als voortzetting van het (West-)Romeinse Rijk, een idee dat "translatio imperii" genoemd werd. Het adjectief "Heilig" werd daar in de 12e eeuw aan toegevoegd om aan te geven dat de keizerlijke waardigheid direct van God aan de keizer zou zijn overgedragen. Het hoofd van de kerk was in deze de bemiddelaar en kroonde en zalfde de koning 'als keizer'.
Het Roomse Rijk.
Onder de eerste keizers had het keizerrijk geen eigen naam. Het keizerschap was persoonlijk en niet verbonden met een bepaald gebied. De oorspronkelijke, Latijnse, keizerstitel die door Karel de Grote en Otto I de Grote gevoerd werd was "Imperator Augustus". In 982 veranderde Otto II de titel in "Romanorum Imperator" (keizer van de Romeinen). Het duurde echter tot 1034 voordat het keizerrijk zelf "Romanum Imperium" ("Roomse" of "Romeinse Rijk", Duits: "Römisches Reich") genoemd werd.
Door het Rijk "Römisch/Romeins/Rooms" te noemen, presenteerden de keizers het rijk nadrukkelijk als voortzetting van het Romeinse Rijk. De rechtvaardiging hiervoor was het concept "Translatio imperii" dat stelde dat het (West-)Romeinse Rijk niet ten onder was gegaan maar werd voortgezet door de latere keizers. In het middeleeuws christelijk denken was dat zeer belangrijk, omdat volgens mogelijke interpretatie van het Bijbelboek Daniël de eindtijd zou aanbreken na de ondergang van het IJzeren Rijk, wel aangeduid als het Romeinse Rijk. Als opvolgers van de Romeinse keizers maakten de Duitse/Oost-Frankische keizers ook aanspraak op de beschermheerschappij over de hele christelijke wereld en op een voorrangspositie ten opzichte van andere heersers. Zoals de paus een universeel geestelijk gezag had, had de keizer dat op wereldlijk gebied. De geslachten van de Ottonen en daarna de Stauffen hadden een zodanig sterke positie verworven dat zij erfelijk koning en vervolgens keizer werden. Na hun verval werden koningen en keizers in het Duitse Rijk weer naar Germaanse traditie gekozen door de zogenaamde 'rijksstanden', die uit de adel bestond met de titel van vorst, dat wil zeggen vaak hertogen, soms ook graven, en aartsbisschoppen die rechtstreeks uit handen van de koning hun leen had ontvangen. Onder toezegging van dergelijke privileges probeerden de aspirant-koningen stemmen voor hun keizerschap te winnen en dat kon leiden tot strijd en zelfs stakende stemmen, met als gevolg de keuze van een koning én een tegenkoning. Sinds het einde van de 12de eeuw werden alleen nog zogenaamde keurvorsten uit de hoogste adel, waaronder de koningen, gemachtigd deel te nemen aan de verkiezingen van de keizer en werd daarmee ook hun (keizerlijke) leen inzet van hun keuze.
Heilige Rijk.
In de 11e en 12e eeuw kwamen de keizers steeds vaker in conflict met de paus. Via de keizerskroning, die na de keuze door de Duitse vorsten door de paus werd uitgevoerd, konden de pausen aanspraken maken op de heerschappij over het rijk. Keizer Frederik I Barbarossa begon daarom vanaf 1157 de naam "Sacrum Imperium" (Heilige Rijk) te gebruiken. Hiermee weersprak de keizer het recht van de paus boven het keizerschap en stelde hij dat het direct van God afkomstig was, en juist onafhankelijk van de paus. De keizerskroning door de paus zou dan alleen nog een ceremoniële functie hebben.
De namen "Romanum Imperium" (Duits: "Römisches Reich") en "Sacrum Imperium" (Duits: "Heiliges Reich") werden vanaf dit moment afwisselend gebruikt. In 1254 werden de twee benamingen voor het eerst gecombineerd tot "Sacrum Romanum Imperium" (Duits: "Heiliges Römisches Reich"). De gecombineerde naam werd echter pas vanaf het midden de 14e eeuw regelmatig gebruikt.
De Duitse natie.
De laatste grote verandering van de naam was de toevoeging van "Nationis Germaniae" (van de Duitse Natie, Duits: "Deutscher" of "Teutscher Nation") aan de Rijkstitel in de late 15e eeuw. Hiermee werd het rijk gepresenteerd als een uitsluitend Duitse aangelegenheid. Of daarmee ook bedoeld werd dat het rijk voornamelijk nog uit de "Duitse" kerngebieden bestond en dat de Italiaanse gebieden niet meer tot het Rijk behoorden, is omstreden. In ieder geval behoorden enkele slechts ten dele Duitstalige, namelijk Tsjechische, Bourgondische, Lotharingse en Sloveense, gebieden er nog wel toe.
De toevoeging "van de Duitse Natie" werd pas laat en nooit consequent gebruikt; 'Heilige Roomse Rijk' bleef de meest gebruikelijke naam. Vanaf het midden van de 16e eeuw verdween ook het woord "Heilig" geleidelijk uit de naam. In de laatste verdragen die de keizer sloot werd het Rijk kortweg "Duitse Rijk" (Duits: "Deutsches Reich") genoemd.
Geschiedenis.
Van de oostelijke Franken tot de Ottonen.
Het Heilige Roomse Rijk werd in 962 gesticht door keizer Otto I. Sommigen vinden echter dat het rijk al gesticht werd in 800, toen Karel de Grote werd gekroond tot eerste (westerse) keizer sinds het afdanken van Romulus Augustulus in 476. Karel noemde zichzelf echter meestal de koning van de Franken. Dit Frankische Rijk omvatte zowel het hedendaagse Frankrijk als Duitsland en Noord-Italië. Karel werd opgevolgd door zijn enig overgebleven zoon, die ook de keizerstitel overnam, Lodewijk de Vrome zodat het rijk nog verenigd bleef. Toen deze stierf had hij echter drie zonen die allen naar Frankisch erfrecht aanspraak maakten op een gedeelte van het rijk.
Veel geschiedkundigen zien de stichting van het Rijk dan ook als het einde van een proces dat begon bij deze definitieve splitsing van het Frankische rijk bij het Verdrag van Verdun in 843. In eerste instantie werd het rijk in drie stukken verdeeld: een Westelijk, een Midden- en een Oostelijk Rijk. De Karolingische dynastie werd eveneens gesplitst. Het Middenrijk ging naar de oudste zoon Lotharius, die tevens de keizerstitel kreeg. Het Middenrijk werd na Lotharius' dood in 855 verder opgedeeld onder diens drie zonen, maar al snel werden deze versnipperde gebieden verdeeld tussen het sterkere Oost-Frankische en West-Frankische Rijk. Het oostelijke deel werd bezit van Karel III de Dikke, die tevens de keizerstitel overnam. Karloman werd opgevolgd door enkele Karolingers, tot aan de dood van Lodewijk het Kind, die de laatste oostelijke Karolinger was.
De leiders van Allemannië, Beieren, Frankië en Saksen verkozen hierop Koenraad I van Franken tot koning in 911. Zijn opvolger, Hendrik de Vogelaar, werd aanvaard door het West-Frankische Rijk in 919, en noemde zich "rex Francorum orientalium" (koning van de Oostelijke Franken). Omdat hij echter van Saksische oorsprong was, namen van toen af de Saksen het bewind over van de Oostelijke Franken. De volgende dynastie van de Ottonen was dan ook een Saksische dynastie.
Ottonen.
Hendrik stelde zijn zoon Otto aan als opvolger, die werd verkozen in Aken, in 936. Zijn latere kroning als keizer Otto I in 962 betekende het officiële begin van het Heilige Roomse Rijk.
Het sinds 800 bestaande tweekeizerprobleem met het Byzantijnse Rijk werd in 972 langs diplomatieke weg opgelost door het huwelijk van Otto II met de Byzantijnse prinses Theophanu, zoals vastgelegd in de Huwelijksoorkonde van keizerin Theophanu.
Salische dynastie en het huis Supplinburg.
Toen keizer Hendrik II in 1024 als laatste van de Saksische Ottonen zonder opvolgers stierf, werd Koenraad II verkozen tot koning. Hij was de eerste van de Salische dynastie.
Het Rijk stortte bijna ineen tijdens de Investituurstrijd, toen paus Gregorius VII koning Hendrik IV in de ban deed. Hoewel deze beslissing ongedaan werd gemaakt na de Tocht naar Canossa in 1077, waren de theocratische eigenschappen van het rijk aangetast; de Duitse koning was vernederd. Belangrijker nog was de intrede van de kerk, althans de kerkvorsten die religieus en wereldlijk gezag in hun vorstendommen uitoefenden, als een onafhankelijke factor in het politieke systeem van het rijk.
Na de Salische dynastie doet het huis Supplinburg zijn intrede in 1125, met als enige vertegenwoordiger, keizer Lotharius III.
Hohenstaufen.
Koenraad III werd in 1138 verkozen als eerste keizer van de Zwabische Hohenstaufen-dynastie. Frederik Barbarossa noemde als eerste het Rijk 'Heilig'.
Barbarossa verstevigde de eenheid van zijn land door de plaatselijke hertogen te verbieden hun onderlinge vetes uit te vechten. Nieuwe steden werden gesticht, zowel door de keizer als door de plaatselijke hertogen. Dit gebeurde vooral om de bevolkingsexplosie op te vangen, maar ook om de economische kracht van het rijk op strategische plaatsen te concentreren. Voorbeelden van deze steden zijn Freiburg en München.
De regeerperiode van de laatste Hohenstaufer Frederik II was in vele opzichten verschillend van die van eerdere keizers. Met de pausen Gregorius IX (1227-1241) en Innocentius IV (1243-1254) raakte hij in conflict. Paus Gregorius IX excommuniceerde hem omdat hij niet op kruistocht wilde gaan en paus Innocentius IV zette hem tijdens het Eerste Concilie van Lyon (1245) af.
Machtsstrijd na de Staufen.
Interregnum.
Na de afzetting van Frederik II in 1245 werd, met steun van de paus, eerst Hendrik Raspe en daarna Willem II van Holland tot koning gekroond. De twee naaste familieleden van Frederik, zijn zwager Richard van Cornwall en Alfons X van Castilië, achterkleinzoon van keizer Frederik I Barbarossa waren de troonpretendenten na de dood van Willem II in 1256. Deze periode van rivaliserende heersers staat bekend als het Interregnum en kwam in 1273 ten einde toen Rudolf I van Habsburg tot koning werd verkozen. Rudolf en zijn opvolgers zagen het Rijk echter alsmaar meer uit elkaar vallen. De keurvorsten verzelfstandigden hun koninkrijken en hertogdommen.
Wisselende dynastieën.
Het Heilige Roomse Rijk was een kieskoninkrijk geworden, hetgeen betekende dat de koning voortaan werd gekozen door zeven keurvorsten. Deze gaven er doorgaans de voorkeur aan het koningschap regelmatig van dynastie te laten wisselen. De eerste in deze reeks koningen was Rudolf van Habsburg (1273-1291). Evenals al zijn opvolgers streefde hij er in de eerste plaats naar zijn Hausmacht uit te breiden.
De strijd tussen de Ghibellijnen en de Welfen en de verhuizing van de pausstoel van Rome naar Avignon, zorgde ervoor dat tussen 1245 en 1312 geen keizer werd benoemd. Met de verklaring van Rhense (1338) werd de vraag gesteld wat de rol van de paus was bij de verkiezing van de rooms-koning. De Gouden Bul van 1356 regelde de verkiezing, waarbij gesteld werd, dat de pauselijke goedkeuring niet noodzakelijk was.
Habsburgers.
In 1438 werd met Albrecht II weer een Habsburger koning en sindsdien zou het huis Habsburg een erfelijk greep op de keizerswaardigheid verkrijgen. Een tweede concentratie van keizerlijke macht vond plaats onder Karel V van Habsburg die weldra zou worden bestreden door de protestantse keurvorsten, wat tot een ernstige crisis en tot oorlogen leidde, die uiteindelijk in de Dertigjarige Oorlog hun einde vonden. Het keizerschap was na 1648 nog voornamelijk symbolisch van aard en de 'Habsburgse' keizers baseerden hun macht sindsdien op het koningschap over Bohemen, Hongarije en Oostenrijk.
Rijkshervorming.
De "grondwet" van het rijk was begin 15e eeuw grotendeels nog niet vastgelegd. Hoewel enkele procedures en instellingen vastlagen, hingen de mogelijkheden van de hertogen om zich onafhankelijk te gedragen in het Rijk vooral af van de persoonlijkheid van de regerende vorst. Toen keizer Frederik III (1415-1493), die grotendeels binnen zijn kroondomein verbleef, de oude kernlanden verwaarloosde, viel het oude regeringsorgaan, de "Hoftag", uit elkaar. De Rijksdag bestond nog niet, waardoor het rijk onbestuurbaar werd. Uiteindelijk ontstonden zelfs interne oorlogen. Tijdens deze drastische veranderingen gingen dan ook stemmen op om de structuur van het Rijk te veranderen. Regels uit een ver verleden waren niet meer relevant; een versterking van het gecentraliseerd bestuur werd noodzakelijk geacht.
Toen Frederik III de hertogen nodig had om zijn oorlog tegen Hongarije te financieren in 1486 en zijn zoon, de latere keizer Maximiliaan I, tot koning werd verkozen, eisten de hertogen een samenkomst. Voor de eerste keer werd de vergadering van kieshertogen en anderen de Rijksdag genoemd. Frederik weigerde dit nieuwe orgaan bijeen te roepen, maar zijn zoon ging na de dood van zijn vader akkoord. In Worms werd de Rijksdag voor het eerst samengebracht in 1495. Hier werd de Rijkshervorming goedgekeurd, waardoor het rijk weer wat structuur zou krijgen.
Pas in 1512 werd deze hervorming voltooid, door het rijk bestuurlijk in 10 kreitsen in te delen. In hetzelfde jaar kreeg het Heilige Roomse Rijk ook een nieuwe naam, van toen af aan zou het Rijk het "Heiliges Römisches Reich deutscher Nation" ("Heilige Roomse Rijk der Duitse Natie") heten. In 1548 werd met de Transactie van Augsburg de al bestaande Bourgondische Kreits uitgebreid tot alle "Zeventien Provinciën" die op dat moment onder de heerschappij van keizer Karel V stonden en hiermee zo goed als los van het rijk kwamen te staan. Zij betaalden voortaan alleen nog een bescheiden jaargeld aan de persoon van de keizer die daarvoor de belofte deed de Nederlanden te beschermen.
In 1559 ten slotte werd met de Vrede van Cateau-Cambrésis tussen de koningen van Engeland, Frankrijk en Spanje de westgrens van het rijk verlegd van de Schelde naar het zuiden (Calais werd door Engeland definitief afgestaan aan Frankrijk). De Schelde had al zeker 600 jaar gegolden als westgrens. Voor Karels opvolger Filips II van Spanje en de Nederlanden, die binnen het gebied van de Nederlanden zo goed als alles bezat, betekende het dat hij voor een deel van zijn gebieden niet meer gezien werd als vazal van de Franse koning.
Religieuze twisten.
Karel V was de laatste keizer die de middelen had, vooral door zijn rijke Spaanse gebieden overzee, om buiten zijn 'Hausmacht', ook een krachtig beleid te voeren in zijn overige keizerlijke gebied. Hij trachtte, met wisselend succes, een meer gecentraliseerd rijk op te zetten maar vooral de rijke en machtige steden in de Lage Landen, Zwitserland en Italië, die van oudsher al veel onafhankelijkheid bezaten, verzetten zich hier tegen. En toen Maarten Luther in 1517 de Reformatie startte, zagen veel plaatselijke hertogen, vooral in het noorden van het Duitse Rijk, een nieuwe kans om de Keizer nog meer macht afhandig te maken door 'over te lopen' naar de protestanten. Na enkele decennia van oorlog en verwarring, gooide de moegestreden keizer Karel de handdoek in de ring en besloot de Rijksdag van Augsburg op 25 september 1555 tot een Godsdienstvrede. Voortaan zou de landsheer bepalen welke religie zijn onderdanen zouden aanhangen.
Daarmee was de geloofskwestie slechts tijdelijk geregeld. De Dertigjarige Oorlog (1618-1648) was de laatste grote oorlog in continentaal Europa waarbij de tegenstelling tussen protestanten en katholieken een hoofdrol speelde. De Duitse Katholieke Liga en een wisselende, internationale, Protestantse coalitie stonden tegenover elkaar en vele Europese mogendheden raakten om hun eigen redenen betrokken in de strijd. Op Duits grondgebied, waar de meeste gevechtshandelingen plaatsvonden, leidde dit tot ongekende verwoestingen en slachtpartijen. Een dieptepunt was wat in de Duitse geschiedschrijving bekendstaat als de 'Magdeburger Hochzeit', waarbij in 1631 het Saksische Maagdenburg door de keizerlijke troepen geheel werd platgebrand en zo'n 20.000 burgers werden afgeslacht. De machtsstrijd tussen de hertogen en de keizer was ook een factor van belang. Dat godsdienst niet meer zo belangrijk was als in de 16e eeuw bleek uit het feit dat het katholieke Frankrijk de kans waarnam om aan 'protestantse' zijde mee te vechten om zo met hun katholieke Habsburgse rivalen af te rekenen. Feitelijke bondgenoten van Frankrijk waren daarbij de protestantse Nederlandse Republiek en Gustaaf II Adolf van Zweden, die een bekwaam veldheer was en zijn land op de kaart zette als grote mogendheid in Noord-Europa door zijn krachtige interventies ten gunste van de protestanten, al liet hij hier zelf het leven bij in 1632.
De Spaanse Habsburgers werden tot tweederangsmogendheid gedegradeerd en in het Duitse Rijk werd politieke verdeeldheid gezaaid waarvan het pas in 1870 met de oprichting van het Duitse Keizerrijk voor een groot deel zou herstellen.
Implosie van het rijk.
Het einde van het rijk was te wijten aan verschillende oorzaken. Na de Vrede van Westfalen in 1648, waarbij de interne gebieden bijna volledige onafhankelijkheid kregen, was het Rijk niet meer dan een samenraapsel van verschillende staten. De keizer had alleen nog macht in zijn persoonlijke gebieden en mocht zich niet meer bemoeien met de aangelegenheden van de andere staten. Op papier bestond het rijk nog steeds, maar in feite was het een lege huls geworden. Voltaire noemde het rijk in dit stadium dan ook "noch heilig, noch Romeins, noch een rijk". In 1648 werd naast de constitutionele onafhankelijkheid van de Duitse staten ook de onafhankelijkheid van de Republiek der Zeven Verenigde Nederlanden en de Zwitserse Confederatie officieel bevestigd.
Het Heilige Roomse Rijk mocht dan een lege doos zijn, maar de Oostenrijkse tak van de Habsburgse monarchie was nog lang niet afgeschreven. Met de Oostenrijkse Successieoorlog (1740-1748) kwam binnen het Duitse Rijk het koninkrijk Pruisen sterk op onder leiding van het huis Hohenzollern. Ofschoon hun etnisch voornamelijk Duitse kernland Oost-Pruisen, en daaraan in 1772 en 1795 bij annexatie toegevoegd West-Pruisen en Danzig, nooit tot het Heilige Roomse Rijk der Duitse Natie behoorden, waren zij als hertogen van Brandenburg (Brandenburg) wel keurvorsten in dat Rijk. In die hoedanigheid wierpen zij zich als Hohenzollerns op als kampioen van de lutherse standen in het rijk. Overigens moesten zij die positie met geweld bevestigen en met name Saksen dwingen de zijde van de Habsburgers te verlaten.
Einde.
Met de Reichsdeputationshauptschluss (1803) kwam er een einde aan het traditionele katholieke overwicht in het college van keurvorsten. De keizer raakte met de geestelijke vorsten en de rijkssteden zijn belangrijkste steunpilaren kwijt. Op 18 mei 1804 riep de Franse Senaat Napoleon tot keizer uit. Datzelfde jaar stichtte keizer Frans II het nieuwe keizerrijk Oostenrijk.
De Derde Coalitieoorlog (1805) tegen Napoleon Bonaparte en de desastreuze nederlaag in de Slag bij Austerlitz betekende het einde.
Op 12 juli 1806 vormde Napoleon de Rijnbond, een coalitie van 16 Zuid- en West-Duitse staten. De hertogdommen Beieren, Württemberg en Saksen werden tot koninkrijk verheven. Later sloten zich nog 23 Duitse staten bij de bond aan, zodat bijna heel Duitsland onder Franse controle kwam. Het Rijk werd officieel ontbonden op 6 augustus 1806, toen keizer Frans II officieel afstand deed van de kroon.
Door de Franse Revolutie en de daaropvolgende verspreiding van de denkbeelden ervan had ook het nationalisme wortel geschoten in de Duitse landen. Er ontstond na de Franse tijd een streven naar een 'hereniging' van de Duitstalige landen die vroeger het Roomse Rijk hadden gevormd. De vraag was of dit weer onder leiding van Oostenrijk en de Habsburgers moest zijn (de Groot-Duitse richting) of onder Pruisen en de Hohenzollerns met uitsluiting van Oostenrijk en de Habsburgers (de Klein-Duitse richting). Het was van begin af aan duidelijk dat Pruisen, met koninkrijk Groot-Brittannië en Nederland overwinnaar bij Waterloo, hiervoor de beste kaarten had. Na enkele stappen, waaronder de inrichting van een 'Noord-Duitse Bond' als tolgemeenschap, werd Pruisens streven ten slotte bekroond in 1871 met de oprichting van het (tweede) Duitse Keizerrijk.
Leden van het Habsburgs Huis zouden tot 1918 keizer van Oostenrijk en daarnaast koning van Hongarije blijven.
Institutionele vraagstukken.
Koning en keizer.
Het Heilige Roomse Rijk begon zijn bestaan als het Oost-Frankische koninkrijk. Op een zeker moment werd aan de koning van dit rijk ook de keizerstitel gegeven. Hoewel dit als tijdelijke regeling bedoeld was om een acute politieke situatie op te lossen, is de keizerstitel nadien blijven 'hangen' in het Oost-Frankische koninkrijk. In de beginperiode dongen de West-Frankische koningen nog mee naar de keizerstitel, maar zij kregen die slechts een enkele keer. Reden hiervoor is o.a. dat de West-Frankische koningen zo ver weg woonden dat ze niet precies op de hoogte waren van de politieke situatie in het andere koninkrijk. Uiteindelijk hebben ze hun bemoeienissen met het andere deel van het voormalige Karolingische Rijk opgegeven. Aldus werd de benoeming van de keizer een interne aangelegenheid van het Oost-Frankische koninkrijk. Dit koninkrijk en het keizerrijk vielen in de praktijk steeds meer samen, hoewel de keizer als wereldlijke tegenhanger van de paus optrad. Aldus konden de regionale machthebbers in het Oost-Frankische koninkrijk bepalen hoe de keizer werd gekozen en op die manier kon de titel Heilig Roomse Rijk der Duitse naties ontstaan.
Frederik Barbarossa (1152-1190) was de eerste die de aanduiding "Sacrum Imperium" ("Romanorum") (Heilige Roomse Rijk) gebruikte. Dit was gericht tegen de wereldlijke ambities van de "Sancta Ecclesia", de Heilige Kerk.
Het Heilige Roomse Rijk kende dus zowel een koning als een keizer. Deze hoefden niet dezelfde persoon te zijn, maar waren dat in de praktijk vaak wel; een machtig persoon die eenmaal tot koning wordt gekozen, kon men ook de keizerstitel niet onthouden. De koning van het koninkrijk werd de rooms-koning genoemd. Gekozen worden tot koning was dus vaak, maar niet altijd het voorstadium om keizer te worden. Deze tweefasenstructuur is altijd blijven bestaan. Uiteraard hangt dat samen met de ontstaansgeschiedenis van het keizerschap, maar ook met de ideologie van het keizerschap. De keizer belichaamde een hoger ideaal dan een koning, namelijk wereldheerschappij versus een lokale machthebber, de koning. Lodewijk XIV van Frankrijk waarschuwde zijn opvolger in zijn testament voor deze ambities van de keizer. Die waren onlosmakelijk verbonden met de keizerstitel, ongeacht of de keizer in de praktijk zo machtig was of niet. Lodewijk waarschuwde dus ca. 700 jaar nadat de West-Frankische koningen waren opgehouden met meedingen naar de keizerstitel, toch nog even zijn opvolger.
Duitse natie?
In tegenstelling tot wat de toevoeging "der Duitse natie" suggereert, was het Roomse Rijk geen Duitse natiestaat in de moderne zin van het woord. Na de neergang van het Romeinse Rijk verdween het abstracte begrip staat. Al voerde Lodewijk de Vrome (816-840) het oude Romeinse begrip "res publica" weer in, dit hield niet in dat er een besef was van trouw aan de staat; macht was persoonsgebonden en gebieden konden bij vererving of huwelijk gedeeld of samengevoegd worden. In de loop van de tijd verschoof dit echter. Met betrekking tot de koningsverkiezing van Hendrik de Vogelaar (919-936) werd voor het eerst gesproken over het "regnum Teutonicorum", het koninkrijk van de Teutonen of Duitsers, een teken dat een gebied los begon te worden gezien van de heerser. Hendrik maakte dan ook een einde aan de gewoonte van de verdeling van het rijk onder de zonen van de keizer.
Het Heilige Roomse Rijk was groter dan het latere Duitse Rijk. Waar het laatstgenoemde rijk bestond uit het koninkrijk van de Duitsers — waaronder toen ook de Nederlanden en Bohemen, en het huidige Oostenrijk, Zwitserland en Slovenië — bestond het Heilige Roomse Rijk ook nog uit de bovengenoemde andere koninkrijken en deelde het met de paus de heerschappij over Rome.
Hoewel het grootste deel van de onderdanen en regeerders in het rijk van Duitse afkomst was, bestonden er vanaf het begin verschillende etnische variëteiten binnen het Rijk. Talrijke van zijn belangrijkste edelen en leiders kwamen echter van buiten het Duitssprekende gebied. Op het hoogtepunt van zijn macht bestond het rijk uit het huidige Duitsland, Oostenrijk, Slovenië, Zwitserland, België, Nederland, Luxemburg, Tsjechië en ook uit oostelijke delen van Frankrijk, het noorden van Italië en het westen van het moderne Polen (Silezië en hertogdom Pommeren). Afgezien van de Tsjechische gebieden in het koninkrijk Bohemen, de Slavische gebieden van Slovenië en oostelijk Opper-Silezië alsmede de Franstalige gebieden, en het noorden van Italië, spraken de inwoners van het Duitse Rijk Duitse dialecten en schreven zij in vele varianten van het middeleeuwse Hoogduits en het Nederduits en na de 16de eeuw in de Hoogduitse en Nederlandse (toen Nederduits genoemde) standaardtaal. De Staat van de Duitse Orde (Pruisen) stond onder kerkelijk gezag van Rome en heeft nooit tot het Duitse Rijk behoord.
Het rijk was echter gedurende het grootste deel van zijn bestaan een confederatie. In de middeleeuwen ging de macht van het rijk spoedig achteruit en verloor de keizer meer en meer macht aan de vorsten onder hem. De zogenaamde keurvorsten kozen de koningen en keizers. De macht van de keizer varieerde door de tijden heen. Door de Investituurstrijd tussen de keizer en de paus (11e-12e eeuw) werd het aanzien van het rijk sterk verzwakt. Na 1250 had de keizer nauwelijks nog gezag buiten zijn eigen bezittingen (de zogenaamde "Hausmacht"). In de 15de eeuw slaagden de Habsburgers er in om het keizerschap weer te versterken en dat vond een hoogtepunt in de 17de eeuw. De godsdienstige scheiding (na 1522) en de daaruit voortvloeiende Dertigjarige Oorlog (1618-1648) beperkte de keizerlijke macht in feite tot de rooms-katholieke vorstendommen, terwijl de lutherse vorstendommen zich achter de rijzende macht van het hertogdom Pruisen (Brandenburg) gingen stellen. Pruisen riep zich in 1702 eigenmachtig uit tot een soeverein koningschap dat zich tegen de Habsburgers keerde en een in feite gelijkwaardige positie verwierf door Habsburg te verslaan in de Silezische oorlogen.
Duits koning/keizer.
De kroningen van de keizers van het Heilige Roomse Rijk waren geënt op de kroning van Karel de Grote in 800. Een toekomstig keizer moest eerst en vooral koning van de Duitsers worden. Duitse koningen werden al eeuwen verkozen, in de 9e eeuw door de leiders van de vijf belangrijkste stammen (de Franken, de Saksen, de Beieren, de Zwaben en de Thuringers), later werden deze koningen verkozen door drie bisschoppen, de paltsgraaf en de drie voornaamste hertogen. Nog later werd een college van keurvorsten ingesteld. Dit college werd officieel samengesteld in 1356. Oorspronkelijk waren er zeven kiesgerechtigden, maar dit aantal wijzigde in de loop van de eeuwen.
Tot 1508 reisde de nieuw verkozen koning naar Rome om zich door de paus tot keizer te laten kronen. Nooit kon de keizer autonoom het rijk besturen. Zijn macht werd sterk ingeperkt door de verschillende lokale leiders. Na de 15e eeuw werd de Rijksdag opgericht als het wetgevende orgaan van het Rijk. Deze Rijksdag was een vergaderend orgaan dat op verschillende locaties samenkwam. Pas na 1663 zou de Rijksdag een permanent orgaan worden met vaste vestiging in Regensburg ("Immerwährender Reichstag").
Rijksstanden.
Een deelgebied werd aangezien als "Reichsstand" (rijksstaat of rijksstende) wanneer ze geen andere autoriteit boven zich had dan de keizer. Deze staten waren:
Het aantal van deze gebieden was erg groot. Toen de Vrede van Münster getekend werd, bestond het rijk uit honderden deelstaten, waarvan een heleboel niet groter waren dan enkele vierkante kilometers. Anderen hadden geen grondgebied; het waren stiften of, zoals aan het einde van het bestaan van het rijk voorkwam, vorsten die, zonder grondgebied te bezitten, lid waren van de Rijksdag. Voor het aantal rijksstaten van 1792, zie de Lijst van leden van de Rijksdag (1792) en de Lijst van leden van de Rijksdag (1803).
Rijksdag.
De Rijksdag was het wetgevende orgaan van het Heilige Roomse Rijk. Het was een vergadering waarin de honderden vorsten en vorst-bisschoppen en vorst-abten of abdissen zitting hadden. Ook de rijksgraven, vrije steden en vertegenwoordigingen van de graven in bepaalde territoria hadden er hun zetel. Omdat zij ook over rijkslenen beschikten, zetelden ook de koningen van Engeland, huis Hannover van 1760 en Zweden, als gevolg van de Dertigjarige Oorlog, in deze vergadering.
Keizerlijke rechtbanken en instituties.
Het Rijk kende twee rechtbanken: de "Reichshofrat", aan het hof van de koning te Wenen, en na de Keizerlijke Hervorming van 1495 ook het "Reichskammergericht".
Het rijk bezat een klein en zwak eigen leger en er waren "rijksvestingen" die op kosten van het rijk werden bemand.
De heraldiek en de regalia.
De keizers van het Heilige Roomse Rijk werden eerst tot rooms-koning gekroond in Aken en later in Frankfurt. De daarvoor benodigde regalia bestonden uit de kroon, de scepter, de rijksappel, kroningskledij en een psalter (gebedenboek). Deze werden aanvankelijk bewaard op de rijksburcht Trifels en later in de rijksstad Neurenberg. Bij de kroning waren er ceremoniële taken weggelegd voor de dragers van de aartsambten ("Erzämter"): de rijksaartskamerheer, de rijksaartsschatmeester, rijkserfmaarschalk, de rijksopperstalmeester en de rijksaartskanseliers voor Duitsland, Italië en Bourgondië. Geen van deze functies bracht werkelijke macht met zich mee.
Karel de Grote plaatste een adelaar in het hof van zijn palts in Aken. Adelaars, symbolen van kracht en macht, waren al bij de Goten en Romeinen geliefde tekens van heerschappij. Onder de Ottonendynastie wordt men zich meer bewust van de Romeinse traditie van de adelaar. Koenraad II plaatst een adelaar op zijn scepter. In de tijd dat de heraldiek ontstaat, gaat men een eenkoppige adelaar van goud of zwart al snel als het wapendier van het rijk zien. Onder keizer Hendrik VI zien we voor het eerst een zwarte adelaar op een schild. Zwart en goud golden al in de 13e eeuw als de kleuren van de koning/keizer, dit ter onderscheiding van de oorspronkelijke rijkskleuren rood en wit.
In de 13e eeuw wordt eerstmaals een dubbelkoppige adelaar als wapendier voor de keizer gebruikt. Onder keizer Karel IV wordt dit definitief, maar het is Sigismund die als eerste keizer ook zelf de zwarte dubbeladelaar op een gouden veld als wapen voert. De dubbelkoppigheid werd gezien als symbool voor de macht van het Oost- en West-Romeinse Rijk en ook als teken van keizerlijke plicht om zowel de geestelijke als de wereldlijke orde te handhaven. Keizer Sigismund voorziet de dubbeladelaar rond 1430 bovendien van een aureool of nimbus achter de koppen, dit naar het voorbeeld van de Johannes-adelaar, die symbool stond voor de evangelist Johannes.
Sindsdien blijft deze adelaar tot het einde van het rijk in 1806 min of meer onveranderd. Keizer Frederik III plaatst nog wel op de buik van de adelaar een hartschild, met daarop de wapens van zijn erflanden. Dit gebruik zouden alle latere keizers volgen. Daarnaast voegden heraldische tekenaars ook nog wel kronen, zwaard, scepter, rijksappel en schildhouders aan het wapen toe.
De wapens met adelaar van het keizerrijk Oostenrijk, het Duitse Keizerrijk, de Weimarrepubliek, nazi-Duitsland en de bondsrepublieken Duitsland en Oostenrijk zijn alle voortzettingen van deze eeuwenoude heraldische traditie. De Duitse Democratische Republiek brak met die traditie en koos een nieuw wapen volgens de socialistische heraldiek, dus zonder adelaar. Sinds 1950 lijkt de adelaar van de Bondsrepubliek weer sterk op die van de Hohenstaufen uit de 12e eeuw. Toen de Bondsdag in 1990 naar Berlijn verhuisde, debatteerde dit parlement over de vorm van de adelaar. Moest het de "vette kip", spotnaam voor de vriendelijker uitziende corpulente adelaar, blijven of koos men de oude, agressief aandoende magere adelaar? De Bondsdag koos een adelaar die zo vreedzaam was als een grote roofvogel maar zijn kan.
Duitse Tweede en Derde Rijk.
Naar de ideeën van Arthur Moeller van den Bruck noemden de nazi's het Heilige Roomse Rijk later het Eerste Rijk der Duitse natie. Het Duitse Keizerrijk (1870-1919) was dan het Tweede Rijk en het zogenaamde 'Grootduitse Rijk' ook wel het 'Duizendjarige Rijk' van de nationaalsocialisten het Derde Rijk.

</doc>
<doc id="19620" url="https://nl.wikipedia.org/wiki?curid=19620" title="Tienkamp">
Tienkamp

De tienkamp of decatlon is een sportwedstrijd, waarbij atleten in twee dagen tijd tien atletieknummers moeten afleggen. Bij de mannen is de tienkamp de normale meerkamp, bij de vrouwen is het wel een officieel IAAF-onderdeel, maar nog niet in zwang (zie onder).
Deze discipline is sinds de Olympische Zomerspelen van 1912 (Stockholm) een olympische discipline.
De regels van de afzonderlijke nummers zijn van toepassing. Bij de werpnummers en het verspringen, mogen er echter slechts drie pogingen (in plaats van zes) ondernomen worden. Bij de loopnummers mag iedere atleet één valse start veroorzaken in plaats van de regel bij de afzonderlijke loopnummers, waarbij een valse start direct tot uitsluiting leidt.
Bij elke discipline kunnen de atleten punten verdienen, volgens een systeem dat is vastgelegd door de IAAF. Hoe beter de prestatie, des te meer punten levert dit op. Degene die na tien onderdelen de meeste punten heeft verzameld, wint de tienkamp. Sinds september 2018 heeft de Fransman Kévin Mayer met 9126 punten de meeste punten ooit vergaard en heeft daarmee het wereldrecord in handen. Tienkampers naderen de records van de specialisten op de losse onderdelen steeds dichter. De kloof tussen de all-round tienkamper en een specialist op een onderdeel bedraagt gemiddeld 15%; bij de werpnummers is de kloof met 30% relatief het grootst.
Mannentienkamp: eerste dag
Mannentienkamp: tweede dag
Voor de vrouwen is de zevenkamp de normale meerkamp. De tienkamp is inmiddels ook voor vrouwen een officieel atletiekonderdeel, maar op internationale toernooien wordt voorlopig vastgehouden aan de zevenkamp. De volgorde van de vrouwentienkamp is anders dan bij de mannen: de vier loopnummers zijn hetzelfde, maar bij de twee blokjes van drie technische onderdelen worden de dagen verwisseld, dus discus, pols en speer op de eerste dag en ver, kogel en hoog op de tweede, dit om tegelijk organiseren van een mannen- én een vrouwentienkamp gemakkelijker te maken. Overigens lijkt een paar jaar na invoering van de tienkamp voor vrouwen het onderdeel niet aan te slaan.
Puntenberekening.
De punten worden als volgt berekend:
a, b en c zijn parameters die per discipline verschillen, zoals is te zien in de tabel hieronder. Het resultaat van de berekening wordt naar beneden afgerond op een geheel getal. Zie voor iets meer achtergrond van de telling het artikel over de meerkampen.
Statistiek.
Wereldrecord ontwikkeling.
Mannen
De datum hieronder is de laatste dag van de wedstrijd.
Als men alle wereldrecords optelt (stand 14-08-2014), levert dat een tienkamptotaal op van 12560.
Vrouwen
Als men alle wereldrecord optelt (stand mei 2006), levert dat een tienkamptotaal op van 9097.
Beste prestaties.
Mannen
Tienkampers die meer dan 8500 punten hebben behaald. Laatst bijgewerkt: "11 augustus 2016"
Vrouwen
De wereldbestenlijst wordt sinds 2004 bijgehouden. Hieronder staan alle prestaties vanaf 6600 punten. Laatst bijgewerkt: "19 september 2008"

</doc>
<doc id="19621" url="https://nl.wikipedia.org/wiki?curid=19621" title="Zevenkamp">
Zevenkamp



</doc>
<doc id="19623" url="https://nl.wikipedia.org/wiki?curid=19623" title="Niagarawatervallen">
Niagarawatervallen

De Niagarawatervallen (Engels: "Niagara Falls", Frans: "Chutes du Niagara") behoren tot de grootste en bekendste watervallen ter wereld. De waterval bestaat uit drie delen: de Horseshoe Falls, de American Falls en de Bridal Veil Falls. Ze liggen op de grens tussen de Verenigde Staten en Canada tussen de gelijknamige steden Niagara Falls in de Amerikaanse staat New York en Niagara Falls in de Canadese provincie Ontario. De steden zijn verbonden door de "Rainbow Bridge", een brug over de rivier de Niagara, stroomafwaarts van de watervallen. De priester Louis Hennepin (geboren in Ath in de toenmalige Spaanse Nederlanden) was de eerste blanke die de watervallen zag (1680) en beschreef.
Beschrijving.
Het verval van de watervallen is niet groot, gemiddeld 60 meter totaal, maar de breedte en de hoeveelheid water die de Niagarawatervallen passeert maken ze tot een spektakel. Aan de Amerikaanse kant is het mogelijk vlak bij het water te staan dat over de rand naar beneden valt. Vanaf de Canadese kant zijn niet alleen de American Falls maar ook de Horseshoefalls te bewonderen. De watervallen zijn vanaf het water van dichtbij te bekijken aan boord van de toeristenrondvaartboten "Maid of the Mist" en "Hornblower".
Er wordt te Niagara elektriciteit opgewekt. Aan de Canadese kant staan de Sir Adam Beck-waterkrachtcentrales en aan de Amerikaanse kant de Robert Moses-centrale. De hoeveelheid water die naar beneden stort is nauwkeurig geregeld. Stroomafwaarts is te zien met welke kracht het gevallen water de rotsen uitholde. Er zijn daar nauwe sleuven van meters diep in de rotsen te vinden.
De drie watervallen.
Horseshoe Falls.
De "Horseshoe Falls", ook bekend als "Canadian Falls", is het bekendste deel van de Niagarawatervallen. Ongeveer 90% van het water van de rivier de Niagara stroomt over de Horseshoe Falls, terwijl ongeveer 10% over de American Falls stroomt. De naam 'hoefijzerwaterval' komt van de halfronde vorm die deze waterval heeft. Dit deel van de Niagarawatervallen ligt op de grens van de Verenigde Staten en Canada, voor het grootste deel op Canadees grondgebied, om precies te zijn tussen Terrapin Point op Goat Island in de staat New York en Table Rock House in Ontario.
De Horseshoe Falls is 671 meter breed. In het midden van de Horseshoe Falls is het water ongeveer 3 meter diep en passeert het de rand van de waterval met 32 km/h. De hoogte van de waterval is 53 meter. De diepte van de rivier aan de voet van de watervallen is zelfs meer dan de hoogte van de waterval, namelijk 56 meter naar schatting.
Tussen Horseshoe Falls en de twee andere watervallen ligt Goat Island. Twee bruggen boven de watervallen verbinden het eiland met de Amerikaanse kant.
American Falls.
De "American Falls" is de grootste van de twee Niagarawatervallen die volledig in de Verenigde Staten liggen, maar is kleiner dan de "Horseshoe Falls". De breedte aan de top van American Falls is ongeveer 253 meter in een rechte lijn. De totale lengte van de gebogen rand is ongeveer 290 m. De hoogte van de waterval is 21 meter waarna het water neerslaat op een partij rotsen die door een grote verschuiving daar in 1954 terecht zijn gekomen. De diepte van het water aan de top van American Falls bedraagt slechts 0,6 m.
Bridal Veil Falls.
In de Niagara Falls ligt een eilandje, Luna Island, zodat deze waterval uit twee delen bestaat: de eigenlijke American Falls en de kleinste van de drie watervallen, "Bridal Veil Falls". Net als de American Falls ligt deze waterval volledig op grondgebied van de Verenigde Staten, tussen Luna Island en Goat Island. De breedte aan de top van de Bridal Veil Falls is slechts 17 meter. Het verval van Bridal Veil Falls is 25 m, gemeten tot aan de rotsblokken onderaan de watervallen. Aan de voet van de watervallen ligt, 31 m onder de top, de "Maid of the Mist Pool". Het totale verval bedraagt 55 meter.
Een voetbrug boven de waterval verbindt Goat Island met Luna Island.
Geologie.
De randen van het paleocontinent Laurentia lagen tijdens het Ordovicium onder het zeeniveau. In deze ondiepe zee werden gedurende honderden miljoenen jaren verschillende sedimenten afgezet. Aangezien het gebied, waar de Niagarawatervallen zich nu bevinden, iets ten zuiden van de evenaar lag, kunnen we spreken over een warm kustmilieu. Hierdoor werd dolomiet afgezet. Afhankelijk van de nabijheid tot de kust en diepte werd ook schalie en zandsteen afgezet. Wie vandaag naar de verschillende gesteentelagen in de Niagarawatervallen kijkt ziet een afwisseling van deze dolomiet, schalie en zandsteen. 
Tijdens een gebergtevormende fase (alleghenische orogenese), zo'n 300 miljoen jaar geleden ontstond hier een syncline. In deze syncline heeft de differentiële erosie ervoor gezorgd voor een cuestalandschap: in het midden het Michiganbekken met daarrond zwak oplopende hellingen. De hardere dolomiet erodeert minder sterk. Deze dolomietgrens zal na de ijstijden overschreden worden door de Niagara.
Tijdens de ijstijden zijn de noordelijke delen van Europa, Azië en Noord-Amerika bedekt met enorme ijskappen. Aan het einde van deze ijskappen ontstaat een reeks van morenes die een grens zullen vormen voor de toekomstige meren. Aan het einde van de laatste ijstijd ligt de ijskap vooral ten noordoosten van de huidige Grote Meren. Hierdoor heeft het smeltwater alleen de mogelijkheid om weg te stromen naar het zuiden, vooral langs het Michiganmeer. Zodra de ijskap zich terugtrekt en het land door isostasie omhoog rijst is er de mogelijkheid voor het water om via het noordoosten weg te stromen van het Eriemeer naar het Ontariomeer. Bij deze passage passeert de Niagara de Niagaracuesta, waar we de watervallen vinden. Ondertussen bevinden de watervallen zich niet meer aan het cuestafront, maar bevinden ze zich door de eroderende kracht van het water zo'n 12 km meer stroomopwaarts.
Scheepvaart.
Voor de scheepvaart zijn de watervallen een onoverkomelijke belemmering. Voor de schepen op de Grote Meren werd het 43 kilometer lange Wellandkanaal gegraven. Het kanaal loopt van Port Colborne aan het Eriemeer naar Port Weller aan het Ontariomeer. Het eerste kanaal werd in 1829 voor het scheepvaartverkeer geopend, maar het is diverse malen aangepast om grotere schepen te kunnen verwerken. Op jaarbasis wordt zo'n 30 miljoen ton vracht door het kanaal vervoerd.

</doc>
<doc id="19624" url="https://nl.wikipedia.org/wiki?curid=19624" title="Niagara Falls">
Niagara Falls



</doc>
<doc id="19625" url="https://nl.wikipedia.org/wiki?curid=19625" title="Niagara waterval">
Niagara waterval



</doc>
<doc id="19627" url="https://nl.wikipedia.org/wiki?curid=19627" title="Toronto">
Toronto

Toronto is de grootste stad van Canada en de hoofdstad van de provincie Ontario. In 2018 had de stad een inwonertal van 2,9 miljoen waarmee het de vierde stad van Noord-Amerika was, na Mexico-Stad, New York en Los Angeles. In Groot-Toronto, oftewel de "Greater Toronto Area", wonen ongeveer 6,2 miljoen mensen. In het Engels worden de inwoners van Toronto "Torontonians" genoemd.
Toronto is het economische centrum van Canada en is de belangrijkste stad van het land op het gebied van financiën, telecommunicatie, media, softwareontwikkeling en medische wetenschap. De CN Tower was tot 2007 het hoogste vrijstaande bouwwerk ter wereld op land.
Toronto wordt vaak genoemd als een van de meest leefbare steden ter wereld, onder andere door de milieuvriendelijkheid, hoge welvaart en relatief weinig misdaad (vergeleken met andere grote steden). Toronto heeft een gemêleerde bevolking, doordat de stad veel immigranten van over de hele wereld heeft aangetrokken.
Geschiedenis.
De eerste Europeanen die de omgeving van Toronto verkenden waren Franse handelaren, in het jaar 1750. De eerste inwoners van Europese afkomst waren vluchtelingen uit de Verenigde Staten die de Revolutionaire Oorlog ontvluchtten en daarvoor naar Ontario trokken.
In 1793 kreeg de stad de officiële naam York toegewezen door Luitenant John Graves Simcoe toen hij de stad koos als nieuwe hoofdstad van het toenmalige Boven-Canada. Toch was deze "stad" nog zeer klein: in 1800 woonden er ongeveer 50 gezinnen. In 1813, tijdens de Oorlog van 1812, werd York veroverd en werden vele gebouwen verbrand door Amerikaanse soldaten.
Veel immigranten trokken naar Canada en Toronto groeide behoorlijk snel gedurende de rest van de 19e eeuw. Op 6 maart 1834 kreeg de stad haar oorspronkelijke naam "Toronto" terug. In dat jaar was Toronto al een belangrijke haven voor stoombootverkeer geworden, en kreeg de stad voor het eerst straatverlichting. Door de industrialisering rondom het jaar 1870 zou Toronto uitgroeien tot een van de grootste economische centra van de Canadese Confederatie.
Rondom het jaar 1920 was Toronto de tweede stad van Canada, zowel qua bevolkingsaantal als qua economische rol, in beide gevallen was Montreal toentertijd de belangrijkste stad van het land. Desondanks was de aandelenhandel op de Toronto Stock Exchange in 1934 de grootste van Canada. Na de Tweede Wereldoorlog kwam er een enorm aantal immigranten uit Europa naar Toronto. Tegen het jaar 1980 werd het de grootste stad van het land, en grote bedrijven en internationale banken begonnen zich in Toronto te vestigen.
Naam.
De naam Toronto komt uit het Iroquois en betekent letterlijk "plaats waar bomen in het water staan". Deze betekenis slaat op de regio ten noorden en ten zuiden van wat inmiddels bekendstaat als "Lake Simcoe" (toen "Lake Toronto"), waar de Huron (oorspronkelijke bewoners van dit gebied) hun visvangst deden.
Geografie en klimaat.
Topografie.
Toronto beslaat een oppervlakte van 629,91 km². De maximaal meetbare afstand van noord naar zuid is 21 km en van oost naar west 43 km. Toronto grenst aan het Ontariomeer, de Etobicoke Creek en de Rouge River.
Verder stromen ook de Humber River en de Don River door Toronto. Het grote aantal rivieren en kreken hebben gezorgd voor dichtbeboste ravijnen in de omgeving van de stad, die inmiddels als recreatief gebied worden gebruikt (Humber Bay Park : video). Deze ravijnen zorgen wel voor een aantal 'botsingen' met de stedelijke bouwplannen van Toronto: op veel plekken snijdt een ravijn een verkeersader letterlijk doormidden.
Klimaat.
Toronto heeft een gematigd continentaal klimaat, dat door de zuidelijke ligging (veel zuidelijker dan Nederland) en de nabijheid van grote wateroppervlakken opmerkelijk zacht is vergeleken met de rest van Canada, de omgeving van Vancouver uitgezonderd. Het vertoont veel overeenkomsten met het klimaat van Oost-Europa, met name noordelijk Roemenië. De totale neerslaghoeveelheid (ruim 800 mm per jaar) komt overeen met wat België en Nederland gewend zijn met, net als in het Nederlandse binnenland, een neerslagmaximum in juli en augustus. Ook de late herfst en een laat begin van de winter komen op dat punt overeen.
De winters kennen meestal een aantal behoorlijk koude periodes, waarin de temperatuur kan dalen tot -15 °C. Een normale winterdag betekent een maximumtemperatuur van rond het vriespunt. In de nachten vriest het vaak matig (-5 tot -10 °C) en een gemiddelde winter laat zich samenvatten als een zeer strenge Belgische of Nederlandse winter. De zomers zijn beduidend warmer en worden getypeerd door vochtig en benauwd weer met maxima tussen de 25 en 30 °C. Ook hier geldt de temperende invloed van de nabije Grote Meren.
Er zijn twee verschijnselen die gebonden zijn aan de Grote Meren. Tamelijk bekend is de "lake-effect snow", waarbij zware sneeuwbuien zich vormen als zeer koude lucht uit vooral het noorden- of noordwesten over de warme meren heen strijkt. Hierbij wordt door convectie veel vocht opgenomen, waarbij het plaatselijk zwaar kan sneeuwen. Hoe langer de lucht over het water trekt, hoe zwaarder de neerslag en dat betekent dat er voorkeurstrajecten zijn. Toronto heeft hier zelden veel last van, in tegenstelling tot bijvoorbeeld Buffalo in de Verenigde Staten.
Een minder bekend, maar toch veel voorkomend verschijnsel vormen waterhozen, die door dezelfde oorzaken optreden, maar vooral aan het einde van de zomer en begin van het najaar. Deze zijn op grote afstand te zien en worden ook vanuit Toronto regelmatig waargenomen.
Bevolking.
De officiële bevolking van de stad was 2.629.030 op 1 juli 2006. Toronto is een van de meest multiculturele steden ter wereld, door het enorme aantal immigranten dat zich door de eeuwen heen in de stad hebben gevestigd. Meer dan 40% van de bevolking heeft een etnische buitenlandse afkomst, rondom 2017 zou deze bevolkingsgroep meer dan 50% van de totale bevolking kunnen uitmaken. Volgens het Ontwikkelingsprogramma van de Verenigde Naties is Toronto de stad met het op een na hoogste aantal inwoners die in een ander land zijn geboren, na Miami (Verenigde Staten). Anders dan die nummer één is in Toronto geen dominante etnische groep te onderscheiden. De meeste inwoners van Toronto die buiten Canada zijn geboren, komen uit Italië, Pakistan, Jamaica, India, Iran, China, Somalië, Vietnam, Ecuador, Ghana, Guyana, Portugal, Polen, Roemenië, Zuid-Korea, de Filipijnen en Rusland. Deze diversiteit wordt benadrukt door het aantal etnische wijken zoals Little Italy, Little Jamaica, Little India, Chinatown, Koreatown, Greektown, Portugal Village, Corso Italia, Little Mogadishu en Malta Village.
In 2001 was 31,4% van Toronto's bevolking rooms-katholiek, 21,2% was protestants en 4,9% was orthodox. Volgens hetzelfde onderzoek was 6,7% moslim, 4,8% was hindoeïstisch, 4,2% joods en 2,7% was boeddhistisch. Zo'n 18,9% was niet-religieus.
Engels is veruit de meest gesproken taal in Toronto. Andere talen met een aanzienlijk aantal sprekers zijn Spaans, Italiaans, Portugees, Perzisch en Punjabi. Na het Engels is het Italiaans de meest gesproken taal op het werk.
Toronto staat ook bekend als tolerante stad. Het homohuwelijk werd gelegaliseerd in de provincie Ontario, als eerste van het gehele Amerikaanse continent. In de stad vindt men een groot aantal bars, clubs, discotheken en restaurants gericht op een homoseksueel of lesbisch publiek alsmede een eigen 'Gay Village', waar zich sinds de WorldPride van 2014 twee permanente regenboogoversteekplaatsen bevinden.
Stadsindeling.
'Downtown' (= het centrum van Toronto) is het meest dichtbevolkte deel van de stad. In het hart van het centrum ligt het financiële district met name aan Bay Street. In dit district bevindt zich een groot aantal wolkenkrabbers. Hier bevindt zich de grootste concentratie aan wolkenkrabbers in heel Canada, waaronder de First Canadian Place, Toronto Dominion Centre, Scotia Plaza, Royal Bank Plaza, Commerce Court en BCE Place. De stadsdelen Midtown en Uptown bevatten een aantal historische enclaves zoals Yorkville, Rosedale, Forest Hill en Casa Loma. Deze wijken bestaan met name uit grotere huizen, luxe appartementen en de daarbij horende diensten. Desondanks zijn er ook een aantal wijken in Downtowns omgeving met een groot aantal minder rijke, recente immigranten, zoals Parkdale en Regent Park.
De stadsdistricten York en East York zijn wat oudere, middenklasse wijken die inmiddels etnisch gezien zeer gemengd zijn. De meeste wijken die wat verder van Downtown afliggen, zijn vooral residentieel, zoals Etobicoke, Scarborough, Bridle Path en Guildwood, waarvan een aantal typische chique buurten zijn.
Economie.
Toronto is een belangrijk internationaal centrum voor het zakenleven en bankwezen. Toronto heeft dan ook een groot aantal banken en brokers, vooral rondom Bay Street, het Canadese antwoord op Wall Street. De Toronto Stock Exchange is de op zes na grootste aandelenbeurs van de wereld. De vijf grootste banken van Canada hebben allen hun hoofdkantoor in Toronto gevestigd.
Toronto heeft een bruto binnenlands product van 276 miljard Amerikaanse dollars. Wanneer de complete agglomeratie van Toronto zou worden meegerekend, zou dit getal uitkomen op 305 miljard. Belangrijke bedrijven die zich in Toronto hebben gevestigd zijn: Thomson Corporation, Bell Globemedia, Four Seasons Hotels, Rogers Communications en Celestica. Ook veel andere buitenlandse multinationals hebben hun Canadese kantoor in Toronto.
Bezienswaardigheden en cultuur.
Het Royal Ontario Museum is een museum dat internationaal in hoog aanzien staat. Het grootste museum van Canada richt zich op de natuurlijke historie en wereldculturen. Naast het in stand houden en uitbreiden van de collecties, houdt de wetenschappelijke staf van het museum zich op diverse plekken in de wereld bezig met veldonderzoek. De Art Gallery of Ontario heeft een grote collectie Canadese, Europese en Afrikaanse hedendaagse kunstwerken. Elk jaar wordt op Exhibition Place de "Canadian National Exhibition" georganiseerd.
Toronto heeft een grote theater- en kunstscene, en beschikt over meer dan 50 ballet- en dansverenigingen, zes opera's en twee symfonieorkesten. Belangrijke locaties in dit geheel zijn de Four Seasons Centre for the Performing Arts, de Roy Thomson Hall, het Princess of Wales Theatre en het Toronto Centre for the Arts.
Op Ontario Place vindt men het allereerste IMAX filmtheater van de wereld.
De productie van Canadese of buitenlandse films en TV is een belangrijk onderdeel van Toronto's economie. De stad functioneert vaak als 'stand-in' voor grote Amerikaanse steden zoals New York en Chicago, omdat de productiekosten in Toronto lager zijn dan in grote steden in de Verenigde Staten. Veel films worden eerst als test uitgebracht in Toronto, voordat men overgaat tot nationale release. Het Internationaal filmfestival van Toronto is een van de belangrijkste voor de internationale filmindustrie.
Toronto is de belangrijkste mediastad van Canada. De landelijke dagbladen "The Globe and Mail" en "National Post" komen uit Toronto, net als de lokale kranten "Toronto Star" en de "Toronto Sun". Alle grote Canadese televisiestations hebben hun hoofdkantoren in Toronto, waaronder CBC en CTV.
Het bekendste gebouw van Toronto is de CN Tower, de op een na hoogste vrijstaande toren ter wereld, met een hoogte van 553 m.
Het Distillery District is een voetgangersvriendelijke wijk waar men veel boetieks, kunstgalerijen en restaurants vindt. Een van de nieuwste theaters in dit district is het Young Centre for the Performing Arts, de thuisbasis voor de Soulpepper Theatre Company.
Ook de wijken the Beaches, Toronto Islands, Kensington Market en het Toronto Eaton Centre zijn bezienswaardige plekken.
Bij de haven van Toronto begint de Yonge Street, die met 1896 km ooit door het Guinness Book of Records werd opgenomen als langste straat ter wereld. De Ontario Highway 11 werd echter gerekend tot de Yonge Street, en tegenwoordig komt de straat ook niet meer voor in het recordboek. In Toronto zelf is het een belangrijke winkelstraat, met onder andere winkelcentra als de Toronto Eaton Centre.
Sport.
In Toronto worden jaarlijks twee marathons gehouden: de internationaal bekende Toronto Waterfront Marathon en de (kleinere) Marathon van Toronto. Om het jaar worden het ATP-tennistoernooi voor mannen en het WTA-tennistoernooi voor vrouwen georganiseerd.
De stad heeft twee grote voetbalclubs, namelijk Toronto FC dat speelt in de MLS en York United FC dat speelt in de Canadian Premier League. Een bekende basketbalclub is Toronto Raptors. De grootste ijshockeyclub is Toronto Maple Leafs.
De honkbalclub Toronto Blue Jays komt uit in de Amerikaanse MLB. De Blue Jays hebben de World Series twee keer gewonnen: in 1992 en 1993. De Toronto Argonauts van de Canadian Football League zijn ook erg populair in Toronto.
De stad kent ook vele golfbanen.
Toronto was kandidaat voor de organisatie van de Olympische Zomerspelen in 1996 en 2008, maar andere steden kregen de voorkeur.
Stedenbanden.
Toronto heeft stedenbanden met de volgende steden: 

</doc>
<doc id="19628" url="https://nl.wikipedia.org/wiki?curid=19628" title="Diktator">
Diktator



</doc>
<doc id="19629" url="https://nl.wikipedia.org/wiki?curid=19629" title="Marketingcontrol">
Marketingcontrol



</doc>
<doc id="19630" url="https://nl.wikipedia.org/wiki?curid=19630" title="Pseudo code">
Pseudo code



</doc>
<doc id="19631" url="https://nl.wikipedia.org/wiki?curid=19631" title="Freelance">
Freelance

Freelance (uit Middelengels, "free lance", een ongebonden ridder of knecht) is een in het arbeidsrecht veel gebruikte term die niet in de wet voorkomt maar waarmee gedoeld wordt op het verrichten van arbeid zonder vaste dienstbetrekking. Hoewel het Burgerlijk wetboek geen bijzondere overeenkomst of contracttype met deze naam bevat, wordt voor beoordeling van de rechtspositie van de betreffende persoon wel getoetst aan kenmerken uit de wet. Of de werkverhouding al dan niet beschouwd moet worden als een freelance contract, is afhankelijk van de omstandigheden van het geval.
Gevolg van werken zonder vaste dienstbetrekking, in de wet een arbeidsovereenkomst genoemd, is vaak dat er geen verzekeringsplicht is voor de werknemersverzekeringen (zie ook verzekerden voor de Werkloosheidswet) en er geen ontslagbescherming is volgens het arbeidsrecht. Voor de beoordeling of sprake is van een freelance contract gaat het er om wat partijen hebben willen regelen en hoe de feitelijke werksituatie is. De feitelijke omstandigheden kunnen meebrengen dat er ondanks het ontbreken van een vast dienstverband op papier, in juridisch opzicht toch sprake is van een arbeidsovereenkomst. De naam die partijen aan de werkverhouding hebben gegeven is niet doorslaggevend. Ook moet aan de kant van de freelancer sprake zijn van ondernemerschap volgens vastgelegde criteria, deze verschillen bij de beoordeling of sprake is van een freelance contract of bij andere wetgeving.
De term wordt gebruikt bij een contractvorm waarbij een bedrijf of een individu, de opdrachtnemer, zich verbindt om een bepaalde prestatie te leveren voor een andere (rechts)persoon, de opdrachtgever. Freelance-arbeid verschilt van loondienst door de afwezigheid van een vast(e) of langdurig(e) dienstverband/arbeidsovereenkomst, regelmatige loonbetaling, de verplichting tot persoonlijke uitvoering van de opdracht en een zogenaamde gezagsverhouding, waarbij de 'baas'/werkgever bepaalt hoe het werk moet worden verricht. Dat laatste is te onderscheiden van het opsommen van de eisen waaraan het gewenste eindproduct dient te voldoen. De werkwijze bepaalt een freelancer namelijk zelf; hij of zij bepaalt ook wie het werk verricht (dat hoeft dus niet per se zelf te worden gedaan). Een freelancer dient zoals elke zelfstandige of ondernemer zelf btw in rekening te brengen en opgave en afdracht te doen aan de belastingdienst. Juridisch gaat het hier meestal om een 'overeenkomst van opdracht'.
Iemand die freelance-opdrachten aanneemt, heet een freelancer of zelfstandige zonder personeel (zzp).
Freelance-opdrachten.
Freelance-opdrachten kunnen veelomvattend zijn en er kunnen grote bedragen mee gemoeid zijn, of ze kunnen klein zijn, ook kunnen ze in enkele uren of dagen gereed zijn, of zich over maanden of jaren uitstrekken. Ze kunnen gericht op het bereiken van resultaat, het leveren van een of meer product(en) of het uitvoeren van een of meer al dan niet samenhangende diensten. In Nederland worden freelance-contracten van een langere duur (een half tot een heel jaar) door de belastingdienst soms gezien als een verkapte vorm van loondienst, en de opdrachtgever kan in zo'n geval alsnog aangeslagen worden voor het werkgeversdeel van de loonbelasting en sociale premies. Daarom is het voor de opdrachtgever belangrijk dat de overeenkomst voldoet aan de Wet deregulering beoordeling arbeidsrelaties.
Een ander kenmerk van werken op freelancebasis is het hebben van meerdere opdrachtgevers, een van de criteria voor het ondernemerschap. Als gedurende een langere periode een freelancer slechts een enkele opdrachtgever heeft, kan de werkverhouding gezien worden als loondienst. Dat is ook van belang voor de freelancer, die bij een verkapte arbeidsovereenkomst rechten als werknemer kan opeisen.
Freelance-arbeid kan worden vergoed op basis van de geleverde prestatie, maar ook op basis van gewerkte, declarabele uren. In beide gevallen kan juridisch sprake zijn van loondienst. Bijvoorbeeld in de bouw of de journalistiek kan het gaan om de prestatie. Zo worden freelance-journalisten of columnschrijvers vaak betaald per artikel, of per woord.
Voor incidentele freelance-opdrachten kan worden volstaan door op het belastingformulier 'inkomsten uit overige arbeid' op te geven.
Freelance-overeenkomsten kunnen ook gesloten worden naast arbeid uit loondienst. Iedereen kan en mag wettelijk in Nederland een overeenkomst tot het leveren van een product afsluiten of het verrichten van een prestatie, maar alleen een persoon die in Nederland werkzaam mag zijn, mag dit werk in Nederland tot stand brengen.
Voor - en nadelen ten opzichte van loondienst.
Voordelen voor een freelancer ten opzichte van iemand in loondienst:
Werknemersverzekeringen hebben voor- en nadelen.
Het zelfstandige ondernemerschap brengt verschillen met zich mee die nadelig kunnen zijn zoals:
Geschiedenis.
De term komt van het Engelse woord freelance dat voor het eerst is gebruikt door Walter Scott (1771-1832) in zijn roman Ivanhoe. Hij beschreef in het verhaal een middeleeuwse huursoldaat wiens speer ('lance') niet aan enig landheer toebehoorde, maar zijn diensten aan meerdere opdrachtgevers beschikbaar stelde, voor geld of een andere tegenprestatie. Later is de term in de Nederlandse taal overgenomen en in een figuurlijke context veranderd naar een zelfstandige ondernemer zonder een vaste arbeidsovereenkomst.
Freelance in België.
In België bestaat een onderscheid tussen zelfstandigen in hoofdberoep, waarvoor de zelfstandige activiteit hun voornaamste of enige bezigheid is, en zelfstandigen in bijberoep, voor mensen die daarnaast loontrekkende of ambtenaar zijn. Ook studentenarbeid en werken tegen dienstencheques kan als freelance beschouwd worden.
Freelance in Nederland.
Zelfstandige zonder personeel.
In Nederland wordt in plaats van "freelance" vaak de benaming zelfstandige zonder personeel (zzp'er) gebruikt. Deze van oorsprong fiscale term wordt met name in de bouw, metaal en zakelijke dienstverlening gebruikt, terwijl de term freelancer meestal gebruikt wordt in de journalistiek, communicatie of vormgeving. In juridisch opzicht kunnen de termen los van elkaar worden gehanteerd, maar de Kamer van Koophandel behandelt ze als synoniemen. Een zzp'er kan een eenmanszaak hebben zonder personeel, of directeur-grootaandeelhouder (DGA) zijn van een besloten vennootschap (bv) zonder verder personeel. Soms wordt informeel de term "eenpitter" gebruikt.
Inschrijving bij de Kamer van Koophandel is sinds 1 juli 2008 verplicht voor ondernemers in ruimere zin, waar ook freelancers vaak onder vallen.
Eind 2011 telde Nederland volgens het Centraal Bureau voor de Statistiek (CBS) 739.000 mensen, die als zelfstandige zonder personeel bekendstonden. Eind 2012 waren er dat 752.000, een groei van 2%. Mannen zijn vaker dan vrouwen zzp'er (483.000 tegen 269.000). De grootste groep bestond uit mannen tussen de 45 en 55 jaar.
Eind 2015 was het aantal zzp'ers gestegen tot 928.279.
Er is discussie over invoering van verplichte deelname aan een stelsel van voorzieningen voor arbeidsongeschiktheid en pensioen.
Inkomstenbelasting.
De Nederlandse belastingdienst maakt onderscheid tussen resultaat uit overige werkzaamheden (de freelancer wordt dan aangeduid als "resultaatgenieter") en winst uit onderneming (zie de criteria). Het laatste is fiscaal voordeliger.
In beide gevallen mogen de kosten (voor materialen of diensten) vóór het berekenen van de belasting afgetrokken worden van de inkomsten. Bij 'kantoor aan huis' mag een deel van de huur als zakelijke kosten worden afgetrokken. Sinds 2005 is hiervoor een voorwaarde dat de werkruimte een zelfstandig deel van de woning is.
Omzetbelasting/btw.
Afhankelijk van de situatie is een freelancer al dan niet btw-plichtig (zie de criteria). Bepaalde diensten zijn vrijgesteld van btw, waaronder journalistiek en medisch werk.
In principe draagt een freelancer omzetbelasting per kwartaal af. Als de afdracht van omzetbelasting gedurende enige kwartalen hoger is dan € 7000,- per kwartaal verplicht de belastingdienst de omzetbelasting iedere maand op te geven en af te dragen.
Kleine ondernemers kunnen gebruikmaken van de KOR (kleineondernemersregeling, waardoor zij (een deel van) de berekende btw niet hoeven afdragen.
Facturering.
Iedereen mag een factuur schrijven. Het is een misverstand dat alleen ondernemers (lees: ingeschrevenen van de Kamer van Koophandel) mogen factureren. Facturen moeten altijd in tweevoud gemaakt worden, een voor de klant en een afschrift voor de eigen administratie. Facturen mogen onder voorwaarden per e-mail of fax verzonden worden.
Een Nederlandse factuur moet voldoen aan eisen van de belastingdienst, zoals doorlopende nummering. Alleen bedrijven of zelfstandigen die btw-plichtig zijn, moeten en mogen btw heffen. Een factuur moet doorgaans geboekt worden op de factuurdatum, niet op de betaaldatum (dit heet het factuurstelsel).
Wie btw in rekening brengt, moet dat strikt op tijd aangeven en afdragen aan de belastingdienst, en soms ook nog vóórdat de betreffende rekening door de opdrachtgever is betaald. Dat kan slecht zijn voor de hoeveelheid benodigd kasgeld. Op facturen naar het buitenland hoeft in sommige gevallen geen btw te worden afgedragen door de opdrachtnemer maar wordt deze 'verlegd' naar de opdrachtgever.
Uitkeringsgerechtigden.
Uitkeringsgerechtigden dienen de voorwaarden van de uitkering na te gaan, omdat zij bij freelance inkomsten mogelijk voor een deel van de inkomsten worden gekort op hun uitkering. Dit is per uitkering anders geregeld, zo moeten de zogenaamde WW'ers het aantal gewerkte uren opgeven (aan de hand waarvan gekort wordt op de uitkering), waar bijstandsgerechtigden gekort worden op basis van hun inkomen. WAO'ers en pensioengerechtigden mogen naar eigen inzicht bijverdienen en hoeven alleen met de belastingdienst te communiceren. Er wordt onderscheid gemaakt tussen wisselend en blijvend gekort worden, zie starten als zelfstandige vanuit de WW.
Een mogelijke uitwijkmanoeuvre is het factureren naar eigen inzicht uit te stellen. Dit is echter niet toegestaan. Ook een lid van een vennootschap onder firma, die per definitie bestaat uit minimaal twee mensen die samenwerken, kan onder de strenge regels uitkomen doordat het werk toegeschreven kan worden aan de andere vennoot, waarbij de vennoot met uitkering bijvoorbeeld alleen opgeeft een uur coördinatie te hebben verricht. Als deze handelwijze niet overeenkomt met de werkelijke gang van zaken kan sprake zijn van uitkeringsfraude.
Rechtsvorm.
De meeste freelancers hebben de rechtsvorm eenmanszaak gekozen. Dat wil zeggen dat de freelancer de oprichter en enige eigenaar is van zijn onderneming. De begrippen freelancer en eenmanszaak zijn echter niet uitwisselbaar:
Tussenvormen tussen freelance en loondienst.
In Nederland is een groeiende populariteit voor "payrolling" onder freelancers. Bij payrolling treedt de freelancer formeel in dienst bij een payroll-onderneming. Op verzoek van de freelancer factureert de payroll-onderneming een klant van de freelancer en keert de freelancer een netto bedrag uit. Op dit bedrag zijn alle inhoudingen en afdrachten op het gebied van belastingen en sociale premies verwerkt. Tegenwoordig berekenen de payroll bedrijven 60% over het brutoloon dat is gelijk aan 40% van het met de klant onderhandelde tarief. De hoogte van die marge bestaat voor een groot gedeelte uit de werkgeverspremie voor de sectorfondsen. Als de freelancer veel tijd niet werkt lijkt payrolling gunstiger. Ergens zit er een omslagpunt.
Zie ook opting-in.
Belangenbehartiging.
Ook voor zelfstandigen zonder personeel bestaan verschillende verenigingen die hun belangen behartigen. Men moet lid worden wil men persoonlijk voordeel kunnen trekken. Gezien de stijgende populariteit van de zzp'er ontstaan er steeds meer nieuwe initiatieven. De FNV is de eerste organisatie geweest die het belang van deze groep mensen op de arbeidsmarkt inzag en zich voor hen inzette. Twee verenigingen binnen de FNV richten zich alleen op zzp'ers.
Zzp'ers zitten met twee zetels in de Sociaal-Economische Raad (SER), één zetel namens de FNV, één zetel namens VNO-NCW.
Voorbeelden.
Voorbeelden:
Impact van het internet.
Het internet heeft veel mogelijkheden geopend voor freelancers. De groei van internet is in elke sector of bedrijfstak te merken. Zo bestaan er anno 2013 vele inhuurdesks waar zelfstandigen zich kunnen inschrijven op opdrachten. Uitbesteding en crowdsourcing houden in dat bedrijven toegang krijgen tot freelancers buiten eigen land. Dit betreft voornamelijk ICT-werk. Veel van dit softwaretechnische freelance-werk is uitbesteed aan lagelonenlanden. Dit heeft veel oproer veroorzaakt onder de Europese en Amerikaanse freelancers omdat zij veel werk naar het buitenland hebben zien verdwijnen. Tegenwoordig hebben freelancers ook te kampen met concurrentie in eigen land van student-freelancers die hun diensten goedkoper aanbieden.

</doc>
<doc id="19634" url="https://nl.wikipedia.org/wiki?curid=19634" title="Pegasus">
Pegasus



</doc>
<doc id="19635" url="https://nl.wikipedia.org/wiki?curid=19635" title="Surface-mounted device">
Surface-mounted device

Surface-mounted device, afkorting SMD, is een term uit de elektrotechniek en betekent letterlijk 'oppervlak-gemonteerde component'.
In tegenstelling tot een component met aansluitdraden (Engels: "through-hole technology" (THT), doorvoergat) wordt een SMD-onderdeel niet gemonteerd met behulp van draadverbindingen door de printplaat heen, maar aan één zijde tegen de printplaat aan gesoldeerd. Dat kan zijn door middel van korte aansluitpootjes of kleine soldeervlakjes.
De industrie past tegenwoordig vrijwel uitsluitend SMD's toe. Voordelen van de SMD-technologie boven die met aansluitdraden zijn:
Een nadeel van de kleinste behuizingen van halfgeleiders is dat er niet voldoende ruimte is op het bovenvlak voor de volledige opdruktekst of kleurcode, zoals die bij conventionele behuizingen wordt gebruikt. In deze tekst staat een merkaanduiding, vaak inclusief logo, een typeaanduiding, bestaande uit een reeks letters en cijfers en codes voor productiedatum en -partij. Op smd-behuizingen kleiner dan pakweg 3 × 3 mm worden korte codes gedrukt bestaande uit één letter tot een combinatie van vier letters en cijfers. Bij smd-condensatoren van het keramische type wordt helemaal geen opdruk gebruikt, wat voor de hobbyist lastig kan zijn.
Geschiedenis.
In de jaren 80 nam de noodzaak tot verkleining van gewone elektrische componenten verder toe. De voortgaande miniaturisatie van consumentenelektronica zorgde ervoor dat de omvang van vrijwel elke component moest worden verkleind. Men kwam op het idee de aansluitdraden van de "through-hole"-componenten weg te laten en aansluitpunten van deze 'nieuwe' componenten rechtstreeks op de printplaat te bevestigen. Toen bleek dat dit veel gunstige effecten met zich mee bracht, is er een heel nieuwe soort van technologie ontstaan namelijk de "surface-mount technology", afgekort SMT. Vanaf het moment dat deze technologie echt begon door te breken is de toepassingsomvang van deze techniek gemiddeld met 20% per jaar toegenomen.
Behuizingen.
Doordat de technologie steeds beter wordt en de behoefte bestaat aan steeds kleinere printen kunnen de componenten ook steeds kleiner worden gefabriceerd. Er zijn dan ook veel uiteenlopende soorten behuizingen. In de onderstaande tabel worden de meest voorkomende typen opgesomd met hun internationale behuizingscode en de afmetingen in metrische en Engelse waarden:

</doc>
<doc id="19638" url="https://nl.wikipedia.org/wiki?curid=19638" title="Humanresourcesmanagement">
Humanresourcesmanagement

Humanresourcesmanagement (Engels: "human resource management", letterlijk "beheer van menselijke middelen"), afgekort 'hrm', is een veelgebruikte term die zoiets betekent als personeelsbeleid, (afdeling) 'personeelszaken', P&amp;O of 'strategisch personeelsmanagement'. Vaak echter wordt humanresourcesmanagement gezien als een specifieke invulling van het personeelsbeleid.
Uitgangspunten.
Humanresourcemanagement is gebaseerd op een aantal uitgangspunten:
Evaluatiegesprekken en feedforward.
Evaluatiegesprekken staan bij vele organisaties op de helling aangezien ze heel stresserend zijn voor zowel de leidinggevende als de medewerker en ze bovendien zelfs contraproductief zijn voor de samenwerking. Als alternatief voor het klassieke evaluatiegesprek kunnen organisaties het feedforward gesprek overwegen. Het feedforward gesprek is immers een waarderend ontwikkelingsgericht gesprek dat kan ingezet worden om nefaste effecten van evaluatiegesprekken te vermijden en om prestaties van medewerkers te verbeteren. Op die manier kan het feedforward gesprek dus ingezet worden als een van de belangrijke tools bij prestatiemanagement van personeel, naast bijvoorbeeld doelstellingen opstellen en opvolgen.
Het feedforward gesprek is gebaseerd op de principes van waarderend onderzoek. Dit is een methodiek die kan ingezet worden bij organisatieveranderingen. Er wordt in het veranderingsproces intensief overlegd en gefocust op wat werkt in plaats van te focussen op wat fout gaat. In dit overleg neemt het waarderend interview een centrale plaats in. Via dit interview wil men positieve ervaringen van medewerkers belichten om zo te ontdekken welke processen in de organisatie goed functioneren. Er wordt hierbij vertrokken van concrete succesverhalen waarin medewerkers op hun best waren. Vervolgens vraagt de interviewer door naar de faciliterende omstandigheden die ervoor hebben gezorgd dat mensen optimaal konden presteren. Het feedforward gesprek is sterk geïnspireerd op dit interview en kan gehanteerd worden als een op zichzelf staande tool.
Doordat bij het feedforward gesprek vertrokken wordt van de beste prestaties van medewerkers kunnen de medewerkers een positief beeld hebben van de competenties om nieuwe doelstellingen te bereiken. Daardoor is er meer kans dat de medewerkers hun gedrag aanpassen naar aanleiding van dit gesprek.
Belangrijk bij het feedforward gesprek is dat er vertrokken wordt vanuit een concrete situatie. In een eerste fase van het gesprek peilt de interviewer naar een situatie waarin de medewerker helemaal in zijn of haar element was op het werk. Deze situatie wordt verder uitgediept door actief luisteren en door doorvragen naar het hoogtepunt van de situatie en naar de persoonlijke beleving van dat moment. In een volgende fase van het gesprek peilt de interviewer naar de persoonlijke sleutel tot succes. Bijvoorbeeld wat waren de competenties van de medewerker die deze situatie hebben mogelijk gemaakt, maar ook wat waren mogelijke randvoorwaarden ervan. Bij de derde en laatste fase van het gesprek gaat de interviewer de feedforward vraag stellen. Aan de hand van doelstellingen in de toekomst wordt bekeken wat je kan leren uit de voorbije ervaring om een nieuwe succeservaring te faciliteren.
Competentiemanagement.
Competentiemanagement is sinds de jaren negentig in tal van organisaties een onderdeel geworden van het humanresourcemanagement en omvat het gebruik van competentieprofielen als basis voor meerdere HRM praktijken, zoals rekrutering, selectie, opleiding en ontwikkeling en beoordeling. Terwijl functiebeschrijvingen zich richten op "wat" nodig is voor effectieve prestaties, richten competentieprofielen zich op "hoe" effectieve prestaties kunnen worden bereikt. Net door competentieprofielen als basis voor tal van HRM praktijken te gebruiken zou de verticale en horizontale integratie van HRM praktijken kunnen aangepakt worden. Enerzijds reflecteren de gewenste (kern-)competenties de strategische richting die vervat zit in de organisatiedoelstellingen zodat de inzet van competenties kan fungeren als een bron van organisationeel succes (i.e., verticale integratie). Anderzijds vertolken diverse HRM praktijken consistente boodschappen over welk gedrag wenselijk is en beloond wordt (i.e., horizontale integratie).
Uit een systematische literatuurstudie blijkt dat competentieprofielen vaak maximaal 10 tot 20 competentie-eisen per persoon vervatten. Deze competentie-eisen kunnen gelinkt zijn met de functie die de persoon bekleedt en met bredere niveaus in de organisatie zoals het team of de organisatie. Verder hanteren organisaties vaak competentiewoordenboeken waarin de gewenste competenties in detail worden uitgeschreven met gedragsindicatoren om competenties meetbaar, observeerbaar en managebaar maakt op zo een ‘objectief’ mogelijke manier. Indien de inzet van competentiemanagement bouwt op een horizontale en verticale integratie, alsook op een effectieve implementatie door de leidinggevende en een match met de individuele noden van de medewerker, kan competentiemanagement leiden tot een positieve impact op welzijn en prestatie-uitkomsten. De inzet van people management competenties van de leidinggevende speelt hierbij een cruciale rol.
Elementen van aandacht.
De elementen waar HRM voortdurend aandacht aan moet besteden, zijn:
Kritiek.
De Vlaamse socioloog Rudi Laermans (1957) en cultuurfiloof Lieven De Cauter (1959) alsmede de Vlaamse cultuurdocent Karel Vanhaesebrouck (1978) schrijven:

</doc>
<doc id="19639" url="https://nl.wikipedia.org/wiki?curid=19639" title="Chileense Flamingo">
Chileense Flamingo



</doc>
<doc id="19640" url="https://nl.wikipedia.org/wiki?curid=19640" title="Súdwesthoeke">
Súdwesthoeke



</doc>
<doc id="19641" url="https://nl.wikipedia.org/wiki?curid=19641" title="Compiegne">
Compiegne



</doc>
<doc id="19643" url="https://nl.wikipedia.org/wiki?curid=19643" title="Conceptual Art">
Conceptual Art



</doc>
<doc id="19645" url="https://nl.wikipedia.org/wiki?curid=19645" title="Aardwolf">
Aardwolf

De aardwolf ("Proteles cristata") is een hyena uit zuidelijk en oostelijk Afrika. Het is de enige levende soort uit de onderfamilie van de aardwolven (Protelinae). De aardwolf verschilt sterk van andere hyena's. Het is een vrijwel weerloos en ongevaarlijk dier dat, anders dan andere hyena's die vooral gewervelden eten, voornamelijk van termieten leeft. Mogelijke natuurlijke vijanden worden afgeschrikt door de oppervlakkige gelijkenis met andere hyena's. De Nederlandse naam komt uit het Afrikaans en in de Engelse taal wordt deze soort ook met aardwolf aangeduid.
Uiterlijke kenmerken.
De aardwolf is veel kleiner dan de andere hyenasoorten. De schofthoogte van een aardwolf bedraagt tussen de 40 en de 50 centimeter. De kop-romplengte bedraagt 55 tot 80 centimeter, de staartlengte 20 tot 30 centimeter. Ze wegen 8 tot 12 kilogram.
De aardwolf is makkelijk te herkennen aan zijn fijne silhouet. Hij heeft een lange, volle staart en lange, slanke poten. De kop heeft een spitse, tere, kale snuit en grote oren. Hij heeft een lichtgele tot roomwitte vacht. Soms lijkt de vacht rossig door de kleur van de aarde. De keel, wangen en onderzijde zijn gelig wit van kleur; de snuit, poten en staartpunt zijn donkerbruin. Onregelmatige en gebroken smalle zwarte strepen lopen verticaal over het lijf. De voorpoten hebben horizontale strepen. Een lange maan wordt gevormd door lange haren in de flanken en op de rug en een kraag rond zijn hals en nek, en loopt van de oren tot het begin van de staart. Het gebit verschilt met die van de hyena's en telt vaak 24 tanden. De hoektanden zijn normaal gebouwd, maar de kiezen zijn klein en functieloos. Bij sommige dieren ontbreken ze zelfs.
Verspreiding en leefgebied.
De aardwolf leeft in open, droge vlakten en struikgebieden. Hij mijdt bergachtige streken. De aardwolf komt enkel voor in gebieden waar termieten uit de familie Hodotermitidae voorkomen. Deze termieten zijn afhankelijk van dood en verdord gras en komen voornamelijk voor in zwaarbegraasde graslanden en savannes, waaronder in landbouwgebieden. De aardwolf profiteert op deze manier van de opkomst van de landbouw. De aardwolf leeft in twee gescheiden populaties: één in Zuid-Afrika en één in Oost-Afrika en de Hoorn van Afrika. Hij komt niet voor in de tussenliggende Miombo-bosgebieden.
Voedsel.
Zijn voedsel bestaat voornamelijk uit termieten. Er bestaan vele soorten termieten, en de aardwolf vertoont een voorkeur voor soorten uit de geslachten "Trinervitermes" en "Hodotermes". In Zuid-Afrika jaagt hij in de zomer 's nachts solitair op "Trinervitermes", die zich in kolonies over de grond verplaatsen. In de winter jaagt hij op de enige soort termieten die dan beschikbaar is, de meer dagactieve "Hodotermes".
De aardwolf vindt zijn prooi door met zijn scherpe gehoor het geluid op te vangen van termieten die grasstengels en -bladeren doorbijten. De aardwolf likt de prooi op, geholpen door het ietwat kleverige speeksel en slikt ze door zonder veel te kauwen. Hij kan in één nacht maximaal 200.000 termieten eten. De aardwolf eet nooit alle termieten op, zodat hij zeker is van een volgend maaltje.
De soldaten van de termieten spuiten ter verdediging giftige, irriterende chemicaliën. De meeste andere mierenetende dieren in het gebied, zoals schubdieren en het aardvarken, zullen zich daarom zelden voeden met deze dieren. De aardwolf kan echter een grotere proportie van de gifstoffen van deze soldaattermieten aan. Toch voedt hij zich vaker met de niet-soldaten in een kolonie. De aardwolf kan tijdens het foerageren snelheden bereiken van tien kilometer per uur en eet vaak zo'n zes uur achter elkaar.
Ook andere insecten worden gegeten: de larven van scarabeeën en andere kevers, sprinkhanen en motten. Bij uitzondering eten ze kleine gewervelde dieren op. De aardwolf snuffelt wel aan kadavers, om te zoeken naar de larven van aaskevers.
Leefwijze.
De aardwolf is voornamelijk 's nachts en 's ochtends actief en slaapt overdag in een vergroot ondergronds hol van aardvarkens, stekelvarkens of springhazen. Soms graaft hij ook zelf een simpel hol. Het is een schuw dier dat zelden wordt waargenomen.
Een paartje deelt een territorium, maar ze zoeken elkaar zelden op en de twee dieren slapen en eten apart. Wel zorgen ze samen voor de jongen en jagen ze samen jakhalzen en andere middelgrote roofdieren weg. Ook trekken ze meestal in hun eentje door het territorium. In tijden van voedselschaarste is de aardwolf minder territoriaal en socialer. Meerdere aardwolven foerageren dan in groepen en eten samen. Daardoor verspillen ze geen energie aan ruzies.
Wanneer termieten talrijk zijn heeft elke aardwolf zijn eigen territorium. Hij markeert die zoals ook hyena's doen, met een muskusachtige stof, die hij uitscheidt via zijn anaalklieren. Hij sproeit die stof meestal op stenen of graspollen. Tussen markeringen zit vaak niet meer dan 50 meter afstand. Men vermoedt dat deze stof ook vijanden buitenhoudt. Ook legt hij "latrine"s aan, waar hij zijn uitwerpselen achterlaat. Deze latrines zijn meestal slecht of zelfs niet bedekt. De grootte van een territorium is afhankelijk van het aantal termietenheuvels.
De aardwolven komen vaak in vijandige situaties terecht met soortgenoten. Om die te kunnen verjagen, blaffen en grommen ze en zetten ze hun manen rechtop, zodat ze groter lijken. Als dit niet helpt, gaan ze over tot de aanval, hetgeen tot zware en bloedige verwondingen kan leiden. Ook jakhalzen die te dicht in de buurt van het hol komen worden op deze manier verjaagd, voornamelijk als er jongen zijn.
Voortplanting.
In de paartijd (in de herfst of de lente) gaan de mannetjes zwerven, op zoek naar een vrouwtje. Hierbij treden ze echter vaak uit hun eigen territorium. De indringer wordt dan meestal verjaagd, maar soms eindigt het bezoek in een bloedig gevecht. De draagtijd duurt twee of drie maanden en de jongen worden geboren aan het einde van de regentijd. Een vrouwtje werpt tot drie jongen, die in het hol blijven gedurende de eerste zes weken. Rond deze tijd zijn ze zeer kwetsbaar en veel worden gegrepen door verscheidene middelgrote predatoren. Vanaf de derde maand gaan de jongen mee op voedseltocht. Ze kunnen zelfstandig leven vanaf de 4de maand, maar blijven in de buurt van het hol en hun moeder, totdat ze een nieuw nest heeft.
Relatie met de mens.
Aardwolven zijn vrij algemeen en lijken te profiteren van de opkomst van de landbouw. Ze worden beschouwd als nuttige, ongevaarlijke dieren en worden daarom meestal met rust gelaten. Toch wordt de aardwolf vaak bejaagd voor hun vacht. Ook worden ze weleens gedood door honden of worden ze aangereden door auto's.

</doc>
<doc id="19647" url="https://nl.wikipedia.org/wiki?curid=19647" title="Zelfsturend team">
Zelfsturend team

Een zelfsturend team is een relatief vaste groep van medewerkers in een organisatie die gezamenlijk verantwoordelijk is voor het totale proces waarin producten of diensten tot stand komen, die aan een interne of externe klant worden geleverd.
In deze definitie staan drie belangrijke kenmerken:
De basis van zelfsturende teams ligt in de sociotechniek. De sociotechniek is een bedrijfkundige stroming die het verband tussen enerzijds arbeidsverdeling en anderzijds de productiviteit van de organisatie en de kwaliteit van het werk van mensen centraal stelt.
Voor zelfsturende teams worden veel verschillende namen gebruikt: zelfstandige productieteams, clusters, autonome groepen, hele taakgroepen, teams, etc.

</doc>
<doc id="19648" url="https://nl.wikipedia.org/wiki?curid=19648" title="Provinciale weg 359">
Provinciale weg 359

 
 
 
De provinciale weg 359 (N359) is een provinciale weg in de provincie Friesland. De weg vormt een verbinding tussen de N31 ten zuiden van Leeuwarden via Bolsward met de A6 bij Lemmer. Bij Bolsward heeft de weg een aansluiting op de A7 richting Den Helder/Amsterdam en Sneek/Groningen.
De weg is buiten de bebouwde kom uitgevoerd als tweestrooks-autoweg met een maximumsnelheid van 100 km/h. In de gemeente Waadhoeke heet de weg "Westergoawei", in de gemeente Súdwest-Fryslân "Westergoawei", "Sudergoawei", "Bolswarderweg", "Jousterperweg" en "Slaperdijk". In de gemeente De Friese Meren heet de weg wederom "Sudergoawei", "Sudersewei" en "Plattedijk".
Plaatsen.
Wanneer men de provinciale weg 359 volgt passeert men van noord naar zuid de volgende plaatsen:
Kunstwerken.
In de N359 ligt een aantal kunstwerken waaronder:

</doc>
<doc id="19649" url="https://nl.wikipedia.org/wiki?curid=19649" title="Swing (ritme)">
Swing (ritme)

Swing is het ritme en timing waarbij de achtsten ongeveer worden gespeeld alsof ze deel uitmaakten van een triool. De duur van de eerste (achtste) noot in een paar wordt verlengd, terwijl de lengte van de tweede achtste wordt verkort.
Waar bij jazz achtste noten worden gespeeld voor de swing, worden bij genres als funk en jazzrock zestiende noten gespeeld.

</doc>
<doc id="19651" url="https://nl.wikipedia.org/wiki?curid=19651" title="Provinciale weg 354">
Provinciale weg 354

 
 
De provinciale weg 354 (N354) is een provinciale weg in de provincie Friesland. De weg verbindt de A32 bij Idaard via Sneek met de A6 ter hoogte van het Tjeukemeer bij Oosterzee. Bij Sneek sluit de weg aan op de A7/N7 richting Amsterdam en Heerenveen.
De weg is grotendeels uitgevoerd als tweestrooks-gebiedsontsluitingsweg met een maximumsnelheid van 80 km/h. Het gedeelte dat tezamen met de N7 verloopt ("Stadsrondweg-Zuid") heeft twee rijstroken per rijrichting.
Geschiedenis.
Oorspronkelijk was het overgrote deel van de huidige N354 een rijksweg. In het Rijkswegenplan 1932 opgenomen als rijksweg 40, welke een verbinding vormde tussen Rauwerd en Lemmer. De weg was voorzien als rijksweg door de nog droog te leggen Noordoostpolder. Tot aan de feitelijke drooglegging van deze polder in 1942 zou rijksweg 40 behouden blijven. Na de oorlog werd in het rijkswegenplan van 1948 echter besloten dat de verbinding door de polder westelijker zou aansluiten op rijksweg 43 (de huidige A7), niet bij Sneek, maar bij Joure. Als gevolg hiervan werd het gedeelte tussen Sneek en Lemmer afgevoerd als planweg, waarna het gedeelte tussen Sneek en Rauwerd overbleef als planrijksweg 40. Uiteindelijk zou ook dit deel, met ingang van het Rijkswegenplan 1968 afgevoerd worden, ten gunste van een nooit uitgevoerde verlenging van rijksweg 50 van Joure naar de A32 ten zuiden van Akkrum.
Voor de bewegwijzering wordt sinds de invoering van de driecijferige N-nummers in 1981 het nummer N354 gebruikt. Deze volgde vanaf Woudsend de weg richting Balk, waar de weg aansloot op de N359. Dit gedeelte is tegenwoordig onderdeel van de N928.
Kunstwerken.
De N354 kent een viertal kunstwerken:

</doc>
<doc id="19652" url="https://nl.wikipedia.org/wiki?curid=19652" title="Pantserinfanterievoertuig">
Pantserinfanterievoertuig

Een pantserinfanterievoertuig of gepantserd infanterietransportvoertuig (Engels: "armoured personnel carrier", APC) is een licht bepantserd gevechtsvoertuig voor het transport van infanterietroepen. Een machinegeweer is meestal de enige bewapening aan boord aangezien dit type voertuig niet als taak heeft om in de vuurlinie te vechten. Dit onderscheidt de pantserinfanterievoertuig van het infanteriegevechtsvoertuig. Zijn functie is om snel manschappen van en naar het slagveld te transporteren of om patrouilles mee uit te voeren. Het biedt de inzittenden bescherming tegen rondvliegende granaatscherven of eventuele hinderlagen. Een gepantserd infanterievoertuig kan zowel rupsen als wielen hebben. Er wordt dan gesproken van een pantserrupsvoertuig respectievelijk een pantserwielvoertuig.
Ontwikkeling.
Het eerste pantserinfanterievoertuig uit de geschiedenis was de Britse Mark IX uit 1918. Na de Eerste Wereldoorlog werd de ontwikkeling van zulke pantservoertuigen geheel verwaarloosd. Men had al moeite genoeg om een klein deel van de infanterie met vrachtwagens uit te rusten. In het begin van de Tweede Wereldoorlog gingen de Duitsers op kleine schaal over tot de introductie van voorheen ongepantserde halfrupsvoertuigen ("half-tracks") in een gepantserde versie bij geselecteerde infanterieafdelingen van de pantserdivisies in te voeren. Dit voorbeeld werd op grotere schaal nagevolgd door de Amerikanen, die hun M2/M3 ook in grote aantallen aan hun bondgenoten leverden.
Na de oorlog werden deze half-tracks eerst algemeen gebruikt door de westerse landen. In de jaren 1950 werden hun legers volledig gemechaniseerd en dus van "volrupsvoertuigen" voorzien. Het bekendste voorbeeld hiervan is de Amerikaanse M113 uit de jaren 1960, het meest gebouwde westerse pantserrupsvoertuig. Het chassis van dergelijke voertuigen werd omwille van de standaardisering gebruikt voor allerlei functies, zoals mortierdrager, mortiertrekker, commandovoertuig, radarvoertuig, luchtafweervoertuig, antitankvoertuig, verkenningsvoertuig en ambulance.
De Sovjet-Unie deed eerst maar in beperkte mate mee met deze ontwikkeling. Lange tijd bleef daar de tactiek in zwang om een sectie bereden infanterie op een tank te laten meerijden. Dat veranderde pas toen de supermogendheid overging tot verdere ontwikkeling tot een zwaarder bewapend infanteriegevechtsvoertuig zoals de BMP-3, dat massaal geproduceerd werd.
Nederland.
Bij de Koninklijke Landmacht in Nederland zijn sinds de Tweede Wereldoorlog de volgende typen bij de infanterie in gebruik geweest:
Vanaf het begin van de jaren 1960 wijzigde de indeling van de manoeuvre-eenheden. De NAVO wilde de eenheden mechaniseren die een directe confrontatie zouden aangaan met de Sovjet-Russische vijand, dat wil zeggen voorzien van gepantserde rupsvoertuigen. Hiervoor werd door Nederland de Franse AMX aangeschaft. Eenheden met een meer defensieve taak werden vooralsnog uitgerust met het DAF YP-408 pantserwielvoertuig. Ook het personeels- en uitrustingsvervoer ten behoeve van de genietroepen diende te worden verzorgd.
Vanaf eind jaren 1980 werden de AMX en YP-408 vervangen door één nieuw voertuig, de YPR-765. Men wilde, naast standaardisatie, bereiken dat de infanterie de manoeuvre-eenheden beter konden bijhouden in het gevecht. Hiermee verdwenen de pantserwielvoertuigen tijdelijk bij de infanterie.
Aan het eind van de Koude Oorlog in de jaren 1990 verschoof het accent van de krijgsmacht naar vredesmissies en crisisbeheersing. Voor het uitvoeren van deze taak werden rupsvoertuigen soms te agressief geacht. Daarom werd er een aantal Patria wielvoertuigen aangeschaft, bedoeld voor patrouilles. Na negatieve ervaringen in het voormalige Joegoslavië (Srebrenica) en missies in het Midden-Oosten (bermbommen) is men daar van teruggekomen. De mogelijkheid van robuust optreden en goede bescherming van het personeel bleek noodzakelijk.
Na grote reorganisaties van de Landmacht sinds 2000 is de infanterie gereduceerd tot 3 brigades. Alleen 13 Lichte Brigade is uitgerust met gepantserde infanterievoertuigen van het type Boxer en Bushmaster. 43 Gemechaniseerde Brigade heeft het zwaardere infanteriegevechtsvoertuig CV90 in de bewapening. 11 Luchtmobiele Brigade beschikt niet over pantservoertuigen.

</doc>
<doc id="19653" url="https://nl.wikipedia.org/wiki?curid=19653" title="HRM">
HRM

POP
CAO
Personeelsfunctionaris
Assessment
Mobiliteit van arbeid
Verzuim
P&amp;O-adviseur
Adviesgesprek

</doc>
<doc id="19656" url="https://nl.wikipedia.org/wiki?curid=19656" title="Lisp (programmeertaal)">
Lisp (programmeertaal)

Lisp (een afkorting voor LISt Processing) is een familie van programmeertalen met een lange geschiedenis binnen de Informatica. De eerste versie van Lisp werd van 1956 tot en met 1958 aan het MIT ontworpen door John McCarthy. Lisp is na Fortran de oudste hogere programmeertaal die nog steeds in gebruik is.
Zoals veel programmeertalen is Lisp door de jaren heen sterk veranderd, en er zijn veel dialecten en andere talen van afgeleid, zoals Scheme, Common Lisp, Emacs Lisp en AutoLISP. Er zijn ook dialecten die draaien op al bestaande omgevingen, waardoor bestaande bibliotheken direct in de taal gebruikt kunnen worden. Hiervan is Clojure een voorbeeld, die door te draaien op de JVM met bestaande Java code samenwerkt zonder FFI.
Lisp is ontworpen als een manier om de lambdacalculus van Alonzo Church praktisch toe te passen. Lisp-programma's bestaan grotendeels uit bewerkingen op lijsten en zijn zelf ook bewerkbare lijsten. Deze eigenschap van zelfde representatie wordt homoiconiciteit genoemd, en staat toe dat code die met lijsten werken dus ook Lisp code zelf als invoer en uitvoer accepteren. Hierdoor is het mogelijk om nieuwe syntax tot in de taal in te bouwen door enkel te beschrijven hoe deze syntax zich vertaalt naar semantiek die al in de taal aanwezig is.
Het bekendste toepassingsgebied voor Lisp als programmeertaal voor zelfstandige programma's is de kunstmatige intelligentie (AI). Daarnaast heeft de taal populariteit gekregen als scripttaal voor bepaalde applicaties, bijvoorbeeld Emacs Lisp voor Emacs (een teksteditor) en AutoLISP voor AutoCAD (een CAD/CAM-programma).
Lisp is feitelijk een multi-paradigmaprogrammeertaal: naast zuiver functioneel programmeren ondersteunt het door zijn toewijzingsprimitieven ook imperatief programmeren, en er zijn verscheidene bibliotheken voor objectgeoriënteerd programmeren, zoals het Common Lisp Object System (CLOS), een standaard onderdeel van Common Lisp.
Lisp heeft ook een zichtbare rol gespeeld in het programmeeronderwijs, zeker bij MIT. In 1984 is de eerste editie van het boek Structure and Interpretation of Computer Programs gepubliceerd, waarna het is gebruikt om de fundamenten van programmeren te leren en er ook een tweede editie kwam. De voorbeelden werden gegeven in Scheme, een dialect van Lisp. Veel later in 2022 kwam er ook een editie in JavaScript.

</doc>
<doc id="19657" url="https://nl.wikipedia.org/wiki?curid=19657" title="Roofbouw">
Roofbouw

Roofbouw is het onverstandig beheer van landbouwgrond, waardoor deze grond het vermogen verliest om de opbrengsten van voorheen nog te kunnen leveren.
Een goed voorbeeld van de mogelijke gevolgen van roofbouw is de cultuur van de Klassieke Maya. Het stelsel van stadstaten dat in de 7e en 8e eeuw bijzonder succesvol was leidde tot een bevolkingsgroei die gepaard ging met onverantwoorde vernietiging van de bebossing. De erosie die er het gevolg van was deed in de 9e eeuw in het zuidelijk deel van het land van de Maya de ene staat na de andere ineenstorten. Grote gebieden raakten ontvolkt en zo kreeg het bos de gelegenheid weer terug te keren.
De term roofbouw wordt ook overdrachtelijk gebruikt. Bijvoorbeeld iemand die zichzelf niet voldoende rust of ontspanning gunt of zich tot drugs wendt pleegt roofbouw op zijn eigen lichaam.
Mijnbouw.
Bij mijnbouw onder de grond moet er altijd voor gezorgd worden dat er voldoende ondersteuning blijft bestaan, omdat anders de bovenliggende lagen niet meer gedragen worden en kunnen instorten. In kalksteengroeves waarin ondergrondse gangenstelsels worden uitgehouwen, moeten blokbrekers voldoende ondersteunende kalksteenpilaren laten staan, anders pleegt men roofbouw en kan de groeve instabiel worden en instorten. Een voorbeeld van een kalksteengroeve waar roofbouw is gepleegd is Groeve de Hel.

</doc>
<doc id="19658" url="https://nl.wikipedia.org/wiki?curid=19658" title="Vliegveld Hoogeveen">
Vliegveld Hoogeveen

Vliegveld Hoogeveen met ICAO luchthavenidentificatiecode EHHO is een klein vliegveld gelegen aan de Plesmanweg aan de rand van Hoogeveen. Het veld wordt voornamelijk gebruikt voor les en recreatievluchten, zweefvliegen, parachutespringen, rondvluchten en zakenvluchten.
Het veld heeft 1 (gras)baan: baan 09-27 van 1190 meter lang. Hiermee is het de langste start- en landingsbaan van gras in Nederland.
Communicatie: (VHF) Vluchtinformatie 127.355.
Geschiedenis.
Begin jaren 1960 was Hoogeveen een snel groeiende gemeente. De firma Fokker, toen nog de "NV Lichtwerk", en Philips hadden interesse zich in Hoogeveen te vestigen en beide bedrijven beschikten over vliegtuigen om een zo snel mogelijk verbinding te verkrijgen tussen de diverse vestigingen.
Medio 1962 werd ten oosten van de stad begonnen met de aanleg van een 785 x 150 m groot luchtvaartterrein voor ‘kleine luchtvaart’ (zaken- en sportvluchten). Gelijktijdig werd naast het veld een fabriekshal gebouwd t.b.v. de NV Lichtwerk, een bedrijf voor de assemblage van onderdelen uit de luchtvaartsector. Via een grasstrip tussen de fabriekshal en het vliegveld kreeg de NV Lichtwerk directe verbinding met het vliegveld.
In januari 1964 landden de eerste vliegtuigen op Hoogeveen. Dit waren Piper Super Cubs van de voormalige "Groep Lichte Vliegtuigen" van de landmacht die door de NV Lichtwerk werden onderhouden. Ook de Alouette II helikopters van de SAR reddingsdienst van de luchtmacht werden door NV Lichtwerk onderhouden. Op 15 december 1964 werd het vliegveld Hoogeveen officieel aangewezen als openbaar luchtvaartterrein voor nationaal luchtvaartverkeer. Het veld moest zich redden zonder tankmogelijkheden, onderhouds- of reparatiefaciliteiten, zonder hangar voor motorvliegtuigen en zonder douanefaciliteiten en behield deze status langdurig. Het enige motorvliegtuig dat zijn thuisbasis op Hoogeveen had, was in de jaren 1960 de Beechcraft Musketeer PH-MUS, van de directie van de NV Lichtwerk.
In 1966 vestigde zich de eerste vliegclub op Hoogeveen: de door een Lichtwerk-medewerker opgerichte "Zweefvliegclub Hoogeveen" (ZCH) die in maart 1967 met zijn activiteiten begon en tot 1970 was dit de enige vaste gebruiker van het vliegveld.
In 1970 werd Para Centrum Noord op het vliegveld gevestigd, snel gevolgd door de ‘Air Stichting Hoogeveen’ dat gespecialiseerd was in reclame (sleep)vluchten met een Cessna 172. Spoedig deed deze ook aan het droppen van parachutisten en langzaam werden de activiteiten uitgebouwd.
Het begin van de jaren 1970 was een economisch bloeiende tijd. Geluids- en milieu eisen voor vliegtuigen en vliegvelden bestonden nog niet en er werden er in 1971 serieuze plannen gemaakt om de grasbaan door een verharde baan te vervangen, zodat er zakenjets op Hoogeveen zouden kunnen landen. Maar de economische crisis van 1973 verstoorde dit; de plannen voor een verharde baan veranderden in een verlenging van de grasbaan tot 1200 m Dit werd in 1979 gerealiseerd zodat er vliegtuigen met een maximaal gewicht van 6000 kilo konden landen.
Medio jaren 1970 ontstond de discussie over vliegtuiglawaai. Dit ontstond gedurende voorbereidingen van een vliegfeest dat in mei 1975 zou worden gehouden ter gelegenheid van het 350-jarig bestaan van Hoogeveen. Hoewel in 1970 een NF-5 van de Koninklijke Luchtmacht zonder problemen een demonstratie boven het veld gaf, weigerde de gemeenteraad in 1975 toestemming te geven voor een demo. Daarna werden aanvragen ook niet meer door de luchtmacht gehonoreerd.
In 1973 ontstond brand in de hangar van de "Air Stichting Hoogeveen". Hierbij ging een aantal toestellen verloren en werd de hangar zwaar beschadigd. In 1974 herrees het bedrijf onder de naam "Vliegbedrijf Noord Nederland BV" dat met nieuwe vliegtuigen ondergebracht in de gerenoveerde hangar, de taken van de Air Stichting Hoogeveen overnam.
Toen het aantal gebruikers toenam ging het met de exploitatie van het veld verkeerd. Een oorzaak was dat het vliegveld Hoogeveen meer werd gebruikt door sport- en reclamevliegers en minder door het bedrijfsleven, terwijl het veld oorspronkelijk was ontstaan op aandringen van het bedrijfsleven. Toen men het veld wilde sluiten greep de "Combinatie van Hoogeveense Ondernemingen" (CHO) in en kwam met een aantal voorstellen tot behoud van het vliegveld. De gemeenteraad ging akkoord met als gevolg dat het vliegveld per 1 januari 1984 werd geprivatiseerd. Het beheer kwam voor een symbolisch bedrag te liggen bij de "Stichting Vliegveld Hoogeveen". In 1988 maakte het vliegveld voor het eerst winst en nu is het een gezond bedrijf dat als thuisbasis fungeert voor diverse bedrijven en clubs.
In 2000 werd de historische Fokker-hangaar van het gesloten vliegveld Ypenburg verplaatst naar vliegveld Hoogeveen. Dit is een Rijksmonument uit 1936. Dit maakt ook dat het vliegveld in trek is bij de historische luchtvaart. Een belangrijke plaats wordt op het veld ingenomen door een collectie vliegende oldtimers.
In 2002 en 2003 was de toekomst van het veld onzeker door het aflopen van de erfpacht op het terrein maar de gemeente besloot het vliegveld vanwege het unieke karakter te behouden.

</doc>
<doc id="19660" url="https://nl.wikipedia.org/wiki?curid=19660" title="Néstor Kirchner">
Néstor Kirchner

Néstor Carlos Kirchner (Río Gallegos (Santa Cruz), 25 februari 1950 - El Calafate (Santa Cruz) 27 oktober 2010) was een Argentijns politicus. Van 2003 tot 2007 was hij president van Argentinië. Daarvoor was hij gouverneur van de provincie Santa Cruz.
Kirchner trad al jong toe tot de Juventud Peronista (de peronistische jeugdbeweging). In 1976 studeerde hij af als advocaat aan de Nationale Universiteit van La Plata. Hij trad in het huwelijk met Cristina Fernández op 9 maart 1975. Zij hebben samen twee kinderen: Maximo (1977) en Florencia (1990).
In 1987 werd Kirchner verkozen tot "intendente" (burgemeester) van Río Gallegos, een ambt dat hij behield tot 1991. Daarna werd hij gouverneur en bracht welvaart en economische stabiliteit in de provincie. Hij werd herkozen en bleef tot 2003 gouverneur van deze provincie, waar hij zich vooral toelegde op de ontwikkeling van de ontginning van mineralen. Santa Cruz heeft olie en gas, en de grootste goud- en zilvermijn van Argentinië bevindt zich in de provincie.
In 1996 stichtte hij 'La Corriente Peronista', een intern orgaan bij de Peronisten met tot doel plaats te maken voor open debat en open politieke gedachtegangen. Zijn doel was ook om de Argentijnen te verenigen, ongeacht politieke voorkeuren.
In 2003 werd Kirchner de 54e president van Argentinië. In 2007 liep zijn ambtstermijn af; hij werd opgevolgd door zijn vrouw Cristina Kirchner.
Kirchner was tevens verwikkeld in verschillende corruptieschandalen. De vele beschuldigingen van witwaspraktijken en verdoezelingen zijn later erkend door het gerechtshof waarna straffen werden opgelegd aan Kirchner en zijn kringen.
Op 27 oktober 2010 overleed Néstor Kirchner aan een hartaanval. Hij was 60 jaar oud.

</doc>
<doc id="19661" url="https://nl.wikipedia.org/wiki?curid=19661" title="Parachutespringen">
Parachutespringen

Parachutespringen of valschermspringen is het uitvoeren van een sprong uit een luchtvoertuig (een vliegtuig of ballon), gevolgd door een vlucht met een parachute na het ontplooien ervan en de landing. Het springen van bergen, gebouwen of andere hoge dingen die aan de aarde verbonden zijn, wordt basejumpen genoemd.
Vaak wordt niet gelijk de parachute geopend, maar is er eerst een fase van vrije val, die "skydiving" wordt genoemd. 
De geschiedenis van het parachutespringen begint bij André-Jacques Garnerin die in 1797 een succesvolle parachutesprong maakte vanuit een heteluchtballon. Het Amerikaanse leger ontwikkelde parachutes om piloten aan boord van ballonnen en vliegtuigen te redden bij noodsituaties, later als een manier om soldaten snel naar het slagveld te brengen. Vroege wedstrijden dateren uit de jaren 1930, en het werd een internationale sport in 1951. 
Parachutespringen wordt uitgevoerd als een recreatieve activiteit en een competitieve sport, maar ook bij de krijgsmacht (paratroepers, parachutisten, para's of valschermjagers genoemd) en in sommige landen bij de brandweer op afgelegen locaties (bijvoorbeeld de Amerikaanse "smokejumpers" en de Russische dienst Avialesoochrana).
Parachutespringen als sport.
Een vaste dropzone (DZ) of paraclub exploiteert een of meer vliegtuigen die groepen skydivers naar boven brengt tegen een vergoeding. Op kleinere dropzones worden kleine vliegtuigen zoals een Cessna C-172 of C-182 gebruikt. Op de grotere dropzones worden vliegtuigen met een ruimere capaciteit gebruikt, zoals de Cessna 208, de Havilland Twin Otter DHC6 of Short Skyvan. Doorgaans wordt er uit vliegtuigen gesprongen, maar sporadisch ook uit luchtballonnen of helikopters. 
Een gemiddelde sprong is een sprong uit een vliegtuig op ongeveer 3800 meter (12.500 voet) hoogte, een vrije val van ongeveer een minuut voor het activeren van een parachute op ongeveer 800 meter (2500-3500 voet). Het restant van de vlucht duurt circa 5 minuten. 
Wanneer de parachute geopend is kan de parachutist de richting en snelheid beïnvloeden door middel van de stuurlijnen die op de achterkant van de parachute zijn bevestigd en kan hij op de landingsplaats een zachte landing te maken. Alle moderne sportparachutes zijn zelfopblazende "ram-air"-vleugels die in de besturing van de snelheid en de richting vergelijkbaar zijn met paragliders. Paragliders hebben veel grotere lift en bereik, maar parachutes zijn ontworpen om de krachten bij het opengaan van de parachute te absorberen bij de eindsnelheid. 
Veiligheid.
In Nederland worden zo'n 85.000 sprongen per jaar gemaakt en overlijdt gemiddeld één persoon per jaar door een fatale landing. Niettemin wordt parachutespringen door de verzekeringsmaatschappijen gerekend tot de risicosporten. Iedere skydiver heeft ook een reserveparachute, mocht er iets mis gaan met de hoofdparachute, en als laatste redmiddel een AAD (Automatic Activation Device). Dit laatste elektronische redmiddel zorgt ervoor dat wanneer de skydiver rond 250 meter (800 voet) een hogere snelheid heeft dan gebruikelijk onder een hoofdparachute automatisch het openingsmechanisme van de reserveparachute wordt geactiveerd. Dit is het laatste redmiddel voor een skydiver als hij of zij niet meer in staat is om zelf de hoofd- of reserveparachute te openen. De AAD is verplicht in Nederland en België.
Training.
Er zijn globaal gezien twee opleidingsmethoden voor parachutespringen, die beide beginnen met een grondopleiding, die 1 à 2 dagen duurt:
Hiernaast bestaat nog het tandemspringen, wat in Nederland niet aan een opleiding verbonden is, maar een passagiers-rit.
Materiaal.
Een parachutist maakt tijdens de sprong gebruik van een parachute-uitrusting die meestal bestaat uit vier materiaalcomponenten. Deze omvatten het tuig waarin de parachutist zit, een automatische opener (AAD, Automatic Activation Device), de hoofdparachute en de reserveparachute. Daarnaast wordt er een hoogtemeter meegenomen en meestal een brilletje (om de ogen te beschermen) en helm. 
De hoogtemeter wordt gebruikt om tijdens de vrije val te bepalen op welke hoogte men zich bevindt. Mocht de parachutist niet in staat zijn de hoofdparachute of reserveparachute te openen, dan activeert de AAD op een hoogte van ongeveer 230 meter (750 voet) de reserveparachute.
Disciplines binnen het parachutespringen.
Binnen het parachutespringen zijn er verschillende disciplines die men tijdens een sprong kan uitvoeren.
De meest uitgevoerde disciplines zijn formatiespringen en freeflying.
Militair parachutespringen.
Als onderdeel van luchtlandingstroepen spelen parachutisten een belangrijke rol bij het transport van infanterie tijdens oorlogen en militaire conflicten. Diverse legeronderdelen worden in deze discipline getraind, zoals normale infanterietroepen alsmede commando's.
Varianten en tactische principes.
Bij het afzetten van troepen in vijandelijk gebied moet rekening gehouden worden met de risico's. Belangrijk is het de ontdekking van het afwerpende vliegtuig en de parachutisten te vermijden of te vertragen. In geval van ontdekking is het van belang (lucht)afweergeschut te ontwijken of de parachutisten van de vijand weg te leiden. In dit kader zijn meerdere combinaties van afspronghoogte en relatief openingstijdstip van de parachute mogelijk. Bij hoge sprongen (vanaf ca. zeven km hoogte) is een extra zuurstofvoorziening voor de parachutisten noodzakelijk.
Lage afsprong / lage opening.
Om grote groepen in korte tijd te laten afspringen, vindt de sprong plaats op een hoogte van ca. 400 meter. Om de parachuteopening zonder enige vertraging te waarborgen, wordt de parachute geopend door een lijn die met het vliegtuig verbonden is. Meestal worden ronde parachutes gebruikt. 
Hoge afsprong / lage opening.
Een hoge afsprong en lage opening hebben het voordeel dat het vliegtuig en de parachutisten met grote waarschijnlijkheid onontdekt kunnen blijven. In dit geval moet de afsprong pal boven het landingsdoel plaatsvinden, wat het vliegtuig weer blootstelt aan luchtafweergeschut. De parachutisten blijven lang in vrije val, waarbij belangrijk is dat het landingsdoel niet door zijwind gemist wordt. 
Hoge afsprong / hoge opening.
Bij een hoge afsprong en hoge opening kan het afwerpende vliegtuig op grotere afstand van het doel blijven. Hier moeten de parachutisten een lange afstand in horizontale richting zwevend afleggen. De waarschijnlijkheid van een ontdekking is bij deze methode het geringste.
Transport van goederen.
Ook om goederen door de lucht af te leveren worden militaire parachutisten getraind. Hiervoor staan constructies ter beschikking om goederen tot een gewicht van 250 kg als tandemsprong uit te voeren.
Records.
Op 14 oktober 2012 sprong Felix Baumgartner vanaf 39.045 meter, een recordhoogte. Tijdens de vrije val bereikte hij de recordsnelheid van 1342 kilometer per uur.
Op 24 oktober 2014 maakte de Amerikaan Alan Eustace, hoewel minder ervaren, een parachutesprong van 41 km, waarmee hij het hoogterecord verbeterde.

</doc>
<doc id="19662" url="https://nl.wikipedia.org/wiki?curid=19662" title="Augusto Pinochet">
Augusto Pinochet

Augusto José Ramón Pinochet Ugarte (Valparaíso, 25 november 1915 – Santiago, 10 december 2006) was een Chileens generaal en politicus. Hij was dictator vanaf zijn staatsgreep met hulp van de Verenigde Staten op 11 september 1973, waarbij president Salvador Allende om het leven kwam, tot aan 1990. Deze staatsgreep vond plaats met steun van de CIA, nadat Allende bepaalde industrieën had genationaliseerd. Pinochets economisch beleid was neoliberaal en omvatte economische liberalisering, protectionistische maatregelen, de afschaffing van vakbonden en de privatisering van de gezondheidszorg. Milton Friedman, Nobelprijswinnaar, aanhanger van de vrijemarkteconomie en adviseur van VS-president Reagan, noemde de heroriëntatie van de economie onder Pinochet het Chileens wonder. Tegenstanders van Pinochets beleid hekelden echter onder meer de sterke stijging van de economische ongelijkheid die dit beleid teweegbracht. Ook de zeer repressieve acties tegen tegenstanders en zijn eigen vermeende financiële mistoestanden zorgen ervoor dat Pinochet een van de meest omstreden persoonlijkheden uit de Chileense geschiedenis is.
Vroege jaren en staatsgreep.
Pinochet studeerde af aan de militaire academie in 1937. Pinochet vervolgde zijn militaire carrière en wist snel op te klimmen. In 1971 werd hij benoemd tot divisiegeneraal. Op 22 augustus 1973 werd hij na het aftreden van generaal Carlos Prats door president Allende tot opperbevelhebber van het Chileense leger benoemd.
Op dat moment voerde Allende een socialistisch bewind. Vanwege dit bewind en de zware economische en sociale problemen pleegde een groep officieren geleid door Pinochet op 11 september 1973 een staatsgreep waarbij Allende afgezet werd en om het leven kwam. Volgens de officiële lezing pleegde hij zelfmoord, hoewel anderen menen dat hij vechtend om het leven kwam tijdens de staatsgreep. Volgens zijn eigen memoires was Pinochet de leider van de staatsgreep, hoewel andere officieren later verklaard hebben dat Pinochet nauwelijks bij de voorbereidingen was betrokken en zich pas kort voor de staatsgreep bij de coupplegers aansloot. De staatsgreep werd gesteund door de Amerikaanse Central Intelligence Agency (CIA), die vreesde dat Allende's Chili een springplank zou gaan vormen voor het communisme in Latijns-Amerika.
Na de staatsgreep werd Pinochet benoemd tot hoofd van een voorlopige regeringsjunta. Een jaar later werd hij tot president benoemd.
Regering.
In de eerste drie jaar van zijn regering van het politiek sterk verdeelde Chili liet hij zeker 130.000 tegenstanders arresteren, van wie een deel als politieke gevangenen tijdelijke straffen kreeg en enkele tienduizenden gevangenen werden gemarteld. Rond de drieduizend (extreem)linkse tegenstanders werden gedood of verdwenen; tienduizenden verlieten het land.
Pinochet brak radicaal met het economische beleid van Allende en schakelde over op een economische vrijemarktpolitiek, die Pinochet grotendeels overliet aan de "Chicago Boys", Amerikaanse economen van "de school van Chicago" (Milton Friedman e.a.). Na de machtsovername van Pinochet werden veel staatsbedrijven geprivatiseerd. Ook het Chileense pensioensysteem en de gezondheidszorg werden geprivatiseerd. In de eerste jaren van de militaire dictatuur werd 10% op de sociale overheidsuitgaven bezuinigd, terwijl het budget van het leger steeg. In 1975 besnoeide Pinochet de overheidsuitgaven in één klap met 27% en bleef bezuinigen tot de overheidsuitgaven in 1980 de helft van het budget onder Allende bedroeg. Door dit economisch beleid kromp de Chileense economie in 1975 met 15%. De industriële productie daalde met 27% en de werkloosheid liep op van 3% naar 20%. Prijzen van levensgoederen stegen explosief. Tussen september 1973 en oktober 1975 steeg de consumentenprijsindex over de 3000%. Een gezin moest 74% van het inkomen besteden aan brood, terwijl dit onder Allende slechts 10% was.
Vanaf 1978 begon een periode van sterke economische groei, wat soms het Chileense wonder wordt genoemd. Tevens werden de ontwrichte sociale voorzieningen enigszins hersteld. Hoewel de uitgaven van de overheid daalden, steeg de staatsschuld van 3,5 miljard dollar in 1973 naar 17 miljard dollar in 1982. Dit kwam voornamelijk door de sterk gedaalde overheidsinkomsten ten gevolge van de hoge werkloosheid, lage lonen voor arbeiders, lage belastingen voor rijken en door het importeren van goederen.
In 1982 brak de tweede grote economische crisis in Chili onder Pinochet uit, waarbij zestien van de vijftig financiële instituten failliet gingen. In 1982 en 1983 werd een deel van de banken genationaliseerd om het financiële systeem te redden. Het werkloosheidspercentage steeg naar 30%, terwijl dit onder Allende in 1972 slechts 3% was. Nadat Pinochet enkele economische adviseurs en bestuurders liet ontslaan en zijn hervormingsprogramma aanpaste zou de economie vanaf 1985 sterk groeien. Toen de economie in 1988 was gestabiliseerd, leefde 48% van de bevolking onder de armoedegrens. Het besteedbare inkomen van gezinnen in 1989 was slechts 28% van wat ze in 1970 konden uitgeven. De rijkste 10% van de Chileense bevolking hadden hun inkomen met 83% zien toenemen. Tussen 1973 en 1988 was het budget voor volksgezondheid met 60% verlaagd. Dit leidde tot een stijging van tyfus met 121 procent en ook het aantal infecties van hepatitis nam flink toe.
Pinochet was gedurende zijn regering een trouwe bondgenoot van de Verenigde Staten onder president Ronald Reagan en van de Britse premier Margaret Thatcher. Ook de verhouding met de meeste andere landen in Zuid-Amerika was goed, met uitzondering van de zeer gespannen relaties met Argentinië. In 1982 verslechterden de relaties met dat land nog verder toen Chili en Colombia de enige Latijns-Amerikaanse landen bleken die Argentinië niet steunden in de Falklandoorlog tegen het Verenigd Koninkrijk. Sterker nog: Chili bleek het Verenigd Koninkrijk in die oorlog actief te helpen.
Aan het eind van zijn regering gaf Pinochet onder toenemende internationale druk het democratiseringsproces in het land een kans en liet een referendum organiseren, waaruit bleek dat de Chilenen een terugkeer naar de democratie wensten. Vóór zijn aftreden regelde hij dat hijzelf (als zelfbenoemd senator-voor-het-leven) en militaire officieren niet vervolgd mochten worden en levenslange politieke onschendbaarheid en immuniteit van rechtsvervolging zouden genieten.
Na de terugkeer van de democratie in 1990 werd er weer meer een sociaal beleid gevoerd door de regeringen met christendemocraten en sociaaldemocraten. In 1988 leefde 48% van de Chilenen onder de armoedegrens, terwijl dit aantal daalde tot 20% in 2000. Dit werd bereikt door het minimumloon met 17% te verhogen, verdubbeling van de sociale uitgaven aan mensen met de lagere inkomens en verhoging van de belastingen voor de rijken die onder Pinochet extreem gedaald waren.
Latere jaren en proces.
Tijdens een bezoek aan Londen voor een medische behandeling in 1998 werd Pinochet onder huisarrest geplaatst nadat een internationaal arrestatiebevel was uitgevaardigd door de Spaanse rechter Garzón vanwege de martelingen tijdens zijn bewind. De Chileense regering zette de Britse regering onder zware druk om hem niet aan Spanje uit te leveren. Na 16 maanden juridisch en politiek getouwtrek werd Pinochet te ziek bevonden om uit te leveren en mocht hij terugkeren naar Chili. De Britse minister van Binnenlandse Zaken, Jack Straw, achtte Pinochet "mentaal ongeschikt" voor een proces. Zijn status in Chili was echter ernstig aangetast.
In de daaropvolgende jaren werd de bewegingsvrijheid van Pinochet steeds meer beperkt en werd de druk vanuit de media en de linkse politieke bewegingen steeds groter om hem ter verantwoording te roepen. Eind 2004 werd zijn huisarrest opgeschort en werd hij, mogelijk vanwege een beroerte, opgenomen in het militaire hospitaal in Santiago. Pinochet en zijn aanhangers claimden dat hij te ziek zou zijn voor vervolging maar anderen bestreden dit.
In 2005 bepaalden het Lagerhuis en de Senaat dat de grondwetsartikelen, die Pinochet en de zijnen bescherming gaven, afgeschaft moesten worden. Het rechtsproces werd voortgezet. Ondertussen kwamen steeds meer feiten boven water dat tijdens het regime van Pinochet de mensenrechten op grote schaal geschonden waren en dat er vele financiële malversaties plaats hadden gevonden ten gunste van de heersende en rijke elite.
Overlijden.
In september 2006 werd de weg voor berechting van Pinochet definitief vrijgemaakt doordat zijn immuniteit werd opgeheven. Volgens zijn familie was hij echter wederom te ziek om berecht te worden. Begin december 2006 werd hij na een zware hartaanval in het ziekenhuis opgenomen.
Op de middag van 10 december 2006, de verjaardag van zijn vrouw, overleed Augusto Pinochet op 91-jarige leeftijd in het militair ziekenhuis in de Chileense hoofdstad Santiago. Hij kreeg een rooms-katholieke kerkelijke uitvaart.
Verantwoordelijkheid.
Pinochet heeft nooit officieel spijt betuigd over de moorden, martelingen, verdwijningen en financiële malversaties. Wel gaf Pinochet in een op 11 december 1998 verschenen politiek testament aan 'diepe smart' te voelen voor slachtoffers van zijn regime, maar schreef hierin tevens dat hij alles heeft gedaan om Chili van het communistische gevaar en een mogelijke burgeroorlog te redden. Zijn dochter Lucia bracht een maand voor zijn dood het bericht naar buiten dat hij in privégesprek met haar had aangegeven spijt te hebben van de excessen die met name het eerste deel van zijn regering besloegen. Vergiffenis vragen ging hem evenwel ook toen nog te ver. Zijn nog altijd aanzienlijke schare aanhangers menen dat Pinochet Chili heeft behoed voor een communistische dictatuur en dat hij het land economisch vooruit heeft geholpen. Zijn opvolgers en tegenstanders houden hem en zijn regime echter bovenal verantwoordelijk voor de vele moorden en grootschalige mensenrechtenschendingen en wijzen erop dat hij de Chileense democratie, traditioneel de stabielste van het continent, om zeep heeft geholpen.
Verfilming.
Over het Pinochet-regime zijn verschillende films gemaakt. De film "No" uit 2012 gaat over de campagnes rond het door Pinochet georganiseerde referendum. Ook in de film "Pacto de Fuga" (2020) komt de campagne aan de orde. Deze film gaat over de ontsnapping van de gevangen "terroristische" leden van de verzetsgroep 'Manuel Rodriguez Patriotic' in de Santiago Public Gevangenis.

</doc>
<doc id="19664" url="https://nl.wikipedia.org/wiki?curid=19664" title="Himno Nacional Argentino">
Himno Nacional Argentino

Himno Nacional Argentino is geschreven door Vicente López y Planes en de muziek is gecomponeerd door Blas Parera. Het is het volkslied van Argentinië sinds 1813. Het heeft in de loop van de geschiedenis meerdere namen gekend: Oorspronkelijk heette het "Marcha Patriótica" (Patriottische mars), daarna "Canción Patriótica Nacional" (Nationaal Patriottisch Lied) en ook wel "Canción Patriótica". De huidige naam heeft het in 1847 gekregen. 
Tekst.
Chorus:
Nederlandstalige vertaling.
Refrein:

</doc>
<doc id="19666" url="https://nl.wikipedia.org/wiki?curid=19666" title="Anwar Sadat">
Anwar Sadat

Mohammed Anwar al-Sadat (Arabisch: أنور السادات) (Mayt Abu al-Kawm, Al Minufiyah, 25 december 1918 – Caïro, 6 oktober 1981) was een Egyptisch politicus en van 1970 tot 1981 president van Egypte.
Carrière.
Sadat volgde een officiersopleiding aan de militaire academie en promoveerde in 1938. Hij bereikte de rang van kolonel. Door zijn anti-Britse politiek onderhield hij in de Tweede Wereldoorlog betrekkingen met nazi-Duitsland. Hiervoor werd hij in oktober 1942 gearresteerd en gevangengezet in een interneringskamp waaruit hij in november 1944 wist te ontsnappen. Na de oorlog, in januari 1946, werd hij opnieuw opgepakt op beschuldiging van deelname aan de moordaanslag op Nahas Pasha, de leider van de Wafdpartij. Hij bleef gevangen tot eind 1948, waarna hij vrijgesproken werd en opnieuw toegelaten tot het leger (1950).
Sadat was samen met Djamal Abd al-Nasser een van de leiders van de geheime groepering van de Vrije Officieren en nam deel aan de geweldloze staatsgreep van 23 juli 1952 die het bewind van koning Faroek I omverwierp. Hij werd hoofdredacteur van de krant Al Goemhoeria. Sadat bekleedde verschillende posten in de regering van Nasser. Hij werd in 1954 minister van Voorlichting en in 1960 werd hij voorzitter van de Nationale Vergadering en hij had ook de leiding over het Islamitisch Congres. Later maakte hij ook deel uit van de opperste uitvoerende raad van de ASU (Arabische Socialistische Unie). Op 20 december 1969 werd hij vicepresident onder Nasser, en na diens dood op 28 september 1970 werd hij interim-president. Hij werd in die functie bevestigd door een referendum.
Presidentschap.
Hij ging al gauw een meer pro-westerse koers varen dan zijn voorganger en in juli 1972 zette hij alle militaire adviseurs van de Sovjet-Unie het land uit. Samen met Syrië lanceerde hij in 1973 de Jom Kipoeroorlog (ook wel Oktoberoorlog genoemd) tegen Israël, die werd gezien als een eerherstel voor de Zesdaagse Oorlog met Israël die in 1967 plaatsvond. Het conflict zorgde ervoor dat de binnenlandse tegenstand tegen Sadat een stuk minder werd.
In 1976 werd hij herkozen voor een volgende periode van zes jaar. Ondertussen veranderde ook zijn houding ten opzichte van aartsvijand Israël. Op 19 en 20 november 1977 bracht hij, als eerste Arabische leider, een officieel bezoek aan dit land. Bij deze historische gelegenheid ontmoette hij de Israëlische eerste minister Menachem Begin en sprak hij de Knesset toe. Door dit bezoek, waar een groot deel van de Arabische wereld schande van sprak, werd hij wegbereider voor verdere vredesgesprekken tussen Egypte en Israël met de Verenigde Staten als bemiddelaar. Deze besprekingen mondden uiteindelijk uit in de Camp-David-akkoorden van 17 september 1978 en het in Washington getekende vredesverdrag van 26 maart 1979. Egypte erkende hiermee formeel het bestaansrecht van Israël.
Sadat en Begin ontvingen voor deze overeenkomst de Nobelprijs voor de Vrede. De andere Arabische landen veroordeelden deze vrede echter omdat de Arabische eenheid tegenover Israël was doorbroken en de Palestijnen niets waren opgeschoten. Egypte raakte hierdoor geïsoleerd binnen de Arabische wereld en werd tijdelijk geschorst uit de Arabische Liga. Bovendien was er ook binnen het eigen land heel wat weerstand tegen deze vrede, zowel uit fundamentalistische hoek als vanuit de nasseristische en communistische aanhang. In september 1981 liet Sadat, in een reactie op dit verzet, bijna 1600 aanhoudingen verrichten, een praktijk waarmee hij zich de afkeuring van bijna heel de wereld op de hals haalde.
Op 6 oktober 1981 werd hij te Caïro neergeschoten tijdens een militaire parade, door fundamentalistische militairen (leden van de Egyptische Islamitische Jihad). Hij overleed aan zijn verwondingen en werd opgevolgd door zijn vicepresident Hosni Moebarak.

</doc>
<doc id="19667" url="https://nl.wikipedia.org/wiki?curid=19667" title="Diagonaalbewijs van Cantor">
Diagonaalbewijs van Cantor

Het diagonaalbewijs van Cantor of de diagonaalmethode van Cantor is een bewijs, afkomstig van de wiskundige Georg Cantor, dat de kardinaliteit van de verzameling van reële getallen groter is dan die van de verzameling van natuurlijke getallen. De verzameling natuurlijke getallen is aftelbaar oneindig, kortweg aftelbaar genoemd. Als een oneindige verzameling formula_1 niet een-eenduidig op de natuurlijke getallen kan worden afgebeeld, wordt formula_1 overaftelbaar genoemd. Met zijn diagonaalmethode laat Cantor zien dat er geen een-eenduidige correspondentie is tussen de natuurlijke getallen en de reële getallen. Cantor publiceerde dit bewijs in 1891, maar had de overaftelbaarheid van de reële getallen al eerder bewezen.
Kardinaliteit.
Cantor hield zich bezig met het begrip oneindig, tot dan toe door wiskundigen nog slechts weinig begrepen. Hij definieerde de kardinaliteit (grootte) van oneindige verzamelingen: Twee verzamelingen hebben dezelfde kardinaliteit als er een een-eenduidige afbeelding bestaat tussen de verzamelingen.
De intuïtie zegt dat er meer natuurlijke getallen zijn dan even getallen. Er kan echter een-op-een een afbeelding worden gemaakt:
Anders gezegd, de verzameling even getallen is aftelbaar, evenals de verzameling natuurlijke getallen, en de kardinaliteit is dezelfde. Deze kardinaliteit wordt wel aangeduid als formula_3.
Gaan we naar op het eerste gezicht grotere verzamelingen, dan blijkt dat ook de rationale getallen dezelfde kardinaliteit hebben als de natuurlijke getallen. Het gaat hier om de volgende getallen:
We kunnen ze niet aftellen door met de eerste kolom te beginnen, want dan komen we nooit aan de tweede kolom toe. Het kan echter wel door diagonaal te werken: eerst de breuken waarvan teller en noemer samen 2 zijn, daarna de breuken met som 3 enzovoort. Dit levert:
Er zijn dus niet meer breuken van natuurlijke getallen, dus rationale getallen, dan natuurlijke getallen, .
Diagonaalbewijs.
Er zijn meer reële getallen tussen 0 en 1 dan er natuurlijke getallen zijn. Dit bewijs gebruikt reductio ad absurdum. We nemen aan dat er een bijectie, een een-op-eenafbeelding, van de natuurlijke getallen naar de reële getallen bestaat. Zo'n afbeelding ziet er bijvoorbeeld zo uit:
 1 ↔ 0,23958239052222...
 2 ↔ 0,14345678901234...
 3 ↔ 0,00000000000120...
 4 ↔ 0,50000000000000...
 5 ↔ 0,14159265358979...
 6 ↔ 0,23562877077729...
enzovoort.
De lijst is in twee richtingen oneindig lang. Nu nemen we van het eerste getal het eerste cijfer achter de komma. Van het tweede getal nemen we het tweede cijfer achter de komma, enzovoort. Deze cijfers zetten we achter elkaar, zodat we een nieuw getal krijgen, in het voorbeeld: 0,240098... Het getal vormt als het ware de "diagonaal" van de tabel. Elk cijfer in dit getal veranderen we in een willekeurig ander cijfer (anders dan 0 of 9), bijvoorbeeld door het getal in 4 te veranderen als het anders is dan 4, en in 5 als het gelijk is aan 4. Het nieuwe getal formula_4 dat we nu hebben gemaakt (in het voorbeeld: 0,454444...) kan niet in de lijst staan. Immers, als je uit de lijst het getal formula_5 haalt, komt het formula_5-de cijfer van dat getal niet meer overeen met het formula_5-de cijfer uit formula_4. Omdat er altijd een nieuwe formula_4 gemaakt kan worden, zit er tussen 0 en 1 een overaftelbaar aantal reële getallen.
Uitbreiding.
Bij uitbreiding kan het diagonaalbewijs ook gebruikt worden om te bewijzen dat voor "elke" verzameling formula_10, diens machtsverzameling (de verzameling van deelverzamelingen van formula_10), genoteerd formula_12, een grotere kardinaliteit heeft. Stel dat er een afbeelding formula_13 bestaat zodanig dat elk element van formula_12 in het beeld van de afbeelding ligt. Vorm nu de deelverzameling formula_15. Neem nu de formula_16 zodanig dat formula_17. Zit formula_18 in formula_19? Als formula_20, dan formula_21, dus formula_22. Maar als formula_22, dan formula_24, dus formula_25 Dit is onmogelijk, dus er is niet een dergelijke afbeelding formula_26. 
Door te beginnen met de natuurlijke getallen en het diagonaalargument oneindig vaak toe te passen op een volgende machtsverzameling, kan een oneindig aantal oneindige kardinaliteiten worden verkregen.
Paradox.
Deze laatstgenoemde versie van het diagonaalbewijs leverde een paradox: Zij formula_10 de verzameling van alle verzamelingen. formula_12 is de verzameling van alle verzamelingen van verzamelingen, en is dus een deelverzameling van formula_10, en dus kleiner of even groot, maar niet groter. Maar bovenstaand bewijs toont aan dat het groter moet zijn. Hier was dus duidelijk iets mis.
Een vergelijkbaar probleem werd geleverd door de "verzameling van alle verzamelingen die zichzelf niet bevatten". Bevat deze verzameling zichzelf of niet? Zie Russellparadox voor een uitgebreidere behandeling van deze paradoxen.
Op basis van deze paradoxen werd de verzamelingenleer opnieuw gedefinieerd: Tot dan toe had men als axioma aangenomen dat voor elke eigenschap formula_30 de verzameling van alle dingen met eigenschap formula_30 bestond. Dit werd veranderd tot het axioma dat gegeven een verzameling formula_10 en een eigenschap formula_30, de verzameling van die elementen van formula_10 die eigenschap formula_30 hebben, bestaat.
Continuümhypothese.
Een andere vraag die door het werk van Cantor wordt opgeroepen is die naar de continuümhypothese. Hierboven is aangetoond dat de kardinaliteit van de reële getallen groter is dan die van de natuurlijke getallen. Zijn er verzamelingen die een kardinaliteit hebben die tussen deze twee waarden in ligt? De continuümhypothese is het vermoeden dat dit niet het geval is. Het is inmiddels bewezen dat de continuümhypothese onafhankelijk is van de bestaande axioma's van de verzamelingenleer plus het keuzeaxioma. Dat wil zeggen, noch de continuümhypothese noch haar ontkenning kan uit de bestaande axioma's bewezen worden.

</doc>
<doc id="19668" url="https://nl.wikipedia.org/wiki?curid=19668" title="Onafhankelijke Post en Telecommunicatie Autoriteit">
Onafhankelijke Post en Telecommunicatie Autoriteit

De Onafhankelijke Post en Telecommunicatie Autoriteit (acroniem OPTA) is een voormalige onafhankelijke instantie, die in Nederland toezag op de naleving van de wet- en regelgeving op het gebied van telecommunicatie. De OPTA viel onder het ministerie van Economische Zaken, waarbij formeel de rolverdeling was dat het Directoraat-Generaal Telecommunicatie en Post het beleid maakte en OPTA dat uitvoerde. De OPTA was gevestigd in Den Haag.
Geschiedenis.
De OPTA ging van start op 1 augustus 1997. Van 1997 tot augustus 2005 was de Delftse hoogleraar Jens Arnbak voorzitter van het college van OPTA. Vanaf augustus 2005 was advocaat Chris A. Fonteijn, partner bij het juridisch kantoor NautaDutilh, voorzitter van dit college.
De OPTA werd ongeveer gelijktijdig met de liberalisering van de Nederlandse telecommunicatie opgericht. Tot de zomer van 1997 was KPN (eerder de PTT) monopolist op een groot deel van de telecommunicatiemarkt in Nederland. Alleen voor mobiele telefonie was er al enige concurrentie. Om te voorkomen dat nieuwe partijen geen kans zouden maken, werd de OPTA in het leven geroepen. Omdat de Nederlandse Staat destijds grootaandeelhouder was in KPN en door middel van het gouden aandeel zelfs besluiten kon vetoën, was de OPTA van het begin af aan volkomen onafhankelijk.
Per 1 april 2013 ging de OPTA op in de Autoriteit Consument &amp; Markt (ACM). De ACM komt voort uit de samenvoeging van de Consumentenautoriteit, de NMa en OPTA.
Bevoegdheden.
De OPTA had de volgende bevoegdheden:
Tegen besluiten van de OPTA kon in beroep worden gegaan bij de bestuursrechter.
Relatie met KPN, andere telecombedrijven en de politiek.
Enkele malen zijn er conflicten geweest tussen de OPTA en KPN. KPN beschuldigde de OPTA er meerdere malen van als enige doel te hebben KPN kleiner te maken. Een veelgebruikt argument van KPN was dat de concurrenten van KPN (zoals Tele2, Vodafone en T-Mobile Nederland) geen kleine partijen waren die de hand boven het hoofd gehouden moesten worden. Ook maakte KPN zich sterk voor invoering van regulatie door de OPTA van de kabelsector, om op die manier toegang te krijgen tot het kabelnetwerk.
De concurrenten van KPN vonden de OPTA vaak te weinig slagvaardig. Zes jaar na het volledig opengaan van de telecommunicatiemarkt was KPN nog steeds een zeer dominante speler. Het veroveren van een positie op de markt was moeilijk gebleken, niet in de laatste plaats doordat KPN steeds bij de bestuursrechter in beroep kon gaan tegen besluiten van de OPTA (en deze beroepen ook regelmatig won).
De politiek heeft meermalen aangegeven dat de OPTA meer tanden moest krijgen. Naar aanleiding van een escalatie van de ruzie tussen KPN en de OPTA in augustus 2003 pleitten de woordvoerders van de meeste partijen in de Tweede Kamer voor meer slagkracht en bevoegdheden van de OPTA. 
Postmarkt.
De OPTA had ook bevoegdheden op de Nederlandse postmarkt. Deze is grotendeels in handen van PostNL (het voormalige, TNT/TPG/PTT Post).
Kabel.
Tot slot behandelde de OPTA geschillen over toegang tot de kabel en geschillen over het gedogen van het (ver)leggen, onderhoud en het opruimen van kabels voor communicatienetwerken.
Europa.
De OPTA fungeerde als nationale reguleringsautoriteit in het kader van het Europees telecommunicatierecht.

</doc>
<doc id="19669" url="https://nl.wikipedia.org/wiki?curid=19669" title="Bewijs uit het ongerijmde">
Bewijs uit het ongerijmde

Een bewijs uit het ongerijmde, Latijn reductio ad absurdum, herleiding tot het absurde, soms ook indirect bewijs genoemd, is een bewijsmethode in de logica en de wiskunde. Een bewijs uit het ongerijmde wordt vaak gebruikt om te bewijzen dat er geen getallen of andere objecten met een bepaalde eigenschap bestaan en wordt bijvoorbeeld toegepast wanneer een direct bewijs niet mogelijk is. De geldigheid van de methode berust op de wet van de uitgesloten derde, dat is het axioma dat een stelling alleen waar of onwaar kan zijn. De werkwijze is als volgt: men neemt aan dat de stelling niet waar is en laat zien dat die aanname tot een tegenspraak of een onware bewering leidt. Dit is in de klassieke logica voldoende om te bewijzen dat de stelling waar is, maar in de intuïtionistische of constructieve logica wordt het niet als een sluitend bewijs gezien. In die logica moeten zowel de wet van de uitgesloten derde als het "ex falso sequitur quod libet" ofwel worden afgeleid ofwel als voorwaarden in het bewijs worden betrokken.
Een speciaal geval van een bewijs uit het ongerijmde is een bewijs door contrapositie. 

</doc>
<doc id="19671" url="https://nl.wikipedia.org/wiki?curid=19671" title="Monopolie">
Monopolie

Een monopolie (uit het Grieks "monos / μονος" (alleen, enkel) + "pōlein / πωλειν" (verkopen)) is een situatie waarin een product of dienst slechts door één (markt)partij wordt aangeboden. De prijs ervan wordt dan niet door marktwerking bepaald, maar vastgesteld door de enige aanbieder, die dan veel winst kan maken, of door de overheid. In een zuiver monopolie is er geen enkel alternatief. Is er niet één, maar zijn er enkele aanbieders van een bepaald product of dienst, dan spreekt men van een oligopolie. Is er, omgekeerd, sprake van één koper of afnemer van een product of dienst dan spreekt men van een monopsonie.
Zuiver monopolie.
Een zuiver monopolie is in de praktijk zeldzaam. Zo had de NS jarenlang het monopolie op het vervoer van reizigers over het spoor, maar niet op het vervoer van reizigers in het algemeen, want een reiziger kan ook de auto of het vliegtuig nemen.
Voor taken die door de verschillende lagen van de overheid worden uitgevoerd, bv. uitgave van paspoorten of andere documenten, is sprake van een monopolie. Ook de uitgifte van bankbiljetten door een centrale bank kan worden gezien als een monopolie (het "octrooi" van De Nederlandsche Bank bijvoorbeeld). Zeker als dit gepaard gaat met wetgevende maatregelen die eisen stellen aan betaalmiddelen en manieren waarop men aan een schuld kan voldoen. Bij een zuiver monopolie ontbreken vaak de economische prikkels die kunnen leiden tot kostenbesparing en efficiënte werkwijzen.
Een voorbeeld van een monopolie in ruimere, niet puur economische zin, is de situatie in de ruimtevaart gedurende een groot deel van 2003. De Russen hadden toen het monopolie op het vervoer van astronauten naar de ruimte: door de ramp met de Spaceshuttle lag het Amerikaanse ruimteprogramma stil en verder was er geen ander land technisch in staat astronauten de ruimte in te brengen.
Ontstaan.
Een monopolie kan op verschillende manieren ontstaan. In veel landen wordt door de overheid een monopolie gecreëerd, bijvoorbeeld om de eigen industrie te beschermen of om de kwaliteit of de onafhankelijkheid van bepaalde dienstverlening te garanderen. Zo had in Nederland TNT lange tijd het monopolie op de interlokale bezorging van brieven tot een bepaald gewicht. Als tegenprestatie garandeerde TNT dat deze brieven in heel Nederland worden bezorgd en opgehaald, ook in dunbevolkte gebieden.
Een monopolie kan ook een technische oorzaak hebben: indien en zolang niemand anders in staat is het product te maken, is er sprake van een (technisch) monopolie. Dit komt vaak voor bij nieuwe producten.
Ook door het gebruik van intellectuele monopolies als octrooien (patenten) kan men monopolies creëren. Dit is echter vrij duur en is aan een maximumaantal jaren gebonden. Het is ook mogelijk om door een bedrijfsgeheim een monopolie te handhaven. Een bekend voorbeeld van een door een bedrijfsgeheim beschermd product is Coca Cola.
Beperkte tijd.
In de praktijk kan een monopolie – behoudens geweld of misbruik – slechts een beperkte tijd bestaan. Als een bepaald product of een dienst met veel winst verkocht wordt, komen er na enige tijd vanzelf concurrerende aanbieders op de markt die proberen een marktaandeel te verwerven door een beter of goedkoper product te verkopen. Als een nieuwe aanbieder hierin slaagt, is het monopolie voor dit product of deze dienst verdwenen.
Theorie.
De huidige economische doctrine leert dat monopolies inefficiënt zijn voor een land als geheel. Een bedrijf met een zuiver monopolie kan zijn prijs zo hoog maken als het zelf wil: de klant moet de dienst toch afnemen. Ook bestaat bij het bedrijf geen prikkel om klanten zo goed mogelijk te helpen. Toen KPN nog een zuiver monopolie had op (vaste) telefonie, was de dienstverlening traag, bleven monteurs soms weg en waren er veel klachten. Nu KPN de hete adem van de concurrenten voelt, kan het zich dit niet meer permitteren, en ziet het zich genoodzaakt betere diensten te verlenen. Daarnaast kan een monopolist de markt afsluiten. Wanneer een nieuwe speler op de markt komt, kan hij zijn prijzen sterk verlagen (waardoor iedereen bij hem koopt), om ze vervolgens te verhogen als de concurrent van de markt gedrukt is. Ten slotte zijn monopolies zeer schadelijk voor de technische vooruitgang en vernieuwing. Een bedrijf heeft immers geen reden om een nieuw product op de markt te brengen als iedereen het oude moet afnemen.
Bekende monopolies in verleden en heden.
Sommige economen noemen ook de marktdominantie van een klein aantal multinationals een (quasi-)monopolie, zo bijvoorbeeld , Big Tech, en Big Food.
Optimale prijszetting van een monopolist.
Zelfs als een bedrijf een absoluut monopolie heeft, en er geen dreiging uitgaat van nieuwe concurrenten, bestaat er een natuurlijke beperking op de verkoopprijs. Als de monopolist namelijk te veel vraagt, vermindert het aantal verkochte goederen en dus misschien ook de winst.
In het algemeen geldt: "als" een bedrijf door zijn prijszetting de winst maximaliseert, dan is de marginale kost ("MK") om één eenheid meer te produceren en te verkopen, gelijk aan de marginale opbrengst ("MO") van die verkoop. De marginale opbrengst is de afgeleide van het product van de verkochte hoeveelheid en de eenheidsprijs:
Hier is "p" de prijs, "q" de geproduceerde hoeveelheid en formula_2 de elasticiteit van de vraag ten opzichte van de prijs (conventioneel positief genoteerd).
In het geval van een monopolist gaat het daarbij om de elasticiteit van de globale vraag ten opzichte van de enig beschikbare prijs. De optimale (winst-maximaliserende) monopolieprijs voldoet dus aan de formule
of dus ook
In het linkerlid staat het winstpercentage van de monopolist op de laatst verkochte eenheid. In de wetenschap der industriële organisatie is dit de Lernerindex. Het is een algemeen aanvaarde maat voor de marktmacht van de monopolist. Bovenstaande uitdrukking is dus een wiskundige formulering van de algemene wijsheid dat de macht van de monopolist omgekeerd evenredig is met de rekbaarheid van de vraag.
Voorbeeld (zonder afgeleiden).
Een denkbeeldige softwareproducent heeft een feitelijk en wettelijk monopolie (bv. door octrooien) op een bepaald soort beslissingsondersteunend pakket voor kleine bedrijven. Een extra kopie verpakken en verkopen kost 10 euro. Nazorg is niet in de verkoopprijs inbegrepen. De vraag "q" voldoet aan de lineaire voorwaarde
Dat wil zeggen dat geen enkele klant bereid is om meer dan duizend euro neer te tellen voor het pakket, terwijl er zelfs bij zeer lage prijs niet meer dan 200 klanten zullen zijn.
Om een gegeven aantal exemplaren "q" te verkopen moet de prijs "p" aan bovenstaande formule voldoen. De totale omzet bedraagt dan
De winst is de omzet, verminderd met de kosten. De winst op het laatst verkochte pakket is dus "p"-10. De winst wordt gemaximaliseerd door "q" zodanig te kiezen dat de volgende uitdrukking zo hoog mogelijk is:
Dit is een kwadratische functie in "q", en haar grafiek vormt een parabool waarvan de top omhoog wijst. De "q"-coördinaat van de top is de helft van 990/5, of 99.
De producent maximaliseert dus zijn monopoliewinst door 99 exemplaren te verkopen voor 1000-5,99=505 euro per stuk. De marginale winst op het laatste exemplaar bedraagt 495 euro. De vraag-elasticiteit bij die prijs is 505/495=101/99 (ongeveer 1,02), en de Lernerindex bedraagt 99/101 (ongeveer 0,98). De uitzonderlijk hoge waarde van de Lernerindex (normaal nooit groter dan 1) is een wiskundige vertaling van de bijna absolute marktmacht van de softwareproducent.

</doc>
<doc id="19672" url="https://nl.wikipedia.org/wiki?curid=19672" title="Monopolie (economie)">
Monopolie (economie)



</doc>
<doc id="19673" url="https://nl.wikipedia.org/wiki?curid=19673" title="Monopoly">
Monopoly

Het spel monopoly (Engels voor monopolie) is een van de bestverkochte bordspellen ter wereld. Het is in 26 talen verkrijgbaar. Sinds 1935, het jaar dat het spel door Parker Brothers op de markt gebracht werd, zijn ruim 200 miljoen exemplaren verkocht. Ook verschijnen regelmatig bijzondere edities.
Het doel van het spel is een monopolie op te bouwen, wat spelers kunnen doen door zo veel mogelijk straten op te kopen. Iedere speler die in een straat verblijft, moet de eigenaar van die straat huur betalen. De straten zijn gegroepeerd in groepen (kleurgroepen) van drie (of twee) straten. In veel versies zijn het straten in de hoofdstad van het land, maar vaak ook zijn het straten in verschillende steden, wat de groepsindeling logischer maakt.
De straten van het bordspel reflecteren iets van de landen waarin het verkocht wordt. De duurste straat op het Nederlandse bordspel is bijvoorbeeld de Kalverstraat, de bekendste winkelstraat in Amsterdam. Op het Belgische bordspel is dat de Nieuwstraat in Brussel.
Spelregels.
Iedere speler ontvangt een startbedrag van 1500 eenheden (afhankelijk van het land: guldens, euro's, ponden, franken, dollars enz.) in verschillende coupures. Er zijn spelversies waar met een betaalkaart in plaats van met contant geld gespeeld wordt. In veel versies zijn de tarieven veel hoger: 100 of zelfs 10 000 keer zo hoog - zie #Geld.
Tijdens het lopen over het speelbord, waarbij gebruikgemaakt wordt van twee dobbelstenen, komen de spelers onder andere onroerende goederen (straten, stations en nutsbedrijven) tegen. Landt de speler op een onroerend goed dat nog niet door een andere speler gekocht is, dan kan hij dat kopen – mits hij voldoende geld heeft. Als de speler niet kan of wil kopen, dan wordt het goed door de bank geveild bij opbod. Landt de speler op een onroerend goed dat al eigendom is van een andere speler, dan moet aan die speler huur worden betaald. Wanneer een speler alle straten in dezelfde groep (in de Nederlandse versie: dezelfde stad) in bezit heeft, mag hij er huizen bouwen, zodat voorbijgangers een hoger bedrag moeten betalen als ze in deze straat moeten overblijven. Na vier gewone huizen kan men een hotel bouwen, wat de maximale huur oplevert. Men moet de bebouwing wel gelijkmatig over de groep verdelen. Stations en nutsbedrijven kunnen niet bebouwd worden: de huur is daar afhankelijk van het aantal stations of nutsbedrijven dat de eigenaar in bezit heeft en voor de nutsbedrijven bovendien van het aantal gegooide ogen.
Verder zijn er vakjes met de opschriften "Kans" en "Algemeen Fonds". De daar aangekomen speler krijgt een opdracht die gunstig of ongunstig kan uitpakken. Eventuele verschuldigde betalingen uit hoofde van deze kaarten, alsmede belastingen, worden volgens de officiële spelregels aan de bank betaald. In Nederlandse versies van het spel zijn de 16 Kanskaarten vaak blauw en de 16 Algemeen fonds-kaarten roze. De twee stapels liggen midden op het bord. Drie kaarten komen zowel bij "Kans" als bij "Algemeen Fonds" voor.
Op de hoeken van het speelbord bevinden zich speciale velden:
Het is toegestaan om onbebouwde straten, stations en nutsbedrijven aan andere spelers te verkopen, voor een onderling overeengekomen prijs. Dit geschiedt tussen twee beurten in, dus nadat een speler gespeeld heeft en voordat de volgende speler de dobbelstenen gooit. Heeft een speler de dobbelstenen al gegooid, dan moet hij zijn beurt eerst afmaken.
Ook het bebouwen van straten geschiedt tussen twee beurten in.
Voor al deze transacties maakt het niet uit welke speler aan de beurt is.
Indien een speler iets niet meer kan betalen, moet hij zijn bezittingen liquideren. Dat kan als volgt:
Een straat, nutsbedrijf of station kan aan een andere speler worden overgedragen terwijl er hypotheek op rust. De nieuwe eigenaar kan daarna:
Levert verkoop onvoldoende op, dan is de speler failliet en verlaat hij het spel.
Al zijn eigendommen vervallen aan de schuldeiser (de bank of een andere speler).
Straten, nutsbedrijven en stations die op die wijze weer in bezit van de bank komen, worden bij opbod verkocht.
De speler die als laatste overblijft heeft een monopolie gecreëerd en heeft gewonnen. Als men een bepaalde speeltijd heeft afgesproken, dan wordt de winnaar bepaald door vast te stellen wie de hoogste waarde aan geld en bezittingen heeft. In dit geval wordt de volle waarde gerekend voor huizen en hotels.
Varianten op de spelregels.
Op de spelregels worden allerlei varianten gehanteerd. Sommige varianten worden door de officiële spelregels aanbevolen, omdat Monopoly de neiging heeft lang te duren, vooral wanneer er twee of drie spelers overblijven die elkaar min of meer in evenwicht houden. Regels die zorgen dat er meer geld in het spel komt, kunnen het spel aanzienlijk vertragen.
Voorbeelden van veel gehanteerde afwijkende spelregels zijn:
Kans om op een eigendom te komen.
Hoewel een hoge huur (vooral na bebouwing) belangrijk is, spelen ook andere factoren mee in de aantrekkelijkheid van eigendommen. De belangrijkste hiervan is de kans om op een eigendom te landen. Die kans is namelijk groter bij eigendommen die in de Algemeen Fonds- en Kanskaarten worden genoemd.
Andere velden waar men met hogere waarschijnlijkheid kan komen zijn Start en vooral de Gevangenis. Voor beide is er zowel een Algemeen Fonds- als een Kanskaart.
Wie met twee dobbelstenen gooit, gooit relatief vaak 6, 7 of 8.
Velden die 6, 7 of 8 plaatsen verwijderd zijn van een veld dat een hoge waarschijnlijkheid heeft, hebben dus ook een iets hogere waarschijnlijkheid dan de omliggende velden.
Men kan uit de Gevangenis komen door dubbel te gooien. Dat betekent een extra kans voor de velden die een even aantal ogen van de Gevangenis verwijderd zijn.
Het kansproces van de dobbelsteenworpen en de Algemeen Fonds- en Kanskaarten is overigens als een Markovketen te beschrijven, waarmee de langetermijnkans om op een eigendom te komen precies berekend kan worden. Deze kansen volgen uit de stationaire verdeling van deze Markovketen. Hieruit blijkt dat het effect van de Gevangenis zeer groot is.
Stations kunnen sterk zijn als een speler er meerdere heeft. De speler hoeft geen kosten te maken voor bebouwing. Heeft een speler drie of vier stations, dan is er niet alleen een grotere kans op bezoekers, maar wordt ook een hogere huur gevraagd.
Geschiedenis.
Op 5 januari 1904 vroeg Elizabeth Magie patent aan op het bordspel "The Landlord's Game" (Het Spel van de Huisbaas) en ging daarmee naar de Parker Brothers, een spellenfabrikant, maar het spel werd afgewezen.
Charles B. Darrow, een werkloze verwarmingsmonteur uit de Verenigde Staten, liet in 1934 het spel zien dat wij nu als monopoly kennen. Hij gebruikte The Landlord's Game als voorbeeld voor monopoly. De bedeltjes uit de armband van zijn vrouw gebruikte hij als speelstukken (in de traditionele monopolyversies vindt men nog steeds strijkijzertjes en vingerhoedjes in plaats van gewone pionnen). Ook Darrow ging naar Parker Brothers, maar ook in zijn spel zagen ze niks. Darrow liet in 1934 (met hulp van een bevriende drukker) 5000 spellen drukken en verkopen via een warenhuis in Philadelphia. Die werden razendsnel verkocht. Een jaar later toonde Parker Brothers toch interesse. In het eerste productiejaar werden meer dan een miljoen exemplaren van het spel verkocht. De Britse speelgoedfabriek Waddingtons werd datzelfde jaar enthousiast, en zo ging monopoly de hele wereld rond. Charles B. Darrow stierf als multimiljonair.
Geld.
In de oorspronkelijke versie werd in het spel met dollars betaald.
In de versies die in andere landen werden uitgegeven, werden dat ponden, guldens, franken en andere munteenheden.
In 1992 werd een speciale ECU-versie op de markt gebracht.
In sommige versies werden de bedragen verhoogd door een aantal nullen toe te voegen.
Zo werd in 1961 een Nederlandse versie uitgegeven waarin alle bedragen honderd keer zo hoog waren, iets dat door de oude liefhebbers van het spel niet gewaardeerd werd. Deze verandering werd in latere uitgaven ongedaan gemaakt.
De bank heeft in principe een onbeperkte geldvoorraad. In de loop van het spel komt er steeds meer geld in omloop en het kan gebeuren dat er geen geld meer in de bank is. In dat geval kan de bank schuldbekentenissen uitschrijven.
Straatnamen.
Hieronder staan de straatnamen uit enkele bekende versies van het spel. Dit zijn de namen uit de oorspronkelijke, bekendste versies. Enkele straten hebben hun bekendheid vooral aan het spel Monopoly te danken. 
In andere versies dan de Nederlandse komen de straatnamen gewoonlijk uit één stad, of juist elk uit een andere stad. In sommige versies werd de spelling aangepast, en werden ook wel andere straatnamen gekozen. Er zijn ook versies met plaatsnamen in plaats van straatnamen, allerlei jubileumversies, en moderne versies met andere objecten dan straat- en stationsnamen.
Tot het begin van de Tweede Wereldoorlog werd in Nederland de Britse versie van het spel, met straatnamen uit Londen, gebruikt. Het is onbekend wie de steden en straatnamen van de klassieke Nederlandse versie bedacht hebben. De steden verwijzen wel naar vestigingen van de warenhuisketen Perry, het latere Perry Sport, die het spel vanaf 1936 in Nederland verkocht. Ook bij de straatnamen is er verband, maar niet altijd duidelijk. De "Brink" en de "Dorpsstraat" in "Ons Dorp" zijn fictieve straten in een fictief dorp. De twee straatnamen komen voor in de Drentse dorpen Diever en Hijken, en ook in de stad Zwolle. Het Dorp bij Arnhem wordt niet bedoeld; de Nederlandse versie van het spel is immers ouder dan Het Dorp. In de Belgische stad Menen bestaat een wijk die Ons Dorp heet, maar ook die heeft er niets mee te maken. Misschien is Ons Dorp bedacht om geen bestaande plaats op te zadelen met het imago van goedkoopste. Ook in de Italiaanse versie zijn de twee goedkoopste straten fictief.
Monopoly beurseditie is een variant waarbij er geen straten maar bedrijven worden verkocht door middel van aandelen en de kleuren een bepaalde branche vertegenwoordigen, een bijgeleverde computer berekent de beurskoersen en de uit te delen dividenden. Ook is er een versie met rekenmachine en pinpas. Op deze pas wordt ook het saldo van de speler bijgehouden.
Lange Poten.
De derde straat van de gele kleurgroep heette in de oorspronkelijke versie Marvin Gardens. Dit verwees naar een wijk van Atlantic City, in de Amerikaanse staat New Jersey. De juiste naam daarvan is echter Marven Gardens. Die spelfout werd in latere uitgaven gecorrigeerd, maar de onjuiste naam was inmiddels bij de spelers zo ingeburgerd dat de verandering niet door iedereen gewaardeerd werd.
In de oorspronkelijke Nederlandse versies van het spel komt de voornoemde straat overeen met "L Poten", een afkorting van Lange Poten.
Ook bij de huurprijs van die straat ging iets mis. Er is namelijk een duidelijke regelmaat in de huurprijzen, die steeds hoger worden als men het bord rondgaat. De huur voor onbebouwd zou voor de derde straat van de gele kleurgroep dan 24 eenheden (dollars, guldens …) moeten zijn, maar in werkelijkheid staat er 22. Deze kennelijke fout werd in sommige latere uitgaven, in verscheidene talen, gecorrigeerd.

</doc>
<doc id="19674" url="https://nl.wikipedia.org/wiki?curid=19674" title="Lijst van films (1990-1999)">
Lijst van films (1990-1999)

Dit is een lijst van films uit de periode 1990-1999.

</doc>
<doc id="19675" url="https://nl.wikipedia.org/wiki?curid=19675" title="Monopolie (spel)">
Monopolie (spel)



</doc>
<doc id="19678" url="https://nl.wikipedia.org/wiki?curid=19678" title="Pythagoreïsche tripletten">
Pythagoreïsche tripletten



</doc>
<doc id="19681" url="https://nl.wikipedia.org/wiki?curid=19681" title="Lijst van gemeenten in het Brussels Hoofdstedelijk Gewest">
Lijst van gemeenten in het Brussels Hoofdstedelijk Gewest

De 19 Brusselse gemeenten zijn de politieke onderverdelingen van het Brussels Hoofdstedelijk Gewest, een van de drie gewesten van België. De gemeentes zijn onder andere verantwoordelijk voor het gemeentelijk onderwijsnet en het onderhoud van wegen. Zoals elders in het land bestaat de gemeentelijke administratie uit een burgemeester, een college van schepenen en een gemeenteraad.
In 1831 was België nog opgedeeld in 2739 gemeenten, waaronder de 19 van het huidige Brussels Hoofdstedelijk Gewest. In tegenstelling tot de andere Belgische gemeenten namen de Brusselse gemeenten niet deel aan de gemeentefusies van 1964, 1970 en 1975. Enkele gemeenten werden daarentegen in de loop van de geschiedenis wel ingelijfd door Brussel-stad, namelijk Laken, Haren en Neder-Over-Heembeek in 1921.
Met een oppervlakte van 32,6 km² en een inwonertal van 183.287 inwoners is Brussel-stad zowel de grootste als de meest bevolkte gemeente in het Brussels Hoofdstedelijk Gewest. Koekelberg is met 21.886 inwoners het minst bevolkt. Sint-Joost-ten-Node is met een oppervlakte van 1,1 km² de kleinste gemeente maar heeft met 23.358 inwoners per km² de grootste bevolkingsdichtheid van de 19 gemeenten.
Lijst.
Deze alfabetische lijst bevat de 19 gemeenten in het Brussels Hoofdstedelijk Gewest. 

</doc>
<doc id="19682" url="https://nl.wikipedia.org/wiki?curid=19682" title="Glenn Gould">
Glenn Gould

Glenn Herbert Gould (Toronto, 25 september 1932 – aldaar, 4 oktober 1982) was een Canadees pianist die grote faam verwierf door zijn Bachvertolkingen, doch daarbuiten een zeer groot repertoire beheerste, en onder meer de volledige pianomuziek van Schönberg op plaat zette.
Leven.
Gould kreeg zijn eerste muzieklessen van zijn moeder, die pianolerares was. Vanaf zijn tiende kreeg hij les aan het Royal Conservatory of Music in Toronto. Zijn eerste publieke optreden gaf hij in 1945 en zijn eerste radiorecital in 1950. In 1955 tekende hij een contract bij CBS en bracht hij zijn eerste opname uit, een uitvoering van Bachs "Goldbergvariaties". Deze opname werd een enorm succes, bezorgde hem internationale faam en maakte deze variaties bekend bij een breed publiek. In 1957 maakte Gould een eerste tournee door Europa en de Sovjet-Unie, waar hij, ondanks het klimaat van de Koude Oorlog, met enthousiasme werd begroet door critici en publiek. Op 10 april 1964 gaf hij zijn laatste concert, waarna hij ophield met openbare optredens en zich enkel nog wijdde aan studio-opnamen. Dat was voor het publiek een verrassing, maar niet voor hemzelf. Tien jaar lang had hij naar dit moment uitgekeken, zijn concerten beschouwde hij als schijnvertoningen. Bij het laatste optreden in Los Angeles speelde hij onder meer stukken uit Bachs "Die Kunst der Fuge", het werk dat hem het meest na aan het hart lag. Daarnaast heeft hij ook geschreven, radio- en televisie-uitzendingen verzorgd en muziek gecomponeerd. Glenn Gould stierf in 1982 aan de gevolgen van een beroerte. Hij was pas 50 jaar geworden.
Gould als pianist.
Gould verwierf vooral bekendheid door zijn (eigenzinnige) vertolkingen van het klavierwerk van Johann Sebastian Bach. Hoewel Gould meerdere werken van Bach op het klavecimbel heeft uitgevoerd (een van de instrumenten waarvoor Bach klavierwerken geschreven had), prefereerde hij de moderne piano als instrument. In vrijwel alle opnames die Gould van Bachs klavierwerk maakte, bespeelde hij een piano. Zijn televisiedebuut maakte Gould in 1960 in het programma "Bernstein conducts" met de uitvoering van Bachs pianoconcert nr. 1 in d mineur. In 1982 lichtte Gould in een radio-interview toe waarom hij van een "authentieke" uitvoeringspraktijk placht af te wijken. Hij gaf aan dat de moderne piano zich beter leent voor de uitvoering van polyfone muziek omdat de aanslaggevoeligheid van het instrument (afwezig bij het klavecimbel) de stemvoering ten goede komt, waardoor een complexe, "academische" fuga toegankelijker wordt voor een groter publiek. Daarnaast was Gould van mening dat J.S. Bach, die tegen het einde van zijn leven de ontwikkeling van de eerste fortepiano's had meegemaakt, de piano waarschijnlijk als ideaal instrument voor polyfone muziek zou hebben omarmd. Tevens was Bach iemand die van eigen en van andermans werk veelvuldig transcripties maakte en vermoedelijk, aldus Gould, geen problemen zou hebben gehad met het feit dat iemand zijn werk in de 20e eeuw op een piano zou uitvoeren in plaats van op een klavecimbel.
Gould was gefascineerd door contrapunt en had een voorkeur voor polyfone muziek. Niet verwonderlijk werd veel werk van (de familie) Bach, van Sweelinck e.a. door hem hoog aangeschreven. Zijn opvattingen over muziek waren uitgesproken, niet zelden omstreden en werden op polemische wijze verdedigd. Voor het romantische (piano)repertoire, waartoe werken van grootheden als Chopin, Schumann en Liszt behoren, kon hij weinig waardering opbrengen. Ook de muziek van het classicisme genoot bij hem weinig appreciatie; over Mozart merkte hij op dat deze eerder te laat dan te vroeg was gestorven. Niettemin heeft Gould meerdere werken van hem, alsmede van Haydn en van romantische componisten als Beethoven, Bizet, Brahms, Grieg, Schumann en anderen uitgevoerd en opgenomen.
In het licht van Goulds fascinatie voor polyfone structuren kan zijn interesse voor het werk van componisten als Arnold Schönberg en Ernst Křenek, niet verwonderen.
Stijl.
Goulds pianospel valt op door een enorme virtuositeit en een grote nauwkeurigheid. Bij de interpretatie van de muziek permitteerde hij zich (volgens sommigen te) grote vrijheden, waardoor zijn uitvoeringen niet onomstreden zijn. Gould had de drang om een stuk "nieuw leven" in te blazen, zodat het beluisteren ervan opnieuw een belevenis zou worden. Hiertoe week hij niet zelden af van het door de componist voorgeschreven tempo, waardoor het stuk een geheel ander karakter kreeg. Kenmerkend voor zijn spel is de semi-staccatoaanslag en het spaarzame gebruik van het pedaal. Deze manier van spelen maakt de muziek zeer transparant: de luisteraar kan de verschillende stemmen goed onderscheiden. Hij slaagt erin als geen ander om van de piano een geschikt instrument te maken voor de werken van Johann Sebastian Bach. Zijn manier van spelen geeft de scherpte van de aanslag die je kunt verwachten bij een klavecimbel. Het timbre van de piano zorgt er dan weer voor dat de muziek draaglijk blijft om te luisteren, omdat een klavecimbel vandaag de dag als een moeilijke klank wordt ervaren. Zijn vleugel was in samenwerking met Steinway speciaal aan zijn wensen aangepast.
De opname van de "Goldbergvariaties" in 1955 was de start van een revolutie in het spelen van Bach en meer in het algemeen de barokmuziek. Gould blies het stof van de partituur en maakte van de "Variaties" een stuk muziek dat ook interessant was voor mensen die met jazz vertrouwd zijn. Sommige tempi zijn zo adembenemend dat het op boogiewoogie lijkt. Gould speelt een swingend ritme en legt nadrukken die bijna zeker niet door Bach gewild zijn. Toch slaagt hij erin alle stemmen en structuren duidelijk aan bod te laten komen. In 1981 nam Gould de "Goldbergvariaties" opnieuw op, waarbij hij volledig afweek van zijn interpretatie van het stuk in 1955.
Gould was even excentriek in het dagelijks leven als in zijn manier van spelen: helemaal krom zittend over het klavier gebogen en vaak hoorbaar meeneuriënd met de muziek. Hij had zelfs een aangepaste stoel waardoor hij opvallend laag bij de toetsen zat. Dit had redenen die samenhingen met het spel zelf: voorovergebogen om de klank beter te kunnen horen bij het oefenen.
Zijn opnames blijven controversieel; maar weinigen zullen ontkennen dat Gould een muzikaal genie was. Niettemin zijn zijn opnames van de muziek van Bach uiterst omstreden en worden ze meestal toch allereerst als 'bizar' omschreven, met name omdat ze volkomen afwijken van wat inmiddels bekend is over uitvoeringsprakijken in de Barok. Door zijn speelstijl worden ook zijn vertolkingen van latere componisten door partijgangers niet als uitmuntend beschouwd. Opnamen van Glenn Gould gaan niet zelden vergezeld van bijgeluid afkomstig van zijn stem: hij zong regelmatig pianopartijen mee, of zong zelfs compleet andere melodieën tegen de pianopartij aan, hetgeen opnametechnici nogal eens voor problemen plaatste. Gould stond er dan op dat zijn stem niet weggefilterd zou worden, uit angst voor kwaliteitsverlies van de opnamen.
Gould als componist.
Gould heeft regelmatig in interviews te kennen gegeven dat hij uiteindelijk liever als componist dan als pianist herinnerd wilde worden. Een van de redenen om in 1964 te stoppen met concerten was dat hij dan meer tijd zou hebben om te componeren. Het aantal composities dat hij tijdens zijn leven maakte, is echter beperkt. Slechts zijn strijkkwartet in f mineur (op. 1), dat opmerkelijk genoeg in een romantische stijl is geschreven, en de fuga "So you want to write a Fugue?" zijn composities met enige potentie. Voor pianosolo componeerde hij een (onvoltooide) pianosonate, en enkele kleine stukken. De meeste composities ontstonden op vroege leeftijd en in sommige werken experimenteerde Gould met dodecafonie.
Prijzen.
Hoewel hij zei een hekel te hebben aan competitie, en a fortiori in de muziek, ontving Glenn Gould vele prijzen, zowel tijdens zijn leven als postuum.
Juno Awards.
De Juno Awards, de belangrijkste muziekprijzen van Canada, worden jaarlijks uitgereikt door de Canadian Academy of Recording Arts and Sciences. Gould won er drie op een totaal van zes nominaties. Slechts één ervan ontving hij persoonlijk. In 1983 werd hij postuum geëerd voor zijn levenswerk door opgenomen te worden in de Canadian Music Hall of Fame.
Grammy Awards.
The Grammy Awards, mogelijk de belangrijkste muziekprijzen ter wereld, worden jaarlijks uitgereikt door de National Academy of Recording Arts and Sciences (NARAS). Gould won er vier, maar slechts één ervan ontving hij persoonlijk. In 1983 werd hij postuum geëerd door opgenomen te worden in de Grammy Hall of Fame voor zijn "Bach: The Goldberg Variations", opgenomen in 1955 en verschenen in 1956.

</doc>
<doc id="19685" url="https://nl.wikipedia.org/wiki?curid=19685" title="Wereld Meteorologische Organisatie">
Wereld Meteorologische Organisatie

De Wereld Meteorologische Organisatie (WMO) is de overkoepelende gespecialiseerde organisatie van de Verenigde Naties op het gebied van weer, klimaat en water en is gevestigd in het Zwitserse Genève. De WMO heeft 193 leden, waaronder Nederland (KNMI) en België (KMI). Samen met het VN-Milieuprogramma (UNEP) stelde de WMO het Intergovernmental Panel on Climate Change (IPCC) in, een gezaghebbend orgaan voor klimaatwetenschappen in relatie tot de politiek. Het secretariaat van het IPCC is overigens gehuisvest in de kantoren van de WMO. In tegenstelling tot de IMO is de WMO echter een instelling van de Verenigde Naties, en niet langer een overkoepelend orgaan van nationale weerdiensten.
De WMO is opgericht op 23 maart 1950 als vervolg op de "International Meteorological Organization" (IMO), de eerste internationale meteorologische organisatie die in 1873 was opgericht door KNMI-oprichter en meteoroloog Buys Ballot. In 1951 werd de WMO een gespecialiseerde instelling van de Verenigde Naties.
Zonder de WMO zou het weerbericht in zijn huidige vorm onmogelijk zijn. De weersverwachtingen zijn immers gebaseerd op meteorologische waarnemingen uit de hele wereld. Een van de belangrijkste taken is het in stand houden van een mondiaal waarnemingsnetwerk. Dagelijks verwerken 3 mondiale, 187 nationale en 34 regionale meteorologische diensten vijftien miljoen gegevens. De WMO is van groot belang voor internationale samenwerking op meteorologisch gebied, de uitwisseling van meteorologische gegevens en producten en het bevorderen van wetenschappelijk onderzoek op het gebied van weer en klimaat.

</doc>
<doc id="19686" url="https://nl.wikipedia.org/wiki?curid=19686" title="Lijst van films (2000-2009)">
Lijst van films (2000-2009)

Dit is een lijst van films uit de periode 2000–2009.
Voortbouwend op de ontwikkelingen in de jaren 1990 worden in de jaren 2000 computers gebruikt om effecten te creëren die in het verleden veel kostbaarder zouden zijn. Dit varieerde van het subtiele "uitvlakken" van de omliggende eilanden in "Cast Away" (waardoor het personage van Tom Hanks strandde zonder enig ander eiland in zicht), tot spectaculaire gevechtsscènes in bijvoorbeeld "Gladiator" en "".
Opmerkelijk is ook de grote productie aan animatiefilms, met naast Disney de nieuwere studio's Pixar en DreamWorks Animation, en films zoals "Shrek", "Finding Nemo" en "Ice Age".

</doc>
<doc id="19687" url="https://nl.wikipedia.org/wiki?curid=19687" title="Lijst van films (1980-1989)">
Lijst van films (1980-1989)

Dit is een lijst van films uit de periode 1980–1989. In de jaren 80 zijn vele klassieke films geproduceerd, zowel in Hollywood als daarbuiten. In alle filmgenres werden klassiekers geproduceerd, zoals horrorfilms, actiefilms, sciencefictionfilms, drama's en komedies.

</doc>
<doc id="19688" url="https://nl.wikipedia.org/wiki?curid=19688" title="Lijst van films (1970-1979)">
Lijst van films (1970-1979)

Dit is een lijst van films uit de periode 1970-1979. In de jaren 70 is een verscheidenheid aan films geproduceerd, doordat de sociaal-bewuste jonge regisseurs die voortkwamen uit de jaren zestig verschillende richtingen opgingen. Zij werden beïnvloed door muziek, literatuur, misdaad en oorlog. In de eerste helft van de jaren zeventig lag de nadruk op steeds realistischer films, waaronder de Godfather films (van Francis Ford Coppola), en M*A*S*H (van Robert Altman). In de jaren zeventig waren rampenfilms populair, beginnend met Airport in 1970. Een andere trend was de geboorte van big-budget horrorfilm, met name The Exorcist (van William Friedkin) die geleid heeft tot vele imitaties. Een bepalend moment in de filmgeschiedenis was de release van Jaws (van Steven Spielberg) in 1975. Dit was de eerste grote film van Spielberg, en wordt algemeen beschouwd als de geboorte van de kaskrakers, een trend die twee jaar later definitief bestaansrecht kreeg met de release van Star Wars. Aan het eind van de jaren zeventig zagen de eerste Vietnam-films het levenslicht, van regisseurs Michael Cimino (The Deer Hunter) en Coppola (Apocalypse Now).

</doc>
<doc id="19689" url="https://nl.wikipedia.org/wiki?curid=19689" title="Lijst van films (1960-1969)">
Lijst van films (1960-1969)

Dit is een lijst van films uit de periode 1960-1969.

</doc>
<doc id="19695" url="https://nl.wikipedia.org/wiki?curid=19695" title="Haaltert">
Haaltert

Haaltert is een plaats en gemeente in de Belgische provincie Oost-Vlaanderen. De gemeente telt ruim 19.000 inwoners. De huidige gemeente Haaltert ontstond in 1977 door samenvoeging van de toenmalige (dorp)gemeenten Haaltert, Denderhoutem, Heldergem en Kerksken. Ook de helft van het gehucht Terjoden van de toen ontbonden gemeente Erembodegem werd bij de nieuwe gemeente gevoegd. De plaats ligt in de Denderstreek.
Inwoners van deze gemeente worden 'Haaltenaars' genoemd, 'Oiltjnèrs' in het dialect. De spotnaam voor de Haaltenaars is 'stoefer' of ook wel 'chiprioot', genoemd naar hun ex-burgemeester Willy Michiels die de bijnaam "de chipper" had.
Geschiedenis.
Men vond in Haaltert sporen van de Romeinse aanwezigheid. De oudste dorpscultuur uit de Frankische tijd. Daarvan getuigen plaatsnamen als Brantegem en Gotegem. Het christendom werd hier gepredikt door de H. Amandus. Het eerste monnikenklooster situeerde zich in het gehucht Brantegem.
Haaltert werd het eerst vermeld in een oorkonde uit 1046. De toenmalige eigenaar van het dorp Ingelbertus van Haletrut stichtte er een kapittel van 12 kanunniken in de Sint-Gorikskerk. Wegens onveiligheid op het platte land verhuisde het kapittel in 1495 naar de Sint-Maartenskerk in Aalst.
Tot aan de Franse overheersing behoorde Haaltert tot het Land van Rotselaer binnen het Land van Aalst. Het blazoen van de heren van Rotselaer was drie rode klauwende leeuwen, blauw getongd op een zilveren veld. Het is nu het wapenschild van (groot) Haaltert. Het bezat een schepenbank, met name het prinselijk leenhof de Schijvinc. De schepenbank zetelde in de burcht.
Later kwam het dorp in bezit van de graven van Vlaanderen. Vast staat dat graaf Ferrand van Vlaanderen, Haaltert in leen gaf aan Michiel van Boulaere in 1227. Michiel stierf vóór 1230 en had geen kinderen. Het is dus niet bekend wat er verder met Haaltert gebeurde.
Wanneer Haaltert in bezit kwam van de Brabantse heren van Rotselaar is onbekend. In 1279 werd Gerard van Rotselaer vermeld als heer van “Halstert”
De heerlijkheid Haaltert en omliggende dorpen Kerksken, Denderhoutem, Aaigem, Vlekkem en Heldergem kreeg alzo de naam "Land van Rotselaer". Toen Willem II van Rotselaar huwde in 1331 met een bastaarddochter van Jan III hertog van Brabant werd de heerlijkheid verkocht aan Hendrik van Vlaanderen, waarschijnlijk als een soort bruidsschat.
Hendrik was heer van Ninove, Ninove werd aldus verenigd met de heerlijkheid het land van Rotselaer. Na het overlijden van Hendrik II van Ninove, viel het Land van Rotselaer terug aan de graven van Vlaanderen.
Later werd de heerlijkheid onder meer in 1558 verpand aan Erik II, hertog van Brunswijk-Calenberg; Lamoraal 4de graaf van Egmond (1564) en later de families Valdez, Hoorne, Hapaert, De Lamberts de Cortenbach, Du Bois en de Aranda. De opbrengsten van de heerlijkheid werden gesplitst in 3 delen.
Eeuwenlang was Haaltert een landbouwersdorp waar hoofdzakelijk hop, vlas en koolzaad geteeld werden. De Vlasmis ter ere van Sint-Laurentius herinnert aan de eens zo bloeiende vlasteelt. Enkele belangrijke hoeven: Hof te Culsbroek, Hof ter Wilgen, Hof te Rode, Hof Stoys (hof ten Haze). Een 10-tal brouwerijen en 4 molens (3 windmolens en één watermolen) zorgden eveneens voor een economische bedrijvigheid. 
Begin 1900 stichtte men in Haaltert kantscholen en in 1930 werkten hier nog honderden thuiswerksters voor een 30-tal kantuitgevers. Haaltert wordt niet ten onrechte Kantwerkstergemeente genoemd. Door de industrialisatie verdween de thuisarbeid en schakelde men over op pendelarbeid.
In 1976 werden vier gemeenten en een deel van Erembodegem (Terjoden) gefusioneerd, en kreeg de naam: Haaltert met ca. 17000 inwoners.
Geografie.
Een deel van de waterlopen die er stromen behoren tot het stroomgebied van de Molenbeek-Ter Erpenbeek.
Bezienswaardigheden.
Zie ook: Lijst van onroerend erfgoed in Haaltert
Natuur en landschap.
Westelijk van Haaltert stroomt de Molenbeek-Ter Erpenbeek en zuidoostelijk van de kom stroomt de Molenbeek. De hoogte varieert van 26-68 meter.
Een natuurgebied is Den Dotter, gelegen ten westen van de dorpskom.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Haaltert ligt in het kieskanton Herzele in het provinciedistrict Geraardsbergen, het kiesarrondissement Aalst-Oudenaarde en de kieskring Oost-Vlaanderen.
Burgemeesters.
Zoon van Dominicus werd eerste burgemeester van Haaltert in de nieuwe staat België.
In 1836 behaalde Lodewijk de Sadeleer opnieuw de meeste stemmen en hij begon aan zijn tweede ambtstermijn.
In 1844 bleef hetzelfde driemanschap, L. de Sadeleer (burgemeester), J -B. Van Londersele en J-B. Schouppe (schepenen) de gemeente besturen
Bij de verkiezingen in 1848 waren er 148 stemgerechtigden en Lodewijk de Sadeleer werd herkozen met 110 stemmen
Gemeenteraadsverkiezing van 2,8 oktober 1851 Bij een tussentijdse verkiezing in 1851 werd Jan-Baptist De Saedeleer -geen verwante van L. de Sadeleer- gekozen tot schepen .
Gemeenteraadsverkiezing van 31 oktober 1854
Bij deze verkiezing werden er 135 kiesgerechtigden genoteerd. Schepen De Saedeleer was zeer populair want hij behaalde 132 stemmen tegen 101 voor Lodewijk de Sadeleer. Ondanks het mindere resultaat bleef deze laatste burgemeester.
Twintig oktober 1858 werd een droevige dag voor de gemeente. Burgemeester de Sadeleer overleed na een ongeneeslijke ziekte in Geraardsbergen.
Gemeenteraadsverkiezing van 23 oktober 1858
Na 'de dood van Lodewijk de Sadeleer kwam zijn jongere broer Jaak op het voorplan en stelde zich kandidaat voor de raad bij een tussentijdse verkiezing. Jaak, geboren te Haaltert op 9 februari 1808, was landbouwer-brouwer en woonde op de Hoogstraat. Hij huwde met Thérése-Ferdinanda Cosijns van Meerbeke, die eveneens stamde uit een brouwersfamilie. Twee van hun kinderen zouden zeer actief worden in de latere politiek. Emile zou later 36 jaar burgemeester zijn en Lodewijk bereikte de hoogste top in de politieke kringen van België.
Bij de verkiezing waren er 156 stemgerechtigden en de katholieke kandidaat Jaak de Sadeleer behaalde 90 stemmen. Jan-Baptist De Saedeleer werd burgemeester. Hij bestuurde samen met Jan -Baptist Van Londersele, Petrus Van den Berghe, Livien Dehondt, Jaak de Sadeleer en Benedictus Roelants, O. Coppens, J-B. Coppens, J. Redant, J. Renneboogh en H. Van den Steen.
Na zijn taak als secretaris van 1836 tot 1860 werd hij burgemeester.
Van Meldert was Liberaal en behaalde met zijn groep de volstrekte meerderheid.
Hij mag beschouwd worden als de grondlegger van het moderne Haaltert. (Verplaatsing van het kerkhof, bouw van de gemeenteschool, bouw van een nieuwe kerk, restauratie van de pastorij en modernisering (kasseien) van de buurtwegen.
De Minister van Binnenlandse Zaken weigerde de kathoUek Lodewijk de Sadeleer te benoemen en zijn partijgenoot Benedictus Roelants omgordde de sjerp.
Deze telg van de familie de Sadeleer werd reeds burgemeester op 26-jarige leeftijd. Hij beheerde ook de brouwerij 'De Boomgaard' in het warandegebouw. Emile de Sadeleer bekleedde het ambt gedurende 35 jaar. Hij bleef vrijgezel en was een zeer gemoedelijke persoonlijkheid. Zat gevangen in het kamp Holzminden (Nedersaksen) tijdens het einde van WOI. Zijn ambt eindigde door zijn overlijden in 1920.
Hij werd geboren en verbleef op de hoeve in de Bruulstraat Hoek Muisstraat), in de volksmond: 'be Peke Coppens'.
De katholieke schepen nam de plaats in van de gedeporteerde burgemeester de Sadeleer en werd benoemd in 1917. Hij bleef in functie tot de terugkeer van zijn voorganger in 1918.
Kantuitgever en woonde op het Bruulplein. Hij behoorde tot de conservatieve katholieke strekking. Eén van zijn belangrijkste realisaties was de installatie van het elektrisch net.
Was landbouwer en werd aangesteld. Hij woonde op de hoeve in de Beernhoutstraat (Moortgatten's hof).
De zogenaamde oorlogsburgemeester werd aangesteld op 15 juli 1943 en ontslagen op 3 september 1944. De verkozen burgemeester in 1938, baron de Sadeleer, nam toen opnieuw bezit van de burgemeesterszetel.
De baron verbleef meestal in Brussel en liet het bestuurlijk werk over aan zijn boezemvriend schepen Raymond Deleenheer. Voor de inzage en ondertekening van belangrijke dossiers kwam hij eenmaal per week naar het gemeentehuis. Paul de Sadeleer was de laatste telg uit het adellijke geslacht dat ruim 500 jaar inspraak had in de Haaltertse politiek. Advocaat Paul Baron de Sadeleer deed zijn eerste stappen in de Haaltertse politiek bij de verkiezingen in 1921. In 1926 werd de Sadeleer verkozen als schepen onder het burgemeesterschap van Charles Lauwereys. Hij beoefende dit ambt tot 1938. Na de verkiezingen van 1938 werd hij burgemeester benoemd. Door de oorlogsomstandigheden oefende hij zijn functie pas uit na WO II. Hij omgordde de sjerp tot 1961.
Burgemeester van mei 1961 (ontslag van de Sadeleer) tot 1970.
Deleenheer werd in 1971 de laatste burgemeester van het zelfstandige Haaltert. Hij werd eveneens verkozen als provincieraadslid voor de CVP. Gedurende zijn ambtstermijn werd de fusie voorbereid. Burgemeester Deleenheer was de sleutelfiguur bij de onderhandelingen met de familie de Sadeleer voor de aankoop van het warandehuis en park in 1974.
In 1977 werd hij burgervader van het gefusioneerde Groot Haaltert.
Van 2013-2018 leidt ze een coalitie bestaande uit N-VA, Open en Liberaal en sp.a. Samen vormen ze de meerderheid met 13 op 25 zetels. Ook in 2018 worden de verkiezingen gewonnen en gaat een tweede ambtstermijn in tot 2024 een coalitie bestaande uit N-VA, CD&amp;V en sp.a. Samen vormen ze de meerderheid met 14 op 25 zetels.
Toerisme.
Door dit dorp loopt onder meer de Molenbeekroute en Denderende steden. Het dorp heeft een museum, het Mini Museum Mussenzele. Van 2005 tot 2021 was er ook het museum De Patrijs '44 dat was gewijd aan het verzet in de Tweede Wereldoorlog. 
Sport.
In Haaltert speelde de voetbalclub KRC Haaltert; ze fusioneerde in 2020 met FC Kerksken tot KFC Kerksken-Haaltert. Ook is er een turnclub (Sint-Paulus, ontstaan in 1965), tennisclub (T.C. Lareveld) en zijn er twee kaatsclubs in Terjoden en Kerksken. Tot slot is op de voetbalvelden van Ede een G-sportclub (G-Sport 9450) actief.
Nabijgelegen kernen.
Kerksken, Terjoden, Nieuwerkerken

</doc>
<doc id="19696" url="https://nl.wikipedia.org/wiki?curid=19696" title="Rode dwerg">
Rode dwerg

Een rode dwerg is een ster uit de hoofdreeks, van spectraalklasse K5 tot K9 of M en lichtkrachtklasse V, met een massa tussen 0,08 en 0,5 maal die van de zon. Door de relatief kleine massa is de temperatuur in de kern van een rode dwerg lager dan in die van grotere sterren, zodat de kernfusiereactie ("verbranding") van waterstof tot helium langzamer gaat.
Eigenschappen.
De effectieve temperatuur van het oppervlak van een rode dwerg is 2300 tot 3500 kelvin. Rode dwergen zijn zo lichtzwak (absoluut 10 tot 300.000 maal zwakker dan de zon) dat geen enkele met het blote oog te zien is (de helderste rode dwerg is Lacaille 8760 met een visuele magnitude van 6,68). Een groot deel van de sterren van de Melkweg zijn rode dwergen.
Vanwege de langzame verbranding van waterstof en de lage temperatuur kan de levensduur van de minst massieve ster 10-20 biljoen jaar bedragen. Omdat het heelal nog maar zo'n 13,8 miljard jaar oud is, is de verdere evolutie van rode dwergen vooralsnog onbekend.
Rode dwergen met een massa van minder dan 0,25 zonnemassa zullen aan het einde van hun evolutie niet eerst een rode reus en daarna een witte dwerg worden, zoals onze zon. Als een rode dwerg is uitgebrand, zal hij naar verwachting uiteindelijk een witte dwerg worden en vervolgens afkoelen tot een zwarte dwerg.

</doc>
<doc id="19699" url="https://nl.wikipedia.org/wiki?curid=19699" title="Aalst (Oost-Vlaanderen)">
Aalst (Oost-Vlaanderen)

Aalst (Frans: Alost) is de op een na grootste centrumstad in de Belgische provincie Oost-Vlaanderen en de naar inwonertal vijfde stad van Vlaanderen en de tiende stad van België. De stad telt 90.995 inwoners (1 januari 2024), die Aalstenaren worden genoemd. De plaatselijke benaming van Aalst klinkt als "Oilsjt". De stad kreeg stadsrechten in 1174. Sint-Maarten is de patroonheilige van de stad. Aalst is gelegen aan de rivier de Dender en behoort toe tot de Denderstreek en de Denderregio. De stad is onder meer gekend voor haar carnaval en als vestigingsplaats voor: Tereos Syral, Jan de Nul, Belgium Honda Motor, de Vlaamse Belastingdienst (Vlabel), Stokerij Van der Schueren en stokerij De Moor. Aalst is ongeveer 25km verwijderd van Brussel en ongeveer 30km van Gent. De Molenbeek-Ter Erpenbeek stroomt door Aalst.
De stad bevindt zich binnen het bestuurlijk arrondissement Aalst, is onderdeel van het gerechtelijk arrondissement Oost-Vlaanderen en behoort tot de brandweerzone Zuid-Oost.
Naam.
De naam Aalst werd eerst aangetroffen in de akten van de abdij van Lobbes (bij Thuin). Een monnik genaamd Ursmaar van dit klooster verkondigde zijn geloof omstreeks 700 nabij een moerasachtig terrein. Deze plaats werd het Sint-Ursmaarsmeers genoemd, met een locatie die overeenkomt alwaar het statieplein zich bevindt. Aldaar had hij een bidplaats gesticht.
De betekenis van de stadsnaam.
Volgens Dr. Jan De Vries dacht men aan het woord a"lisa" (els) en dus elzenbos. Er werd ook een verband gebracht met "alohs ("wild alsemkruid)"." Daarnaast is er nog de verklaring van "alhusta" afgeleid van "ahla" (heiligdom).
Professor Jozef Vercoullie zag in de stadsnaam els of alsem.
Dr. Jan Lindemans vond dat er een verband zou kunnen zijn tussen "alosa" (els), "alisa" (Frankisch). Een plaats waar elzen groeien. Alosa zou behoren tot een ander Frankisch dialect.
Kenmerken.
Aalst is het meest bekend om zijn jaarlijks carnaval en zijn carnavaleske vete met de stad Dendermonde over de rechten op het Ros Beiaard en ook wel om zijn 'Zwarte Man', het standbeeld van Dirk Martens in het midden van de Grote Markt. Dirk Martens drukte het eerste boek met losse letters in de Nederlanden; hij was bevriend met Erasmus.
Een al even beroemde telg is de romanschrijver Louis Paul Boon. Aalst maakte in het begin van de 20e eeuw ook een stukje van de Belgische politieke geschiedenis met als centrale figuur priester Adolf Daens (broer van Pieter Daens), over wie Louis Paul Boon overigens zijn beroemdste boek "Pieter Daens of hoe in de 19e eeuw de arbeiders van Aalst vochten tegen armoede en onrecht" (1971) schreef. Het belichaamt de sociale geschiedenis van een stad, streek, volk en tijdperk.
Aalst dankte vroeger zijn welvaart onder andere aan de hopteelt. Typische Aalsterse hopsoorten zijn Groene Belle, Coigneau, Witte Rank en Loeren. De kathedraal van Amiens was het voorbeeld voor de Aalsterse Sint-Martinuskerk, die onvoltooid bleef. Het oorspronkelijk belfort van Aalst stamt uit de 13e eeuw. Het huidige belfort is grotendeels uit de 15e eeuw.
Het stadsdialect: Aalsters is een opmerkelijk en befaamd dialect dat behoort tot het Kleinbrabants. Het Aalsters heeft zowel Brabantse als Oost-Vlaamse kenmerken. Carnaval draagt in hoge mate bij aan het in leven houden van het dialect. De 'nies'-klank, zoals in 'Oilsjt', noemt men mouillering. Tegenwoordig worden er ook boeken uitgegeven in het Aalsterse dialect, zoals De Kleine Prins. Ook in de boeken van Louis Paul Boon vind je Aalsterse woorden terug.
Geschiedenis.
De oudste kern van Aalst is waarschijnlijk op de plaats waar tegenwoordig nog het Oud-Hospitaal staat. Daar werd tussen 750 en 800 het Zelhof gesticht. Het Zelhof is een Karolingisch bedrijfstype. Wel is zeker dat Aalst ontstaan is op het eiland "Chipka", een eiland in de Dender. De ligging aan de Dender en de ligging aan de handelsweg Brugge-Keulen maar ook de bescherming van de Burcht, zorgden er later voor dat er een omwalde nederzetting gevormd kon worden.
Land van Aalst.
Vanaf de Frankische tijd lag het graafschap Aalst in de Brabantgouw. Nadat het deel van deze gouw tussen Schelde en Dender in de 11e eeuw veroverd werd door de (Franse) graven van Vlaanderen kon het Land van Aalst toch nog een eeuw van een zekere zelfstandigheid binnen Rijks-Vlaanderen genieten. De hertogen van Brabant-Lotharingen probeerden nog twee eeuwen de fictie van hun opperleenrecht over Aalst te doen gelden. De graaf van Vlaanderen koos ervoor Aalst tot hoofdplaats van zijn nieuwe gebied te maken door de nabijheid van de Schelde. Dendermonde lag op de rechteroever van de Dender. Vanuit Aalst liep noordwaarts de brede handelsweg door Hofstade en Wichelen naar de Aalsterse aanlegplaatsen aan de Schelde. Boudewijn I van Gent (1030-1084) werd de eerste graaf van Aalst en peer van de graaf van Vlaanderen. Midden deze handelsweg lag het Hof ten Bos, kasteel en neerhof. De wapenkleuren van de stad Aalst bevatten nog altijd die van Lotharingen: wit en rood.
Iwein van Aalst (°ca. 1105, + 1145) volgde in 1127 zijn overleden broer Boudewijn III op als heer van Aalst, Waas en Drongen. Hij speelde een belangrijke rol bij de opvolging van Karel de Goede, de graaf van Vlaanderen die in 1127 vermoord werd. Iwein keerde zich in een gedreven speech tegen Willem Clito, de kandidaat van de Franse koning. Daarin stelde hij dat de graaf de rechten en vrijheden van de onderdanen moet respecteren (1ste pleidooi voor constitutionalisme in West-Europa). Hij koos de kant van Diederik van de Elzas als nieuwe graaf van Vlaanderen. Toen deze op de vlucht gedreven werd, vond hij een onderkomen in de burcht van Aalst. Deze werd belegerd en bij toeval werd Willem Clito geraakt door een projectiel en overleed aan zijn verwonding. Dit staat bekend als de slag bij Hertshaag (27-28 juli 1128). Als dank gaf graaf Diederik van de Elzas het leenheerschap over het graafschap Aalst aan graaf Iwein, die trouwde met diens dochter, Laureta van Vlaanderen. Aalst werd in de periode 1380-1385 belegerd en verwoest door de Gentenaars.
Tachtigjarige oorlog.
Ook tijdens de Nederlandse Opstand, ook wel de Tachtigjarige Oorlog genoemd, kreeg Aalst het hard te verduren.
Kerkelijk ressorteerde de stad Aalst eerst nog onder het aartsdiaconaat Brabant, en later onder het aartsdiaconaat Brussel van het bisdom Kamerijk. Na de herindeling van de bisdommen in de 16e eeuw hoorde het dan bij het (aarts)bisdom Mechelen.
Aalst lag strategisch op de handelsweg Brugge-Keulen, ter hoogte van de Brabants-Vlaamse grens. De Bourgondische eenmaking maakte een einde aan de militaire grenssituatie.
Baardegem en Meldert lagen tot 1795 in de Vrijheid van Asse, in het Hertogdom Brabant.
Industriestad.
Vanaf de opening van de spoorweg, in 1856, groeide Aalst uit tot een industriestad. Hier droegen de kanalisatie van de Dender en de uitbreiding van het spoorwegnet (1865) nog aan bij. Er ontstond textielindustrie (linnenweverijen, katoennijverheid, tricotage), lederverwerking en schoenindusteie, mouterijen, brouwerijen, stokerijen en dergelijke. Dit alles leidde tot de opkomst van een arm proletariaat dat zeer ongezond gehuisvest werd. Vaak werd binnen woonblokken nog gebouwd. Een en ander leidde tot een harde sociale strijd waar onder andere Louis Paul Boon naar refereerde in zijn roman: Pieter Daens.
Wapenschild van Aalst.
Het wapenschild van Aalst is een ontwerp van de zilversmid Nicolaas Colijn. Hij ontwierp het in 1394 als stadszegel voor poorterszaken voor de stad. Het wapenschild toont in het midden een zwaard; het symboliseert de autonome rechtsmacht en militaire weerstand van de stad. Als symbool voor de horigheid aan de Duitse keizer en de Graaf van Vlaanderen staan respectievelijk de Duitse adelaar en de Vlaamse Leeuw ook afgebeeld.
Tweede Wereldoorlog.
In de jaren voor Wereldoorlog II had het rechts-radicale Vlaams Nationaal Verbond een aanzienlijke aanhang in Aalst. De stad vormde samen met Brussel en Antwerpen een bolwerk van deze partij. Aalst werd tijdens beide wereldoorlogen door het Duitse leger bezet.
De gemeente werd rond 21 mei 1940 bezet door het Duitse leger en bevrijd op 3 september 1944. Minstens 2 weerstanders werden naar het "Auffanglager" van Breendonk getransporteerd. In de speciale "Nacht und Nebel-"concentratiekampen werden 7 weerstanders uit de gemeente ter dood gebracht door onthoofding. De site bel-memorial.org meldt ook herdenkingen van 6 verzetslieden uit de gemeente. Er is verder een gedenkteken der oud-pupillen gesneuveld voor het vaderland, het Nationaal oorlogsmonument Eerste en Tweede Wereldoorlog.
Het gewapend verzet bestond ook hier uit verschillende groepjes naargelang de ideologische overtuiging of naar de specialisatie. Het Geheim Leger o.l.v. Basiel De Grève (VTI-leraar), de broers De Schaepdrijver, e.a., was eerder royalistisch-conservatief en o.a. ingeschakeld bij het droppen van spionnen, wapens en munitie. Het BVL (Belgisch Vrijwilligerslegioen) werd in Aalst vrij vlug opgerold door de aanhouding van meerdere leden (eind september 1942). Onderwijzer Henri Matthieu en 5 van zijn kompanen werden in Duitsland terechtgesteld (22/11/1943, onthoofding). Een van de grootste verzetsgroepen was het linkse OF (Onafhankelijkheidsfront) dat in Aalst geleid werd door o.a. Leon Bocken, Bert Van Hoorick, Mevr. C.Pletsier-De Groot. De Witte Brigade of groep Fidelio, met o.a. Robert Kiekens, legde zich vooral toe op het helpen ontsnappen van neergehaalde Engelse piloten. Het Bevrijdingsleger had zijn wortels in christendemocratische milieus. In Aalst werd de kern gevormd door politieagenten en rijkswachters (o.a. Hugo Lefevre, doodgemarteld in een Duits concentratiekamp). Rijkswachtcommandant Fernand Bouckenaere werd nog net voor de bevrijding (25/8/44) door de Duitsers gefusilleerd in het kamp van Oostakker omdat hij Aalsterse weerstanders gewaarschuwd had voor nakende Duitse razzia’s. In totaal werden 40 Aalstenaars terecht gesteld wegens verzetsdaden, 80 anderen zijn kortere of langere tijd opgesloten en/of gemarteld geweest door de Duitsers.
Tijdens WO II vonden zeker 40 Joden gedurende een kortere of langere periode een veilig onderduikadres in Aalst. Maar waarschijnlijk ligt dit getal nog hoger.
Archeologische opgravingen.
Na een radiometrische datering in de Sint-Martinuskerk in Aalst, bleek de kerk al in gebruik te zijn tussen het jaar 700 - 900 na Christus. Een bewijs dat Aalst langer bestaat dan historische bronnen lieten denken. In het jaar 2017 hadden archeologen van Solva opgravingen gedaan, ze namen deze opportuniteit toen er bleek dat er een nieuw verwarmingssysteem werd geïnstalleerd in de kerk. Uit deze opgravingen blijkt villa Alost niet de enige woonkern geweest te zijn, maar ook onder de speelplaats van het Sint-Jozefscollege en nu ook de Sint-Martinuskerk.
In 2004 werd een riem van 200 jaar oud gevonden, tegen liesbreuk. De eigenaar van de riem zou kloostermonnik Patrick geweest zijn.
Oorsprong van de benaming 'Ajuin'.
De spotnaam "ajuin" (in het Aalsters dialect: "ajoin") is zowat uitgegroeid tot een aanduiding voor een inwoner van Aalst. Dit bleek bijvoorbeeld reeds uit een optocht in 1890, waarin ze de stad als een ajuin afbeeldden. Nu nog steeds wordt op de Grote Markt de ajuinworp gehouden, waarin men tracht het gouden ajuintje te winnen.
De spotnaam "ajuin" ligt in de 19e eeuw, toen in Aalst en omstreken de ajuinenteelt enorm floreerde. Naast de grote hopmarkt bestond er vroeger te Aalst ook een vermaarde uienmarkt. Een vroegere interpretatie zou teruggaan op een eigenaardigheid van het Aalsters dialect. Ajuin zou afkomstig zijn van het bevestigend antwoord "ha, ja hij", wat hetzelfde klinkt als de dialectische uitspraak van het zelfstandig naamwoord ajuin [uitspraak: a’join]. Deze verklaring wordt heden ten dage echter niet meer als correct beschouwd.
De oorsprong van de spotnaam "ajuinen" Enkele varianten van de spotnaam die men vooral vroeger gebruikte zijn: ajuinpelders, ajuinboeren en ajuinfretters. In een volksliedje uit Dendermonde van 1843 duikt de naam ajuinpelders voor het eerst op. Hiervan luidt de zesde strofe:
Geografie.
Aalst is gelegen in de Denderstreek. Het centrum van Aalst ligt grotendeels in het dal van de Dender, op een hoogte van ongeveer 10 tot 20 meter boven zeeniveau. Het hoogste punt van de stad Aalst zelf ligt halverwege tussen Aalst-centrum en de deelgemeente Herdersem, op 30 meter boven zeeniveau (Bosveld). Het hoogste punt van het hele grondgebied Aalst is te vinden in het Kravaalbos in de deelgemeente Meldert. Deze top komt 73m boven zeeniveau uit. Ten oosten, zuidoosten, zuiden en zuidwesten van de stad Aalst bevindt men zich al snel tussen de heuvels. Ten (zuid)oosten van Aalst is dit het Pajottenland, met toppen die 74-92 meter hoogte halen. Ten zuidwesten zijn dit de 'voorheuvels' van de Vlaamse Ardennen, dit met toppen tussen 67 en 85 meter hoogte. Geografisch gezien ligt Aalst in het centrum van België, ongeveer halverwege tussen Gent en Brussel.
Kernen.
Naast Aalst zelf bestaat de fusiegemeente nog uit de deelgemeenten Baardegem, Erembodegem, Gijzegem, Herdersem, Hofstade, Meldert, Moorsel en Nieuwerkerken. Het gehucht Edixvelde bevindt zich op de grens van Nieuwerkerken met Erpe en Mere, beide deelgemeenten van Erpe-Mere.
Bezienswaardigheden.
Centrumstad.
Aalst is door de Vlaamse Regering erkend als centrumstad, wat betekent dat het qua uitrustingsniveau bij de dertien grootste steden van Vlaanderen gerekend mag worden als 'regionale stad'. Uit onderzoek bleek wel dat Aalst geen belangrijke stedelijke invloed uitoefent op de gemeenten in de omgeving. De reden hiervoor is dat de omgeving van Aalst eerder op Brussel is afgestemd dan op Aalst: "Aalst ligt in de schaduw van Brussel, zonder zichtbare suburbanisatie".
Natuur en landschap.
Aalst ligt aan de Dender en in Zandlemig Vlaanderen. De hoogte loopt op tot ongeveer 25 meter. 
Aalst kent een aantal parken:
In de omgeving van Aalst liggen verder een aantal kasteeldomeinen en natuurgebieden:
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Levensbeschouwing.
Atheïsme.
Aalst telt 1 Huis van de Mens.
Christendom.
Rooms-Katholieke Kerk.
Aalst is onderdeel van het dekenaat Aalst. De parochie in Aalst-Linkeroever telt 7 kerken op haar grondgebied. De oudsten zijn de Sint-Martinuskerk, befaamd voor het Rubensschilderij en omdat deze kerk nooit volledig afgewerkt werd, en de Sint-Jozefkerk die thans in hevige restauratie is, vanwege stabiliteitsproblemen.
Protestantisme.
Aalst telt 1 protestantse kerk behorend tot het VPKB, de kerk heet: Opstandingskerk.
Evangelisme.
Aalst telt verscheidene Evangelische kerken, onder meer: Het Kruispunt
Jehova's getuigen.
Aalst heeft een kerk van de Jehova's getuigen, deze zijnde gelegen in de Asserendries.
Oosters-Orthodoxe kerk.
De Begijnhofkerk van Aalst fungeert thans als Oosters-Orthodoxe kerk door de Roemeense gemeenschap van Aalst.
Politiek.
Structuur.
De stad Aalst ligt in het kieskanton Aalst (dat identiek is aan het provinciedistrict Aalst) en ligt in het kiesarrondissement Aalst-Oudenaarde en de kieskring Oost-Vlaanderen.
Geschiedenis.
Legislatuur 1989 - 1994.
De SP werd nipt de grootste partij met 23,93 %, gevolgd door de PVV (23,85%) en de CVP(23,71%). Alle drie de traditionele partijen kregen 11 zetels. Zowel de CVP (−6,59%) als de Volksunie (−6,09%) moesten een verlies incasseren, in mindere mate zagen ook de SP (−0,33%) en de KP (−0,64%) hun stemmenaantal licht achteruitgaan. Winst was er voor de Vrije Democraten (VD), die bij hun eerste (en enige) verkiezingsdeelname onmiddellijk 8,7% van de kiezers konden overtuigen, goed voor 3 zetels. Agalev deed deze legislatuur zijn intrede in de gemeenteraad met een verkozene, ze behaalden 5,38% (+ 1,92%) en ook de PVV (+3,45% ) ging er op vooruit. Het Vlaams Blok ten slotte behaalde 1,71%, een lichte vooruitgang (+0,36%) ten overstaan van de gemeenteraadsverkiezingen van 1982.
Burgemeester werd Annie De Maght (PVV), ze bestuurde een coalitie met de SP van onder andere Edgard Hooghuys en de VD van André-Emiel Bogaert. In 1992 maakte Bogaert de overstap naar de VLD.
Legislatuur 2013 - 2018.
Burgemeester was Christoph D'Haese (N-VA). Hij leidde een coalitie bestaande uit N-VA, CD&amp;V en sp.a. Samen vormden ze de meerderheid met 30 op 43 zetels. Na de breuk in de Aalsterse afdeling van de sp.a van januari 2014 werd dit een coalitie van N-VA, CD&amp;V en SD&amp;P met een meerderheid van 28 op 43 zetels.
Schepenen waren Ilse Uyttersprot (CD&amp;V), Karim Van Overmeire (N-VA), Ann Van de Steen (SD&amp;P), Mia De Brouwer (N-VA), Iwein De Koninck (CD&amp;V), Dylan Casaer (SD&amp;P), Caroline Verdoodt (N-VA), Paul Stockman (CD&amp;V) en Sarah Smeyers (N-VA).
Legislatuur 2019 - 2024.
Voor de gemeenteraadsverkiezingen van 2018 vormde SD&amp;P zich om tot Lijst A. Bij de verkiezingen werd de N-VA van burgemeester Christoph D'Haese opnieuw de grootste met een derde van de stemmen. Het Vlaams Belang groeide sterk en werd de tweede partij terwijl de drie traditionele partijen achteruitgingen. Een kleine twee maanden later vormde Christoph D'Haese een nieuwe coalitie met Open Vld en CD&amp;V. Burgemeester D'Haese volgde zichzelf op, terwijl vijf schepenmandaten naar de N-VA gingen. Er gingen twee en een schepenmandaten naar respectievelijk CD&amp;V en Open Vld. In december 2019 verliet schepen Katrien Beulens de CD&amp;V-fractie. Na het overlijden van schepen Ilse Uyttersprot in augustus 2020, had CD&amp;V geen vertegenwoordigers meer in het college. De coalitie bestaat sindsdien dus uit de partijen Open VLD, N-VA en 1 onafhankelijke schepen.
Resultaten gemeenteraadsverkiezingen sinds 1976.
Onderstaande grafiek toont de evolutie van de zetelaantallen binnen de Aalsterse gemeenteraad.
Gezondheidszorg.
In Aalst vindt men twee ziekenhuizen, namelijk het Onze-Lieve-Vrouwziekenhuis (OLV Ziekenhuis) en het Algemeen Stedelijk Ziekenhuis (ASZ). Met name het OLV Ziekenhuis is bekend om zijn diensten cardiologie, cardiochirurgie en urologie. In 2025 zou het OLV en het ASZ fuseren en zo een van de grootste ziekenhuizen in België maken.
Krant.
Vanaf 1870 tot 1984 bestond De Gazet van Aalst. Tot heden bestaat ook Het Land van Aalst (sinds 1949) dat de naam deelt met het Daensistisch tijdschrift Het Land van Aelst alsook De Werkman die daarna de naam Het Land van Aalst had. Sinds 2015, wordt er Maandelijks ook het tijdschrift "Chipka" uitgedeeld aan de inwoners van Aalst, vernoemd naar het historische eiland.
Mobiliteit.
Fiets.
Door Aalst lopen verschillende fietssnelwegen. De F414 tussen naar Zottegem, de F220 naar Aalst, de F27 naar Londerzeel en de F43 naar Sint-Niklaas vertrekken allemaal in de stad. Ook de F2 die tussen Gent en Brussel loopt doorkruist Aalst. De meeste van deze fietssnelwegen komen samen aan het station van Aalst.
Openbaar vervoer.
Bus.
Aalst heeft 4 stadsbuslijnen, allen vertrekken op perron 1 van het busstation van Aalst. Dit is gelegen aan het treinstation. Daarnaast zijn er heel wat regionale buslijnen die de stad aandoen.
Trein.
Op het grondgebied van Aalst bevinden zich drie treinstations. Het grootste is dat van Aalst zelf, in het zuiden van de stad. Voorts is er nog de halte Aalst-Kerrebroek, aan de Ledebaan, en het station in Erembodegem.
De volgende verbindingen stoppen in Aalst:
Cultuur.
Kunsten.
Op literair vlak kent Aalst enkele vooraanstaande personen onder meer: Louis Paul Boon en Dimitri Verhulst. Ook Jan Baptista Wellekens, een dichter uit de 17de eeuw wordt geëerd. Tevens was Wellekens schilder, maar geen enkel werk van hem staat nog overeind.
Op gebied van schilderkunst zijn er verschillende schilders die door de eeuwen heen naam en faam hebben vergaard. De eerste en grootste naam die valt is in de 16de eeuw: Pieter Coecke van Aelst, hij hielp met het verspreiden van de renaissance in het noorden. Hij was hofschilder van keizer Karel. De 18de eeuw kende schilder Jozef Angelus van der Donckt. De 19de eeuw kende Valerius De Saedeleer, een belangrijk figuur in de eerste Latemse School en Jozef Meganck, een academisch schilder wiens werken in enkele kerken terug te vinden zijn, waaronder de Sint-Martinuskerk van Aalst.
Op vlak van theater heeft Aalst de Catharanisten, die al 600 jaar actief in de stad zijn. Ze noemen zichzelf de Katrienen, maar hun volledige naam luidt: Koninklijke Aloude Rederijkerskamer De Catharinisten. Het eerste bewijs van het bestaan van de Katrienen gaat terug naar het jaar 1421.
Sport en recreatie.
Aalst heeft verschillende sportploegen die op het toneel van de eerste klasse acteren of acteerden: basketbalclub Okapi Aalst (anno 2020 in eerste klasse), volleybalclub Lindemans Aalst (eerste klasse) en voetbalclub Eendracht Aalst (anno 2020 in tweede klasse amateurs). Okapi Aalst speelt in het Crelan Forum, Lindemans Aalst speelt in sporcomplex Schotte, terwijl Eendracht Aalst zijn wedstrijden in het Pierre Cornelisstadion afwerkt. Lindemans Aalst werd in 2020 eerste in de nationale volleybalcompetitie en speelde de bekerfinale in het sportpaleis. Verschillende handbalclubs speelden in de hoogste klasse. Sparta Aalst HC won in 1969 de Beker van België, Eendracht Vrij Aalst en Aalst Sportief waren pioniers in het dameshandbal en werden verschillende malen landskampioen. Krachtbalclub Osiris Aalst speelde verschillende seizoenen in de hoogste krachtbalklasse en won in 1997 de beker.
Doorheen de stad loopt onder meer de fietsroute Denderende Steden.
Evenementen.
Streekproducten.
Aalsterse vlaai, Ondineke bier, Dirk Martens jenever, Meigt smeerpasta
Criminaliteit.
In 1985 vond in Aalst een bloedige overval plaats op de winkel van Delhaize door de Bende van Nijvel. Deze werd verfilmd in de film "Niet schieten", uit 2018. In 2022 werd bekendgemaakt dat er een herdenkingsmonument aankomt voor de slachtoffers.
In januari 1990 vond een dubbele kindermoord plaats in Hotel de la Gare, twee kinderen werden vermoord door hun ouders. Duncan McLean heeft een bewerking gedaan op het toneelstuk, dat geschreven werd door Pol Heyvaert. Het toneelstuk heet: "Aalst".
In 2020 werd de voormalige burgemeester Ilse Uyttersprot in haar appartement in Aalst vermoord door haar vriend.
Economie.
De stad Aalst kent een rijk textielverleden. De meeste bedrijven bevinden zich op het Wijngaardveld. Aalst heeft ook twee stokerijen. De belangrijkste winkelstraten zijn de Nieuwstraat en Kattestraat.
Nabijgelegen kernen.
Erondegem, Erpe, Nieuwerkerken, Erembodegem, Hofstade, Affligem, Moorsel, Herdersem

</doc>
<doc id="19704" url="https://nl.wikipedia.org/wiki?curid=19704" title="Film genres">
Film genres



</doc>
<doc id="19707" url="https://nl.wikipedia.org/wiki?curid=19707" title="Pacal de Grote">
Pacal de Grote

K'inich Janaab' Pakal, beter bekend als Pacal de Grote (26 maart 605 — 31 augustus 683) was ahau van Palenque vanaf 29 juli 615. In 1952 ontdekte de Mexicaanse archeoloog Alberto Ruz zijn graf, dat nieuw inzicht verschafte in de begrafenisriten van de Maya's.
Pacal "de Grote" was de zoon van de regerende vorstin Zac-Kuk en Kan-Bahlum-Mo' en deze vererving in de vrouwelijk lijn betekende een breuk in de goddelijke dynastie van de mythische Kix-Chan die over Palenque geregeerd zou hebben vanaf 28 maart 967 v.Chr.. Hij was de kleinzoon van ene Pacal I die zelf nooit geregeerd had, maar ook de zoon van een regerend vorstin was, vrouwe Kanal-Ikal.
Om zijn recht op de troon te bevestigen beeldt Pacal zowel zijn moeder als zijn overgrootmoeder uitgebreid af op de inscripties die hij heeft achtergelaten. Pacal liet een groot aantal gebouwen achter, zoals de Olvidado tempel in het westen van de stad, de graftempel, en de huizen E,B en C van het Paleis. Zijn tijd was een tijd van belangrijke ontwikkelingen in de architectuur.
Het epitheton 'de Grote' is een moderne conventie en berust vermoedelijk op (a) de omvang van zijn bouwopdrachten of (b) een analogie met figuren als Alexander de Grote en Karel de Grote, en de daarin naar voren komende wens een soortgelijk perspectief voor de oude Maya-geschiedenis te ontwerpen. Of de grootheid van Pacal uit nog iets anders bestond dan uit een grote bouwlust en een grote grafkelder, is tot op heden onbekend.

</doc>
<doc id="19708" url="https://nl.wikipedia.org/wiki?curid=19708" title="967 v.Chr.">
967 v.Chr.

Het jaar 967 v.Chr. is een jaartal volgens de christelijke jaartelling.

</doc>
<doc id="19709" url="https://nl.wikipedia.org/wiki?curid=19709" title="Ötzi">
Ötzi

Ötzi () is een ijsmummie van een man uit de kopertijd. Twee Duitse bergwandelaars vonden hem op 19 september 1991 in de Italiaanse Ötztaler Alpen. Hij is de oudste menselijke mummie die in Europa is gevonden. Bestudering van Ötzi, in het bijzonder zijn voeding, kleding, uitrusting en bewapening, heeft kennis opgeleverd over het leven in de nieuwe steentijd, 5300 jaar geleden. Vooral de koperen bijl die hij bij zich droeg is opmerkelijk.
Vindplaats, ontdekker en bezichtiging.
De mummie lag op het Hauslabjoch in een rotskommetje aan de rand van de gletsjer Niederjochferner bij Similaun in de Ötztaler Alpen aan het eind van het Ötztal, op een hoogte van 3210 meter. De vindplaats ligt vrijwel op de Oostenrijks-Italiaanse grens. Hoewel de mummie eerst in Innsbruck (Oostenrijk) belandde, is deze nu te bezichtigen in het Zuid-Tiroler Archeologiemuseum in Bolzano (Bozen) in Italië, omdat de vindplaats zich toch net — 92,56 meter — over de staatsgrens bleek te bevinden.
Toen het echtpaar Helmut en Erika Simon de vondst had gemeld, werd het lichaam eerst voor een recent ongevalsslachtoffer gehouden. Het stoffelijk overschot werd op 23 september 1991 door het instituut voor forensische geneeskunde van de Universiteit van Innsbruck nogal onzorgvuldig geborgen. Daarbij zijn ernstige beschadigingen aan de mummie opgetreden en aan de nevenvondsten, die eerst over het hoofd waren gezien. Zodra het belang van de vondst duidelijk werd, is de vindplaats herhaaldelijk – onder meer in de zomer van 1992 – met zeer nauwkeurige methoden uitgekamd. Daarbij werden nog relevante andere vondsten gedaan, waaronder nagels en haar.
Rond de ijsmummie rezen diverse geschillen. Eerst was er de strijd tussen de Oostenrijkers en de Italianen over wie de mummie mocht houden. Daarna kondigde het echtpaar Simon aan een gerechtelijke procedure te zullen beginnen om erkend te worden als de legitieme vinders. Helmut Simon overleed in 2004 op 67-jarige leeftijd na een val in een ravijn; hij werd acht dagen later pas gevonden. Pas in 2008 volgde een uitspraak van de rechtbank, waarbij mevrouw Simon 150.000 euro vergoeding werd toegewezen. Dit bedrag zou in 2010 na een nieuwe procedure nog verhoogd worden naar 175.000 euro.
Sinds de ijsmummie op 16 januari 1998 naar Bolzano (Bozen) is getransporteerd, trekt het museum 300.000 bezoekers per jaar. Vlak bij de locatie waar Ötzi werd gevonden ligt het ArcheoParc Schnals, met een binnenmuseum en een archeologisch openluchtmuseum met gereconstrueerde huizen.
Ouderdom.
Vier laboratoria waren betrokken bij de koolstofdatering van de vondst. Het "Research Laboratory for Archaeology and the History of Art" (Oxford) en het "Institut für Mittelenergiephysik der Eidgenössischen Technischen Hochschule" (Zürich) onderzochten anatomische monsters; botanisch materiaal ging naar het "Svedberg Laboratoriet" (Uppsala) en het "Centre des Faibles Radioactivités" (Parijs). Drie van de vier instituten kwamen tot een min of meer gelijkluidende datering: tussen 3365 en 3041 v.Chr.. Alleen het Zweedse laboratorium gaf een iets recentere datering: tussen 3053 en 2931 v.Chr.
Met die ouderdom zorgde 'Ötzi' voor wetenschappelijke opschudding: de mummie is daarmee honderden jaren ouder dan de piramide van Cheops en veel ouder dan alle andere gletsjermummies, die meestal enkele tientallen of hooguit honderden jaren oud zijn. In tegenstelling tot Egyptische mummies en begraven doden is Ötzi intact bewaard, net als zijn kledij en de gebruiksvoorwerpen die hij op het moment van zijn dood bij zich droeg. Ötzi verschaft informatie over een tijd in de Europese prehistorie waarover weinig bekend is. Hoewel bij de mummie een aantal houten artefacten is gevonden, is een exacte jaarringendatering nog niet mogelijk gebleken: zo bevat de bijlschacht maar 27 jaarringen, terwijl voor een correcte plaatsing in de jaarringenkalender minstens 50 ringen nodig zijn.
Korte beschrijving.
Ötzi was een man van ongeveer 45 jaar oud. Hij was circa 1,60 meter lang. Uit onderzoek blijkt dat hij weinig vet had. Bij leven moet hij zo'n vijftig kilogram gewogen hebben. Zijn lichaam telt 61 tatoeages. Ze werden gemaakt door inkervingen in de huid met koolpoeder in te wrijven. Mogelijk ging het hier om een behandeling tegen de artrose waaraan de man leed. In zijn longen bevonden zich deeltjes van de rook van houtskoolvuurtjes. Uit analyse van DNA, stof en stuifmeelkorrels en van de isotopenverhoudingen in zijn gebit, waarin gaatjes zaten, blijkt dat hij zijn jeugd in de buurt van het huidige dorp Feldthurns ten noorden van Bolzano (Bozen) doorbracht, maar later in valleien een kilometer of vijftig noordelijker ging wonen. Zijn kleding was nog gedeeltelijk intact en bleek goed aangepast aan de eisen van het klimaat in de Alpen. Hij droeg complexe, gevoerde schoenen. In zijn maag-darmstelsel bevonden zich de resten van twee maaltijden. De laatste was er een van edelhertenvlees en eenkoren, een primitieve tarwesoort. De voorlaatste was er een van steenbokvlees. In de maaltijd zaten stuifmeelkorrels passend bij een naaldbos op middelmatige hoogte. De vondst van pollen van de Europese hopbeuk (Ostrya carpinifolia), die in de Alpen tussen maart en juni bloeit, lijkt erop te wijzen dat hij in de lente of vroeg in de zomer is overleden. Ötzi had een donkere huid en donkerbruin tot zwart haar, dat op een lengte van circa acht centimeter was afgeknipt. Hij droeg een baard en had bruine ogen. Hij had geen luizen, maar in zijn kledij zijn wel twee vlooien gevonden. De voorwerpen die hij bij zich droeg, vooral de kostbare koperbijl en de berenmuts, wijzen erop dat hij een zekere status moet hebben gehad.
Gezondheid.
Hij had waarschijnlijk zweepworm ("Trichuris trichiura"), een inwendige parasiet. Eitjes van de parasiet zijn in zijn maag-darmstelsel gevonden. Met behulp van CT-scans is aangetoond dat drie of vier van zijn rechter ribben werden samengedrukt toen hij na zijn dood met zijn gezicht naar voren op de grond lag, of toen zijn lichaam werd verpletterd door het ijs. Verder ontdekte men dat zijn epidermis, de buitenste huidlaag, ontbrak, een gevolg van het natuurlijk proces van zijn mummificatie in het ijs. Hij had aderverkalking.
Ötzi had een slecht gebit: onderzoek aan de Universiteit Zürich met behulp van een CT-scan bracht aan het licht dat hij last had van parodontitis, cariës en tandbreuken. Hij was lactose-intolerant, wat mogelijk te verklaren valt doordat de overgang naar een agrarische samenleving toen nog in gang was.
Reconstructie.
Pollen van de hopbeuk die in de darm van Ötzi zijn aangetroffen, bewijzen dat hij zes tot twaalf uur voor zijn dood in een zuidelijker dal moet zijn geweest. De laatste uren voor zijn dood is hij ongeveer 1.200 meter geklommen. Een mogelijke verklaring is dat de natuurlijke weiden boven de boomgrens in de Alpen al vanouds werden gebruikt om in de zomer het vee te hoeden. In de Vinschgau worden ook tegenwoordig nog schapen over de hoofdkam van de Alpen naar de hoge weiden van het Ötztal gedreven. Het is niet uitzonderlijk dat herders tijdens die zogenaamde transhumance op een hoogte boven 3.000 meter komen. Ötzi kan een herder geweest zijn, maar ook jagers komen op die hoogte, op zoek naar gemzen.
Omdat het Timmelsjoch al sinds de prehistorie een noord-zuidovergang is, denken sommigen dat Ötzi een handelaar was. Anderen zien een soort leider in hem. Op basis van de doodsoorzaak denken de meeste onderzoekers dat de man op de vlucht was.
Uit sectie op het lichaam van Ötzi bleek dat hij vanwege een hartafwijking mogelijk niet oud had kunnen worden, en de bloedgroep O had. Zijn genen hadden meer overeenkomsten met de inwoners van Corsica en Sardinië dan met de huidige bewoners in de Alpen. Ook had hij een haplotype dat wijst op voorouders uit het Midden-Oosten. 
Doodsoorzaak.
Ötzi werd vermoedelijk het slachtoffer van een jachtongeval of een gewapend conflict. In 2001 is in zijn borstkas bij de linkerschouder een vuurstenen pijlpunt ontdekt die aanvankelijk bij eerder CT-onderzoek niet was opgemerkt. De bijhorende vleeswond links op de rug is "vers". De schacht van de pijl was verwijderd, de pijlpunt is blijven steken. De long is niet geraakt.
Men nam aanvankelijk aan dat het schot niet onmiddellijk dodelijk was, maar dat het mogelijk vele uren of dagen later, in combinatie met uitputting, wel tot zijn dood heeft geleid. Gedetailleerd onderzoek met een CT-scanner leidde echter tot de conclusie dat de slagader die naar de linkerarm gaat door de pijlpunt was geraakt; in het weefsel eromheen was ook een groot hematoom zichtbaar. Dat zou betekenen dat Ötzi in slechts enkele minuten zou zijn doodgebloed. Een team van pathologen onder leiding van Eduard Egarter-Vigl was in 2005 ook al tot de conclusie gekomen dat de pijl het linkerschouderblad doorboord had en de slagader getroffen had, die de linkerarm van bloed voorziet. Experimenteel onderzoek met voor het tijdperk representatieve bogen toont aan dat ze een reikwijdte van ongeveer 180 meter hebben. Een pijl die van dertig meter of minder wordt afgeschoten gaat door het lichaam. Dat is niet gebeurd bij Ötzi. Wetenschappers vermoeden daarom dat hij van vrij grote afstand in de rug moet zijn geschoten. De schutter stond op een lager standpunt.
Naast de schotwond had Ötzi een snijwond aan zijn rechterhand en een hoofdwond. Er zijn bloedsporen gevonden op zijn wapens en zijn kleding. DNA-onderzoek lijkt erop te wijzen dat de bloedsporen van vier verschillende personen komen. En er zijn rode bloedcellen gevonden in de wonden aan de hand en schouder. Daarmee is dit bloed het oudste dat ooit gevonden is. Een theorie is daarom dat Ötzi zich tegen een aantal vijanden heeft moeten verdedigen. Daarbij kan hij zijn pijlen verschoten en zijn boog verloren hebben. Mogelijk had hij met opzet deze moeilijke weg over de bergen uitgezocht om aan zijn vijanden te ontkomen. Dat zou gelukt kunnen zijn, want hij is niet beroofd van zijn voor die tijd kostbare bijl. Hij zou zich nog zelf in het rotskommetje geïnstalleerd hebben. Hij zette zijn rugzak, onafgewerkte boog en bijl tegen de rotswand, en legde de pijlkoker op een horizontaal stuk rots. Zijn mes had hij in de hand. Voorover geleund tegen een rotsblok zou de man gestorven zijn.
Recenter onderzoek doet echter vermoeden dat de pijlwond spoedig gevolgd werd door de hoofdwond, die mogelijk met een steen is toegebracht, of door een val op de rots. Vóór zijn overlijden zou Ötzi op zijn buik gelegd zijn en zou iemand, hetzij vriend of vijand, getracht hebben de pijl uit de wond te trekken.
Nevenvondsten.
De vondst van Ötzi is vooral interessant omdat hij een groot aantal gereedschappen en andere voorwerpen bij zich had die anders in de loop der eeuwen allang zouden zijn vergaan. Die voorwerpen zijn ditmaal ook niet, zoals meestal in dergelijke situaties, als grafgiften gevonden, maar bij iemand die zo uit het leven is weggerukt. Deze vondsten hebben informatie opgeleverd over dagelijkse gebruiksvoorwerpen die mensen in de steentijd al konden maken. Ötzi was zeker niet onvoorbereid de berg op gegaan; hij had een complete jacht- en overlevingsuitrusting bij zich. Zijn kledij en uitrusting bestond uit het volgende:
Overige uitrusting.
Voor de uitrusting was (waarschijnlijk niet toevallig) van een groot aantal verschillende soorten hout en gelooid leer gebruikgemaakt:
Genetisch onderzoek.
In 2006 verschenen de resultaten van een genetisch onderzoek in het Amerikaanse "Journal of Physical Anthropology". Volgens dit onderzoek was Ötzi mogelijk onvruchtbaar. Het onderzoek bevestigde tevens dat zijn wortels mogelijk in Midden-Europa liggen. De onderzoeken op de gletsjermummie zijn uitgevoerd op mitochondriaal DNA, dat uitsluitend via de moeder wordt geërfd. Er zouden twee mutaties zijn aangetroffen die geassocieerd zijn met een verminderde vruchtbaarheid. De bevinding zou de theorie ondersteunen van de onderzoeker Konrad Spindler (ondertussen overleden), die in de jaren negentig stelde dat Ötzi een eenzaat was die uit de gemeenschap werd verstoten en in de bergen om het leven kwam.
In 2012 verscheen het resultaat van onderzoek van het volledige genoom van Ötzi. Hieruit werd onder andere afgeleid dat hij bruin haar had, en een grote kans op enkele ziektes. Hij blijkt het L91-SNP te hebben, een haplogroep die binnen Europa op dit moment alleen nog in Sardinië en Corsica veel voorkomt. Het ondersteunt de hypothese dat haplogroep G de sterkst aanwezige haplogroep was voor de komst van de Indo-Europeanen.
Vloek.
Acht mensen die betrokken waren bij de ontdekking of het onderzoek naar Ötzi zijn gestorven. Sommige mensen geloven, wellicht onder invloed van verhalen over de 'Vloek van de farao', dat er een vloek rust op de ijsmummie. Niettemin zijn er vele honderden of duizenden mensen betrokken geweest bij de ontdekking en het onderzoek; het spreekt vanzelf dat enkelen daarvan een niet-natuurlijke dood sterven.
Locatie.
De vindplaats heeft de coördinaten 

</doc>
<doc id="19710" url="https://nl.wikipedia.org/wiki?curid=19710" title="Ötz">
Ötz



</doc>
<doc id="19711" url="https://nl.wikipedia.org/wiki?curid=19711" title="Caracol (Mayastad)">
Caracol (Mayastad)

Caracol was een stad van de Maya. De plaats ligt in de heuvels van westelijk Belize, in het district Cayo.
Geschiedenis.
De plaats was waarschijnlijk al bevolkt in 1200 v.Chr.. De vroegste historische vermelding is van 495, maar Caracol werd pas een belangrijke stad in de 7e eeuw. Op 18 april 553 besteeg de Heer Water de troon als ahau van Caracol en ontpopte zich als een agressief heerser. Hij raakte betrokken in een aantal conflicten met wat toen een Maya-grootmacht was, de stad Tikal die ten noordwesten van Caracol lag. In 562 werd Tikal vernietigend verslagen en het hiaat in de geschiedschrijving van die stad van 557 tot 697 is grotendeels aan de Heer Water toe te schrijven. In 631 en 636 voerde Caracol ook oorlog tegen Naranjo en veroverde die stad in 642. Zelf had Caracol in deze tijd zo'n 140.000 inwoners, maar in 859 werd de laatste steen opgericht. Ook deze stad ontkwam niet aan het ineenzakken van de klassieke Maya-tijd van de goddelijke ahau's. In de tijd daarna werd er nog wel gebouwd maar op veel bescheidener schaal. Rond 1050 werd de stad geheel verlaten.
De ruïnes van Caracol zijn in 1938 ontdekt door een houthakker en in 1950 begon men op bescheiden schaal met opgravingen. In 1985 begon het Caracol Project. 
Planning.
Het Ministerie van Toerisme van Belize heeft er een Caracol Archeologisch Reservaat van gemaakt en heeft plannen om van de stad een even grote toeristische trekpleister te maken als de oude rivaal Tikal. Men wil echter de stad eerder als onderdeel van de omringende natuur blijven zien dan net als in Tikal een volledige restauratie uitvoeren. De natuur is namelijk ook erg indrukwekkend en al onderdeel van het Chiquibul Woudreservaat.

</doc>
<doc id="19712" url="https://nl.wikipedia.org/wiki?curid=19712" title="Actiefilm">
Actiefilm

De actiefilm is een filmgenre waarbij actiescènes van groot belang zijn.
Typische actiescènes zijn uitgebreide en vaak langdurige vechtscènes, achtervolgingen, ingewikkeld stuntwerk en overdonderende explosies. De film draait meestal om één enkele held, die het tegen een overmacht van tegenstanders moet opnemen. De actieheld is meestal een man. De actiefilm komt het meest voor in het misdaadgenre, maar het kunnen ook avonturen-, komische, sciencefiction of spannende films zijn.
Opkomst van de actiefilm.
Al vanaf het tijdperk van de stomme film bestaan er actiefilms. Bijvoorbeeld "The Great Train Robbery" (1903), een van de eerste verhalende films, zou als actiefilm gezien kunnen worden. De spectaculairste stunts van de Amerikaanse cinema zaten vaak in de slapstick-komedies van Buster Keaton en Harold Lloyd, zoals "The General" en "Safety Last!".
In China waren martialartsfilms al vroeg populair, zoals de dertiendelige reeks "The Swordswoman of Huangjiang", waarvan alleen het eerste deel bewaard is gebleven. Deze serie was van grote invloed op de wuxia-films, die in de jaren zestig populair werden: historische avonturen waarin een krijgsheld het opneemt voor de armen en hulpbehoevenden.
In Japan gingen de actiefilms vaak over samoerai. Bekende voorbeelden zijn de vele films over de zwaardvechters Zatoichi en Nemuri Kyoshirō, gebaseerd op populaire romans. Twee van de belangrijkste regisseurs in het samoerai-genre zijn Akira Kurosawa ("Rashomon", "Seven Samurai") en Masaki Kobayashi ("Harakiri", "Samurai Rebellion"). Veel hoogtepunten uit het genre komen uit de jaren vijftig en zestig.
In Groot-Brittannië waren de James Bond-films (1962-heden) in die tijd zeer populair. Elke van de meer dan twintig James Bond-films bevat typische actiescènes: gevechten, achtervolgingen, ontploffingen en snedige opmerkingen van zowel de held als de slechterik. Ook in de Verenigde Staten werden rond dezelfde tijd typische actiefilms gemaakt, waaronder "Bullitt" en "Dirty Harry".
In de jaren zeventig en tachtig zien we in China veel kungfufilms met sterren als Jackie Chan, Sammo Hung en Bruce Lee. Veel van deze films combineren vechtkunst met slapstick.
In de jaren tachtig werden actiefilms in Hollywood populairder, met actiehelden als Sylvester Stallone, Arnold Schwarzenegger, Harrison Ford, Jean-Claude Van Damme en Steven Seagal. "" en "The Terminator" zijn enkele van de grote producties uit die tijd. In 1988 kwam de Bruce Willis' film "Die Hard" uit, die de toon aan zou geven voor het volgende decennium.
Vrouwen in actiefilms.
In het stille tijdperk zien we in Amerika al vrouwelijke actiehelden in komische filmseries, zoals Pearl White in "The Perils of Pauline" en Helen Holmes in "The Hazards of Helen". Deze filmreeksen stonden vooral bekend om de spectaculaire stunts, die de hoofdrolspeelsters zelf uitvoerden. Waar Pauline vaak als "damsel in distress" werd gezien, wist Helen zichzelf meestal zonder hulp uit benarde situaties te redden.
Ook in China waren actieheldinnen al vroeg populair: Chen Zhi-gong werd een ster door haar rol in "The Swordswoman of Huangjiang" (1930). De wuxiafilms uit de jaren zestig en zeventig hadden ook vaak vrouwelijke hoofdrollen. Een van de bekendste voorbeelden is Cheng Pei-pei in "Come Drink with Me" (1966). Eind jaren zeventig groeide de invloed van Hollywood op de Hongkongse filmindustrie, waardoor vrouwen minder vaak een grote rol in actiefilms speelden.
Met de sciencefictionfilmreeks "Alien" (vanaf 1979) met actieheldin Sigourney Weaver werden vrouwelijke actieheldinnen in Amerika populairder. Zoals Jennifer Garner ("Elektra"), Angelina Jolie ("Tomb Raider"), Kristanna Loken (""), Milla Jovovich en Michelle Rodríguez (beiden in "Resident Evil"), Uma Thurman en Lucy Liu (beiden in "Kill Bill").

</doc>
<doc id="19713" url="https://nl.wikipedia.org/wiki?curid=19713" title="Animatiefilm">
Animatiefilm



</doc>
<doc id="19717" url="https://nl.wikipedia.org/wiki?curid=19717" title="Dame">
Dame

Andere, niet-verwante, betekenissen:

</doc>
<doc id="19718" url="https://nl.wikipedia.org/wiki?curid=19718" title="Charlie Chaplin">
Charlie Chaplin

Sir Charles Spencer (Charlie) Chaplin (Walworth (Londen), 16 april 1889 – Corsier-sur-Vevey (Zwitserland), 25 december 1977) was een Engelse artiest, acteur, regisseur, componist en komiek. Daarnaast deed hij ook nog aan pantomime en vaudeville. Hij was in de tijd van het ontstaan van de bioscoopfilm in de Verenigde Staten een van de beroemdste filmsterren ter wereld. Later werd hij ook filmregisseur. Zijn bekendste rol was die van de zwerver The Tramp, een mannetje van eenvoudige komaf met een klein snorretje en een aanzienlijke persoonlijke waardigheid. Met een strakzittende jas, een rotting (rotan wandelstokje) en een hoedje lukt het hem in het dagelijks leven steeds weer vanuit een underdog-situatie zijn moeilijkheden te overwinnen. Chaplin speelde deze rol met veel succes van 1914 tot 1936 in tientallen films.
Biografie.
Charlie Chaplin werd geboren als zoon van Charles Chaplin en Hannah Harriette Hill, die beiden in reizende toneelgezelschappen werkten. Hannah trad op onder de artiestennaam Lily Harley. Zijn ouders gingen spoedig na zijn geboorte uit elkaar, waarna hij bij zijn moeder achterbleef. Zij besteedde de kleine Charlie en diens halfbroer Sydney uit in het armenhuis ('workhouse'), waar ze na een paar weken werden overgeplaatst naar een school voor wezen en verlaten kinderen in Hanwell. Vader Chaplin stierf als alcoholist toen Charlie twaalf jaar was. Zijn moeder stortte geestelijk in en werd uiteindelijk opgenomen in een gesticht, het Cane Hill Asylum bij Croydon. Ze overleed in 1928. Later ontdekten Charlie en Sydney dat ze nog een halfbroer hadden, Wheeler Dryden (31 augustus 1892 - 30 september 1957), een zoon van hun moeder, eveneens acteur en later werkzaam bij Charlie. In 1910 emigreerde hij naar de Verenigde Staten.
Rond Chaplins geboorte bestaan veel onzekerheden. Hij werd in een artiestenfamilie geboren, maar de geboorteplaats Walworth is onzeker. Er is geen geboorteakte opgemaakt. In 2011 ontdekte Victoria Chaplin in een afgesloten bureaulade in de schuilkelder onder Chaplins villa een brief die een nieuw licht op Chaplins geboorte en afkomst werpt. In 1971 had de Britse leeuwentemmer Jack Hill na het lezen van Chaplins memoires aan Chaplin geschreven dat zij beiden in de woonwagen van een zigeunerkoningin op een zigeunerkamp bij Birmingham waren geboren. Deze zigeunerin was Hills tante. Hill voegde in een postscriptum toe dat hij niet op chantage uit was. Hannah Harriette Hill was volgens Hill onderweg naar het circus van haar vader en vestigde zich later in Londen. Over het waarheidsgehalte van de brief is geen zekerheid meer te verkrijgen. Alle getuigen zijn overleden, maar Victoria Chaplin noemt de brief "authentiek" en Michael Chaplin vermoedt dat zijn vader veel waarde aan de brief over de zigeunerherkomst heeft gehecht, omdat de brief zo zorgvuldig werd bewaard.
Chaplin deed het typische loopje van de joden (de zogenaamde "toffeehakken"), nadat hij dat in Whitechapel, de arme jodenwijk van Londen, had gezien. Zelf was Charles niet joods en in Lambeth opgegroeid, maar zijn halfbroer was wel joods. Daarom ontkende Chaplin, die fel tegen antisemitisme en alle vormen van racisme was, nooit dat hij joods zou zijn.
Stomme films waren even gemakkelijk te begrijpen voor een Chinees publiek als voor een Amerikaans; Chaplin werd letterlijk een wereldster. Met de opkomst van de geluidsfilm begon zijn reputatie te tanen; zijn kracht lag in stil spel. Tijdens het mccarthyisme werd hij in de Verenigde Staten beschuldigd van "anti-Amerikaanse activiteiten" (dat hij een communist zou zijn). Tijdens de promotie in 1952 van zijn film "Limelight" in Engeland besloot hij na problemen met de Amerikaanse immigratiedienst (bovendien liet FBI-chef J. Edgar Hoover Chaplins gangen nagaan) niet meer naar de Verenigde Staten terug te keren. Hij vertrok naar Zwitserland.
Minder bekend is dat hij naast acteur en regisseur ook componist was. Hij schreef onder andere solowerken voor cello (een van de instrumenten die hij ook zelf, linkshandig, bespeelde) en de filmmuziek bij zijn eigen film "Modern Times" met het wereldberoemde nummer "Smile". Het nummer "This is My Song" uit zijn latere film "A Countess from Hong Kong" werd een wereldhit in 1967 voor zangeres Petula Clark.
Chaplin was jarenlang een van de bekendste artiesten ter wereld. Waar hij verscheen moest het verkeer worden geregeld. Chaplin werd schatrijk. Politiek stond hij bekend als uiterst links. Conservatieve Amerikaanse kranten, de federale politie FBI en conservatieve politici lieten zich zeer negatief over Chaplin en zijn privéleven uit. 
Huwelijken en kinderen.
Chaplin is vier keer getrouwd geweest (en had tientallen affaires):
Overlijden.
Charlie Chaplin overleed op eerste kerstdag 1977 in zijn slaap aan een hartstilstand. Hij werd 88 jaar oud.
Op 8 maart 1978 werd zijn stoffelijk overschot gestolen. Het plan was om losgeld te eisen. Dit mislukte en de dieven werden gearresteerd. Het lichaam werd elf weken later teruggevonden bij het Meer van Genève en herbegraven onder 180 cm beton.

</doc>
<doc id="19719" url="https://nl.wikipedia.org/wiki?curid=19719" title="Antropisch principe">
Antropisch principe

Het antropisch principe (Grieks ἄνθρωπος "anthropos" = mens) is het door Robert Dicke voorgestelde en door John D. Barrow en Frank J. Tipler verder uitgewerkte idee dat er een nauw verband bestaat tussen ons mens-zijn en de eigenschappen van het heelal. Het bestaat in drie hoofdvarianten: het zwak antropisch principe, het sterk antropisch principe en het definitief antropisch principe.
Zwak antropisch principe.
Het "zwak antropisch principe" gaat uit van de constatering dat om enige waarneming van het heelal te doen, er noodzakelijkerwijs intelligent leven moet zijn. Dit idee hangt vaak samen met de gedachte dat de fysische constanten - bijvoorbeeld de fijnstructuurconstante - wellicht niet helemaal constant zijn, maar dat er andere delen van het heelal zijn, te ver weg om waar te nemen, of wellicht andere universums, waar hun waarde anders is. A priori zou dan verwacht mogen worden dat onze waarden van de natuurconstantes 'gemiddeld' of in elk geval niet erg zeldzaam zouden zijn, maar als slechts weinig waarden intelligent leven mogelijk maken, is het toch niet vreemd dat wij in een dergelijk heelal leven - in een ander heelal zouden wij niet bestaan.
Neem als een voorbeeld de rol van de dichtheid bij de evolutie van het heelal. Als de dichtheid van het heelal te hoog is, zal het snel ophouden met uitdijen en weer inkrimpen. Maar als de dichtheid te laag is, zal de uitdijing zo snel gaan, dat sterrenstelsels en sterren zich niet kunnen vormen. In beide gevallen is het moeilijk om leven zoals het onze voor te stellen. Als het tussenliggende geval van leven zeer precieze waardes van de natuurconstantes nodig heeft, dan moet ons heelal deze waardes blijkbaar hebben.
Tegenstanders verwerpen dit principe als een nietszeggende tautologie omdat het onderliggende idee van niet-waarneembare delen van het heelal met andere natuurconstanten theoretisch onbewijsbaar en onweerlegbaar is en als zodanig geen plaats moet hebben in de wetenschap.
Een ander bezwaar dat tegen het principe wordt ingebracht, is dat de mogelijkheden voor intelligent leven weleens uitgebreider zouden kunnen zijn dan wat wij ons daar meestal bij voorstellen. Mogen we bijvoorbeeld wel het bestaan van koolstof en zwaardere elementen als noodzakelijk voor leven beschouwen?
Sterk antropisch principe.
Het "sterk antropisch principe" zegt dat het universum noodzakelijkerwijs zo moet zijn dat het leven mogelijk maakt. Andere universums zouden simpelweg niet kunnen bestaan. De meeste wetenschappers verwerpen dergelijke ideeën als metafysisch en ongewenst teleologisch (aannemend dat het universum een doel heeft).
Aanhang voor dit idee is in de eerste plaats bij bepaalde religieuze personen en groepen te vinden (God zou het heelal dusdanig hebben geschapen dat er mensen zouden ontstaan), maar er zijn ook argumenten vanuit de wetenschap. In een extreme lezing van de Kopenhageninterpretatie van de kwantummechanica opperen sommigen dat niets, ook het heelal niet, bestaat als het niet wordt waargenomen. Derhalve zou een heelal zonder waarnemers onmogelijk zijn.
Kosmologie en snaartheorie.
De laatste decennia is onder de noemer van het antropisch principe in de kosmologie een vorm van teleologisch denken weergekeerd, hoewel het door de meeste onderzoekers als niet-wetenschappelijk wordt gezien. Brandon Carter gaf het principe in 1973 zijn naam. Het antropisch principe geeft een antwoord op de vraag: waarom begon het heelal in een eenvoudige toestand (de oerknal), maar is het sindsdien steeds complexer geworden, tot het menselijk leven kan herbergen, van een hoger ontwikkeld niveau zelfs dan noodzakelijk is voor overleving?
Het antropisch principe wordt soms te hulp geroepen om te verklaren dat de waarden van de natuurconstanten (gravitatieconstante, fijnstructuurconstante, constante van Planck) enzovoort "toevallig" zo uitpakken dat sterrenstelsels, sterren, planeten, koolstofchemie en dus leven mogelijk zijn.
Binnen de snaartheorie zijn astronomisch veel theorieën mogelijk, omdat constanten onbepaald zijn. Leonard Susskind sprak in 2003 van het "antropische landschap van de snaartheorieën" en wilde het principe gebruiken om zinnige theorieën te selecteren. Onder natuurkundigen is dit omstreden.
Tegenwerping.
De Amerikaanse natuur- en sterrenkundige Victor Stenger bestrijdt het antropisch principe. Hij verwijst naar wetenschappelijke artikelen die aantonen dat ook met vele verschillende andere waarden van natuurconstanten leven mogelijk is. Anderzijds zijn de omstandigheden in het huidige heelal ook weer niet zo bevorderlijk voor leven, dat het op meer planeten voorkomt.
Stand van zaken.
Paul Davies vat de mogelijkheden die in het debat genoemd zijn als volgt samen:

</doc>
<doc id="19720" url="https://nl.wikipedia.org/wiki?curid=19720" title="Falsifieerbaarheid">
Falsifieerbaarheid

Falsifieerbaarheid of falsificeerbaarheid is een eigenschap van een wetenschappelijke of andere theorie, en wel dat er criteria kunnen worden aangegeven op grond waarvan de theorie zou moeten worden verworpen (niet te verwarren met een theorie die daadwerkelijk is verworpen). Het falsificationisme is een wetenschapstheorie bedacht door Karl Popper, waarin falsificatie centraal staat.
Algemeen.
Anders geformuleerd heet een theorie falsifieerbaar als het mogelijk is een experiment uit te voeren waarvoor geldt dat voorafgaand aan het uitvoeren van het experiment exact aan te geven valt, bij welke uitkomst van het experiment er aanleiding zou bestaan om de geldigheid van de theorie te verwerpen. De zwaartekrachttheorie voldoet hieraan: als een onderzoeker een experiment uitvoert door een baksteen los te laten en die valt omhoog, in plaats van omlaag zoals de theorie voorspelt, of hij blijft zweven, is diens voorstelling van zwaartekracht kennelijk onjuist.
Het idee van "falsifieerbaarheid" is door Karl Popper als een kernpunt van wetenschappelijke theorievorming (falsificationisme) aangewezen en blijft nog steeds heel belangrijk, hoewel latere filosofen (Thomas Kuhn, Imre Lakatos en Paul Feyerabend) weer andere accenten legden.
Een belangrijk gevolg van Poppers opvatting is dat een theorie nooit kan pretenderen de uiteindelijke, zekere waarheid te zijn: het blijft immers altijd mogelijk dat in de toekomst een nieuw experiment de theorie weerlegt.
Falsificationisme.
Falsificationisme is een wetenschapstheorie, bedacht door Karl Popper, waarin falsificatie centraal staat. Volgens het falsificationisme van Popper is een wetenschappelijke theorie gedoemd om een hypothese te blijven totdat ze weerlegd wordt. Door de falsifieerbaarheid van een theorie kunnen we spreken van een wetenschappelijke theorie, juist omdat ze openstaat voor weerleggingspogingen. Eén bewijs dat een theorie kan weerleggen is veel significanter dan duizend voorbeelden waarbij de theorie klopt.
Dientengevolge zijn volgens Popper allerlei theorieën onwetenschappelijk, omdat ze niet te weerleggen zijn. Dit geldt bij uitstek voor veel religieuze theorieën. Falsificationisten gebruiken onder andere Russells theepot om ten aanzien van religie een agnostisch standpunt in te nemen. Dat een theorie niet wetenschappelijk is hoeft niet te betekenen dat de theorie onzinnig is. Hij kan heel zinvol zijn in de discussie over filosofische problemen, en kan de voorloper zijn van een wetenschappelijke theorie.
Kritiek.
Poppers falsificationisme kreeg van verschillende kanten kritiek. Eén probleem met het falsificationisme is dat veel theorieën uit de wetenschap in de praktijk niet falsifieerbaar zijn. Dat komt doordat deze theorieën niet in isolatie te testen zijn, maar alleen in combinatie met andere theorieën. Als in zo'n geval een experiment een negatieve uitkomst heeft, is het aan de wetenschapper om te beslissen welke van deze theorieën hij laat vallen of als foutief aanmerkt. In de praktijk blijkt dan vaak dat juist de theorie die getest zou worden wordt aangehouden door de wetenschapper, terwijl deze een "minder belangrijke" theorie laat vallen. 
Zo zou in het bovenstaande voorbeeld over zwaartekracht een experiment waarbij een steen blijft zweven er nooit toe leiden dat de theorie van de zwaartekracht als weerlegd wordt beschouwd. De wetenschapper die het experiment uitvoert zal niet concluderen dat, aangezien de steen blijft zweven, de zwaartekrachttheorie onjuist is en zich afvragen waarom stenen in andere situaties dan wel terugvallen. Hij zal er integendeel juist alles aan doen om te verklaren waarom de steen in de specifieke situatie van het experiment "niet" terugvalt, en zo proberen de zwaartekrachttheorie te behouden. Popper zelf noemde het soort falsificationisme dat hier bekritiseerd wordt naȉef falsificationisme. Hij gaf het voorbeeld van de falsificeerbare theorie dat vaccinatie beschermt tegen pokken. De theorie is gefalsificeerd als iemand gevaccineerd is en toch pokken krijgt. Toch zal de theorie niet direct als gefalsificeerd worden beschouwd als één op de miljoen gevaccineerden pokken krijgt. We zullen eerder aannemen dat er iets mis was met het vaccin of met de vaccinatie. En in principe is zo'n ontsnappingsroute met een extra hypothese altijd mogelijk. We kunnen een theorie zelfs volledig immuniseren tegen alle falsificatie. Als echter evenveel gevaccineerden als ongevaccineerden pokken krijgen zullen alle wetenschappers de theorie opgeven.

</doc>
<doc id="19721" url="https://nl.wikipedia.org/wiki?curid=19721" title="Falsificeerbaarheid">
Falsificeerbaarheid



</doc>
<doc id="19722" url="https://nl.wikipedia.org/wiki?curid=19722" title="Loofboom">
Loofboom

Loofboom is een term die gebruikt wordt om onderscheid te maken met "naaldbomen", waarbij de bladeren veelal zijn gevormd als naalden of schubben. In tegenstelling tot naaldbomen horen loofbomen tot de "Angiospermae" (bedektzadigen of bloemplanten). Een loofboom heeft vlakke bladeren. 
In gematigde klimaatzones verliezen de meeste loofbomen in de herfst hun bladeren en overwinteren als kale boom, waardoor ze in deze periode niet kunnen fotosynthetiseren. In de tropische gebieden hebben bladeren een langere levensduur dan een jaar en zijn veel boomsoorten groenblijvend, maar sommige soorten loofbomen verliezen hun bladeren in het droge seizoen. Door het verlies van de bladeren wordt de verdamping sterk beperkt, wat vooral belangrijk is als de bodem bevroren of droog is en de boom daardoor beperkt of helemaal geen water kan opnemen. 

</doc>
<doc id="19723" url="https://nl.wikipedia.org/wiki?curid=19723" title="Zoetstof">
Zoetstof

Een zoetstof is een stof die zoet smaakt. De term wordt in twee betekenissen gebruikt:
Zoetsmakende stoffen.
Voedsel wordt zoet doordat het een zoetmaker bevat. Deze zoetmakers zijn in te delen in een of meer van de volgende categorieën:
Toepassingen.
Hoewel de verbrandingswaarde van de 'niet-calorische zoetstoffen' (het aantal calorieën per gram) ongeveer gelijk is aan die van suiker, zijn ze zóveel zoeter dan suiker (tot wel 500 maal) dat ze in veel kleinere hoeveelheden kunnen worden toegepast. Wanneer een zoetstof vijfhonderd maal zoeter is dan suiker, kan er in een consumptie waar normaal 500 gram suiker in gaat volstaan worden met slechts 1 gram van die zoetstof.
Zoetstoffen worden onder andere toegepast in gebakjes en snoepproducten zoals drop, om tandbederf tegen te gaan. Ze worden toegevoegd aan limonadesiroop en aan kindertandpasta.
Voor diabetici zijn polyolen vaak een bruikbare zoetstof.
Dosering.
Er bestaat een tweetal standaarden die aangeven hoeveel zoetstof men zonder bezwaar tot zich kan nemen:
Overigens is niet altijd duidelijk wat de gevolgen zijn als iemand zo'n dosis overschrijdt. Ook is de vaststelling van een ADI natte-vingerwerk, waarbij een grote veiligheidsmarge wordt aangehouden.
Bijwerkingen.
"Polyolen" kunnen bij overmatig gebruik diarree veroorzaken. Omdat ze in de darmen door bacteriën worden omgezet komen er gassen vrij, waardoor ze winderigheid veroorzaken
Kunstmatige zoetstoffen krijgen steeds weer kritiek te verduren, omdat ze niet altijd onschadelijk zijn. Sommigen mogen niet voorkomen in voedsel dat speciaal bestemd is voor baby's, peuters en kleuters. Onderzoek uit 2005 van de Nederlandse Voedsel- en Warenautoriteit gaf aan dat 96% van de producten die zoetstof bevatten, de toegestane doses niet overschrijden. Indien die producten echter naast elkaar worden gebruikt, kan uiteraard wel overschrijding plaatsvinden.
Met name voor natriumcyclamaat werd gevonden dat het gebruik bij kinderen van 1 tot 4 jaar tot een inname boven de ADI kan leiden als ze meer dan een a twee glazen (van een kwart liter) per dag drinken; voor kinderen tussen 4 en 8 wordt maximaal drie glazen aanbevolen door het Nederlandse voedingscentrum, voor volwassenen maximaal zeven glazen. De meeste 'light' frisdranken worden overigens niet met natriumcyclamaat maar met aspartaam gezoet.
Van aspartaam wordt wel beweerd dat het kankerverwekkend zou zijn, maar dit wordt door onder andere het Koningin Wilhelmina Fonds met stelligheid ontkend. Ook de Europese Voedselautoriteit (EFSA), de wetenschappelijke adviesraad van de EU heeft in mei 2006 opnieuw bevestigd dat er geen reden is om de huidige ADI van 40 mg/kg/dag te verlagen. Andere instanties, zoals het Voedingscentrum en vergelijkbare instanties in andere Europese landen beschouwen aspartaam als volledig veilig.
Alleen voor fenylketonurie-patiënten wordt aspartaam afgeraden omdat een van de afbraakproducten, fenylalanine, voor hen gevaarlijk is.
Lijst van zoetstoffen.
Hieronder volgt een (onvolledige) lijst van zoetstoffen, met hun zoetheid in vergelijking met gewone suiker (sacharose)

</doc>
<doc id="19725" url="https://nl.wikipedia.org/wiki?curid=19725" title="Ameland Airport Ballum">
Ameland Airport Ballum

Ameland Airport Ballum (ICAO: EHAL) is een vliegveld gelegen bij Ballum op Ameland. Het vliegveld ligt in het westelijk gedeelte van het eiland Ameland. Het luchtverkeer kan gebruikmaken van een grasbaan van 860 x 30 meter. Wanneer er veel water op de baan staat, wordt soms de parallelle taxibaan Bravo gebruikt. Op het vliegveld wordt een aantal zakelijke en bedrijfsvluchten afgehandeld, maar er vinden voornamelijk recreatieve vluchten plaats zoals rondvluchten en valschermvluchten. Het vliegveld is in de zomermaanden dagelijks geopend, in het najaar is de openstelling dagelijks of op verzoek.
Naast het normale gebruik dient het vliegveld ook als landingsplaats voor de ambulancehelikopter (Medic01) of voor de traumahelikopter, hiervoor beschikt het vliegveld over een verlichte landingsplaats. Tot 1 januari 2015 werd deze taak uitgevoerd door helikopters van het 303 Search and Rescue Squadron op Vliegbasis Leeuwarden. Dit verzorgde zoek- en reddingsacties en tevens het ambulancevervoer naar de Waddeneilanden behalve Texel.
Geschiedenis.
In 1929 schrijft de KLM een brief aan de gemeente Ameland. Het zou goed zijn voor de ontwikkeling van Ameland als badplaats en het zou Ameland uit zijn isolement kunnen verlossen als er een vliegveld werd aangelegd. Tussen 1929 en 1938 onderzoekt de gemeente met medewerking van Rijkswaterstaat de mogelijkheden en tracht de gronden te verwerven. Door de oorlog liggen de activiteiten stil. In augustus 1945 dringt ook Defensie aan op een vliegveld.
In december 1945 starten 51 vrijwilligers uit Ballum onder leiding van de gemeente met de aanleg van het vliegveld te Ballum. Met medewerking van de Heidemaatschappij komt het vliegveld tot stand. Op 13 mei 1957 wijst de minister van Verkeer en Waterstaat het terrein aan als luchtvaartterrein.
Gebruik van de luchthaven.
Het vliegveld Ameland wordt geëxploiteerd door de gemeente Ameland. Het rijk is noch bestuurlijk, noch financieel bij het luchtvaartterrein betrokken.
Voor luchthavens met (geluids-)zones moet volgens artikel 28 van de Luchtvaartwet een commissie milieuhygiëne worden ingesteld. Deze commissie wordt ook wel de commissie 28 genoemd naar het betreffende artikel in de Luchtvaartwet. De commissie heeft als belangrijkste taak de Minister gevraagd en ongevraagd te adviseren over de desbetreffende luchthaven.
Aanwijzingsbesluit.
Op grond van de Luchtvaartwet is het luchtvaartterrein door de Minister van Verkeer en Waterstaat aangewezen bij beschikking op 26 april 1996. Naar aanleiding van de uitspraak van de Raad van State van 12 december 2001 moest er een nieuw besluit op bezwaar genomen worden voor de geluidszone. De aanwijzing is daarna onherroepelijk geworden.
Ameland airport is aangewezen als openbaar nationaal luchtvaartterrein in de ICAO categorie 2B. Dit wil zeggen dat er vliegtuigen mogen worden afgehandeld die een spanwijdte tot maximaal 24 meter hebben en/of een wielbasis tot maximaal 6 meter hebben. Tegenwoordig vinden er 5500 vliegbewegingen (start of landing) plaats per jaar. Het vliegveld mag rechtstreeks worden aangevlogen vanuit landen die de Verdragen van Schengen hebben ondertekend. Het aanvliegen dient bij voorkeur te gebeuren via twee corridors over de Waddenzee, een via Harlingen en een in de richting van Dokkum.
Voorzieningen.
Banen.
Vliegveld Ameland beschikt over de volgende start- en landingsbaan:
Communicatie.
Ameland Radio: 118,355 
Op dit kanaal wordt informatie verstrekt door de havendienst aan vliegtuigen over de in gebruik zijnde baan en het te vliegen verkeerscircuit en eventuele andere relevante informatie. Er wordt geen verkeersleiding gegeven.
Zonnepark.
Op het zuidwestelijk deel van het vliegveld is een zonnepark aangelegd, met de aanleg is in 2015 begonnen. Daar zijn 23.000 panelen geïnstalleerd, die het park een vermogen geven van 6 megawatt.
Het zonnepark werd op 23 juni 2016 in gebruik genomen. Ameland wekt nu de stroom voor al haar ruim 1500 huishoudens grotendeels zelf op.
Het terrein van het zonnepark is formeel gescheiden van het luchthaventerrein en maakt daardoor geen deel meer uit van het vliegveld.

</doc>
<doc id="19726" url="https://nl.wikipedia.org/wiki?curid=19726" title="Mieren">
Mieren

Mieren (Formicidae) zijn een familie van kolonievormende sociale insecten, die behoren tot de orde vliesvleugeligen (Hymenoptera). Mieren hebben zich kunnen aanpassen aan zeer verschillende leefomgevingen en komen wereldwijd voor. Ze zijn een van de meest dominante levensvormen op de bodem. Veel mierensoorten bouwen hun nest in de bodem of in holle bomen, andere soorten spinnen bladeren aan elkaar om een nest te maken, en weer andere leven in spleten tussen rotsen.
Een mierenkolonie bestaat uit een koningin, werksters (ook allemaal vrouwtjes) en soms jonge mannetjes en maagdelijke koninginnen. Het meest talrijk binnen de kolonie zijn de werksters, die onderling de werktaken verdelen. Er zijn onder andere verkenners, voedselverzamelaars, nest-onderhouders, kinderverzorgsters en soldaten. Wanneer het nest groot genoeg is, wordt een lichting van de opgroeiende larven opgekweekt tot mannetjes en koninginnetjes. In de lucht paren de mannetjes met de koninginnetjes, waarna de mannetjes snel sterven en de koninginnen een nieuwe nestplaats zoeken.
Mieren behoren tot de wespachtigen, ze stammen af van gravende wespensoorten waarvan de werksters hun vleugels hebben verloren. De nauwe verwantschap aan wespen is ook af te leiden uit de bouw van een mier, die sterk lijkt op die van een wesp. Alle mieren behoren tot een enkele familie, de Formicidae. Andere soorten insecten die abusievelijk voor een mier kunnen worden aangezien, behoren tot de mierwespen, ook wel fluweelmieren genoemd (familie Mutillidae). Soorten uit deze laatste groep zijn ook vleugelloos en lijken op mieren, maar worden beschouwd als wespen zonder vleugels. Mierwespen zijn over het algemeen veel behaarder dan mieren.
Het fossielenbestand van mieren gaat terug tot het Midden-Krijt. In deze periode waren er al over de hele wereld mierensoorten met een aanzienlijke diversiteit, wat duidt op een eerdere oorsprong. Mieren kenden een snelle diversificatie (toename van aantal mierensoorten) tijdens de opkomst van de bloemplanten. Er zijn meer dan 13.800 soorten beschreven en geclassificeerd. Ze zijn gemakkelijk te herkennen aan hun elleboogvormige antennen en de kenmerkende knoopachtige structuur van hun slanke tailles.
In verschillende culturen spelen mieren een rol in voedselbereiding, geneeskunde en rituelen. Sommige soorten worden ingezet als biologisch bestrijdingsmiddel. Door hun uitstekende samenwerking kunnen mieren ook nadelig zijn voor de mens, doordat ze bijvoorbeeld gewassen beschadigen en gebouwen binnendringen. Mieren worden soms als huisdieren gehouden, in een zogenaamd formicarium.
Variatie.
Er zijn ongeveer 12.000 soorten beschreven. Bij mieren bestaat een grote variatie waar het gaat om de volgende eigenschappen:
Kenmerken.
De meeste soorten mieren zijn zwart of bruin, maar ook gele, rode, groene, zilvergrijze en goudkleurige soorten komen voor. Mieren hebben, net als de meeste andere insecten, voelsprieten op hun kop, die hun voornaamste zintuig vormen, en waarmee ze kunnen ruiken en voelen. De meeste mierensoorten hebben tevens ogen, maar in het donkere nest zijn deze niet erg nuttig.
Zoals alle insecten hebben mieren een in drieën verdeeld lichaam en drie paar poten. Qua lichaamsbouw lijken mieren erg op wespen, alleen zijn ze vaak kleiner, hebben geen vleugels en hebben een klein vierde (en soms vijfde) lichaamsdeel tussen borststuk en achterlijf: de "schub" (bij schubmieren) of de "knopen" (bij knoopmieren). Vleugels zijn voorbehouden aan de koningin en de mannetjes, die ze gebruiken om de zogenoemde "bruidsvlucht" uit te voeren. In Nederland en België gebeurt dit meestal rond de maand augustus; de tijd van de "vliegende mieren".
Sommige rovende geleedpotigen, zoals bepaalde soorten wantsen maar ook spinnen, lijken sprekend op mieren, om zo onopgemerkt op mieren te kunnen jagen. Deze jachtstrategie noemt men in de biologie 'agressieve mimicry'.
De mierenmaatschappij.
Binnen een mierenkolonie worden de volgende groepen onderscheiden:
In principe zijn alle werksters steriele dochters van de koningin, en vanuit evolutionair standpunt bezien dient het overleven van een specifieke populatie (=kolonie) mieren dan ook slechts één belang: instandhouding van hun koningin, die in haar eentje de draagster is van de specifieke genenpoel van de kolonie. De aanvankelijk gevleugelde koningin verliest na de bruidsvlucht haar vleugels en begint een nieuwe kolonie met vleugelloze werksters.
Sommige werksters leggen eieren die door andere werksters worden opgegeten. Als deze voor interne consumptie bestemde eieren onverhoopt toch uitkomen, wat zelden, en slechts bij enkele mierensoorten voorkomt, dan komen er mannetjes uit.
De lichaamsbouw van een werkster is vaak aangepast aan haar specifieke taken. Aan deze morfologische specialisatie ligt geen genetische variatie ten grondslag: hun op specifieke taken berekende lichaamsbouw wordt meestal bepaald door het soort voedsel dat ze als larve krijgen. Morfologische specialisatie van werksters komt bij mierensoorten in Nederland en België overigens vrijwel niet voor.
Een kolonie mieren kan behalve als een verzameling individuen ook worden beschouwd als een 'superorganisme', dat een aantal gedragingen vertoont dat niet kan worden voorspeld vanuit de gedragingen van de individuele mier. Het lijkt dan haast alsof ze op een intelligente manier worden aangestuurd. Dit wordt, naar analogie met gelijksoortig gedrag bij bijen (ook vertegenwoordigers van de vliesvleugeligen), wel 'bijenkorfintelligentie' ("hive intelligence") genoemd.
Communicatie en gedrag.
Communicatie bij mieren verloopt hoofdzakelijk door middel van feromonen. Deze vorm van communicatie is bij mieren mogelijk nog meer ontwikkeld dan bij andere sociale vliesvleugeligen, zoals bijen of wespen. Net als andere insecten kunnen mieren met hun voelsprieten 'ruiken'. Deze voelsprieten zijn erg beweeglijk, met een duidelijk ellebooggewricht na het eerste segment (de "scapus"). Doordat een mier twee voelsprieten heeft, voorzien ze de mier van informatie over zowel intensiteit van de voedselbron als de richting waarin deze zich bevindt.
Mieren gebruiken bijvoorbeeld het bouquet (geurpalet) van koolwaterstoffen, die als een soort waslaag op hun huid zitten, om te kunnen herkennen tot welke kolonie ze behoren. Als een individu het nest binnenkomt met de verkeerde samenstelling van deze koolwaterstoffen, dan zal betreffende mier (hardhandig) verwijderd worden. Om alle nestgenoten hetzelfde te laten ruiken, worden de geurstoffen vermengd met voedsel dat de mieren onderling delen. Dit noemt men ook wel trophallaxis. Mieren vallen aan, en verdedigen zichzelf en hun nest, door te steken met een gifangel, of door te bijten en vervolgens mierenzuur in het bijtwondje te spuiten. In Maleisië komen mieren voor die, als ze worden aangevallen, exploderen door hun maagmembraan te laten springen, waarbij de aanvaller soms ook te gronde gaat.
Veel mierensoorten gebruiken feromonensporen om de weg terug naar huis te vinden. Zo kan een voedselverzamelaar, die voedsel vindt, een spoor op de grond achterlaten, en op die manier aan andere voedselverzamelaars kenbaar maken waar dit voedsel gevonden kan worden, waarna deze vervolgens het feromonenspoor terug kunnen gaan volgen. Deze 'spoorvolgers' versterken op hun beurt het feromonenspoor verder, zodat nog meer mieren het zullen volgen, totdat de voedselbron is uitgeput. Het feromonenspoor wordt dan niet verder versterkt en vervaagt langzaam. Behalve dit spoor, gebruiken mieren verschillende soorten informatie om hun weg terug naar het nest te vinden. Zo tellen ze bijvoorbeeld het aantal stappen dat ze hebben genomen sinds hun vertrek, hebben ze een ingebouwd kompas en slaan ze herkenningspunten op in hun geheugen. Indien een mier door een mens op een andere plaats wordt neergezet, is het voor de mier moeilijker om het nest weer terug te vinden.
Andere feromonen zijn bijvoorbeeld het alarmferomoon, dat iedere individuele mier kan afgeven, en dat nabije nestgenoten tot een furieuze aanval aanzet. Sommige parasitaire mieren gebruiken zogenaamde propagandaferomonen om hun gastheren in verwarring te brengen terwijl ze binnendringen. Mieren kunnen ook detecteren tot welke takengroep een andere mier uit dezelfde kolonie behoort (bijvoorbeeld verkenner of kinderverzorgster), aan de hand van de laag van koolwaterstoffen op hun huid. De koningin heeft vaak een specifiek bouquet van geurstoffen, waarvan men aanneemt dat de werksters haar hieraan als zodanig herkennen. Bij gebrek aan een koningin worden de resterende eieren opgekweekt tot nieuwe koninginnen, en gaan de werksters zelf eieren leggen waar mannetjes uitkomen.
Levenswijze.
Veel soorten mieren verzamelen niet alleen voedsel, maar kweken het ook zelf. Men zou zelfs kunnen zeggen dat een aantal soorten aan een soort landbouw en zelfs veeteelt doet. Zo zuigt de (zwarte) wegmier ("Lasius niger") graag de zoete afscheiding (honingdauw) van bladluizen op, en beschermt daarom de luizen met mierenzuur tegen vijanden als lieveheersbeestjes. Andere soorten gaan nog verder en brengen de luizen naar ondergrondse kamers met plantenwortels. Hier kunnen de luizen ongestoord sappen uit de plantenwortels zuigen en tappen de mieren de honingdauw bij de luizen af. Parasolmieren, vooral bekend uit het geslacht "Atta", knippen delen van bladeren af en transporteren de bladeren naar het nest. Hier wordt in speciale groeikamers een bepaalde schimmel gekweekt waarvan de mieren leven. Een kolonie telt al gauw 2 miljoen mieren, die binnen 24 uur een boom volledig kunnen ontbladeren.
Ook sommige planten halen voordeel uit een symbiose met mieren, en lokken mieren naar zich toe door een zoete afscheiding te produceren (zie ook mierenbroodje). Een grotere planteneter die door de mieren in de bek of tong wordt gebeten/gestoken laat het wel uit zijn hoofd om nogmaals van die plant te eten.
Ecologische betekenis.
De aanwezige mieren beïnvloeden de planten en andere dieren in een ecosysteem. Welke invloed mieren hebben en hoe groot die invloed is, hangt af van het soort mier en het ecosysteem waar de mieren aanwezig zijn.
Evolutie en ontwikkeling.
Recente fossiele vondsten en onderzoek op het gebied van DNA hebben meer duidelijkheid verschaft over de evolutie van de mieren en de relaties tussen de verschillende families.
Rond het midden-krijt (circa 100 miljoen jaar geleden) breidde de mier zich sterk uit in bosachtige omgevingen, hetgeen samenviel met de opkomst van de bloeiende planten. In het paleoceen (66 tot 56 miljoen jaar geleden) bereikte deze diergroep dominantie in deze ecologische niche (die van het bos), in samenhang met de inmiddels alomtegenwoordige bloeiende planten. Daarna werden, naast het bos, ook andere leefgebieden door mierensoorten gekoloniseerd, en ontstonden er nieuwe mierensoorten, met onderling een grote diversiteit in leefgewoonten.
Bestrijding.
Ongewenste aanwezigheid van mieren kan met natuurlijke middelen of met gif bestreden worden. Vrijwel alle mierenbestrijdingsmiddelen die vrij voor particulieren te koop zijn behoren tot de groep der neonicotinoïden en zijn zeer schadelijk voor het milieu. Neonicotinoïde is een zogenaamd systemische gif dat niet alleen dodelijk is voor mieren, maar ook voor alle insecten die er direct of indirect mee in aanraking komen, waaronder bijen en hommels.
Als milieuvriendelijk alternatief kunnen middelen gebruikt worden die de genoemde stoffen niet bevatten. Bestrijdingsmiddelen met Spinosad, een biologisch geproduceerde actieve stof, worden in het milieu snel afgebroken onder invloed van zonlicht en/of door het bodemleven.
Ook kan er overgegaan worden tot natuurlijke bestrijding, zoals het planten van goudbloemen of afrikaantjes in de buurt van het nest, of het strooien van sterk geurende stoffen zoals koffie, peper of knoflook. De mieren zullen dan niet doodgaan, maar wel verhuizen. Een minder diervriendelijk alternatief is een mengsel van gist of bakpoeder met water en bijvoorbeeld stroop of jam. De mieren komen op de zoetigheid af, maar krijgen bij het nuttigen ervan ook de gist binnen. De gist zet in hun maag uit, waardoor deze scheurt. Droge gist of bakpoeder met poedersuiker wordt door de mieren meegenomen naar het nest. Hierdoor zullen ook daar mieren sterven als gevolg van het scheuren van hun maag. Een ecologische methode die geen kwaad kan voor bijen.
Neonicotinoïden breken zeer slecht af in het milieu en verspreiden zich van mierennest naar de bodem en via het grondwater naar planten en bloemen waar andere insecten van eten. Ook voor dieren die vergiftigde insecten eten (vogels, amfibieën, egels, etc.) is het giftig. Het gaat doorgaans om een of meerdere van de volgende neonicotinoïden:
Fotogalerij.
In Nederland en België
Buiten Nederland en België

</doc>
<doc id="19728" url="https://nl.wikipedia.org/wiki?curid=19728" title="Kempen Airport">
Kempen Airport

Budel Airport, Kempen Airport of Luchthaven Budel is een vliegveld gelegen bij Budel in de gemeente Cranendonck. Het ligt tussen Weert en Hamont-Achel vlak bij de Belgische grens en wordt voornamelijk gebruikt voor recreatie- en zakenvluchten. Het vliegveld beschikt over een verharde- en een grasbaan. Luchtverkeersleiding Nederland (LVNL) is verantwoordelijk voor de lokale luchtverkeersleiding en handelt jaarlijks meer dan 80.000 vliegbewegingen af.
Geschiedenis.
Op 26 juli 1970 werd Kempen Airport in gebruik genomen onder de naam "Luchtvaartterrein Budel". Het veld is door de minister van verkeer en waterstaat aangewezen als openbaar internationaal luchtvaartterrein Internationale ICAO cat. 2B. D.w.z. dat vliegtuigen mogen worden afgehandeld met een spanwijdte van maximaal 24 meter en/of een wielbasis tot maximaal 6 meter. Oprichter/eigenaar van het vliegveld is W.M. Fransen. Kort daarna werd ook vliegschool 'De Kempen' opgericht. Deze school (Flight Training Organisation) leidt op tot diverse privé-brevetten en bepaalde type ratings. 
Toename in de vraag naar zakenvluchten en andere activiteiten van Kempen Airport maakten investeringen in de infrastructuur van het vliegveld noodzakelijk. In 1991 werd een verharde start- en landingsbaan met een lengte van 930 meter aangelegd. Inmiddels beschikt het veld over een start- en landingsbaan met een lengte van 1.199 meter en een breedte van 23 meter. Tevens werden een baanrand- en naderingsverlichting aangelegd en een instrument-eindnadering ontwikkeld om de bedrijfsluchtvaart onder slechte weersomstandigheden en buiten de daglichtperiode te kunnen ontvangen. De instrumentnadering bestaat uit een GNSS-approach die op in 2009 als eerste in Nederland werd toegepast.
Gebruik.
De overheid maakt gebruik van de luchthaven voor politie-, brandweer- en milieuvluchten. Daarnaast zijn er opleidings en trainingsvluchten; zakenvluchten; inspectievluchten voor bedrijven; medische vluchten; foto- en cartografie vluchten en privévluchten.
Praktische informatie.
Communicatie op VHF 122.150 MHz.
Brandstof F-3 JET A-1. Fire cat 3
VFR tijdens openingsuren en daarbuiten bij telefonische vooraankondiging. IFR buiten daglichtperiode beperkt en alleen bij vooraanvraag voor zaken en medische vluchten.
Banenstelsel: baan 03-21 (verhard), 1.199m, breedte: 23m met baanrand- en naderingsverlichting en baan 03R-21L (gras), 600m alleen voor ultralicht motorluchtvaartuigen
Bedrijven.
Vliegschool de Kempen verzorgt vlieglessen in een Cessna 172 en biedt de mogelijkheid tot het behalen van 
Kempen Aircraft Maintenance is een erkend vliegtuig onderhoudsbedrijf met 2 hangars t.b.v. onderhoud van vliegtuigen die Kempen Airport als thuisbasis hebben maar ook van externe klanten. Het is erkend Socata TBM service center en Pilatus PC-12 satellite service center en verricht tevens onderhoud aan o.a. Cessna, Cirrus, Mooney, Pilatus PC-6, Piper, Robin, Socata TB en Vulcanair P68

</doc>
<doc id="19729" url="https://nl.wikipedia.org/wiki?curid=19729" title="Vliegveld De Kooy">
Vliegveld De Kooy

Vliegveld De Kooy is een Nederlands vliegveld ten zuidoosten van Den Helder. Het herbergt sinds 1918 het militaire "Maritiem Vliegkamp De Kooy" en sinds 1981 het civiele "Den Helder Airport". Het is tevens de thuisbasis van het 860 Squadron van het Defensie Helikopter Commando (DHC) dat met 19 NH90 NFH maritieme gevechtshelikopters opereert.
Geschiedenis.
Militair.
Het vliegveld is van oorsprong een vliegkamp van de Marine Luchtvaartdienst (MLD) en werd geopend in 1918. Vliegkamp De Kooy was tot 2008 thuisbasis van de 'Groep Maritieme Helikopters' (MARHELI) van de MLD. Daarna kwam het als Maritiem Vliegkamp De Kooy onder het Defensie Helikopter Commando (DHC) van de Koninklijke Luchtmacht te vallen.
De meeste squadrons van DHC zijn op Vliegbasis Gilze-Rijen gevestigd. Het maritieme component, bestaande uit de NH90-helikopters, kreeg zijn basis op Maritiem Vliegkamp De Kooy. Deze NH90-helikopters vervingen de voorheen op De Kooy gelegerde Westland Lynx-helikopters. De NH90-helikopers worden zowel door Marine- als Luchtmachtpersoneel bemand. De Minister van Defensie besloot tevens tot overheveling van de door Vliegbasis Leeuwarden uitgevoerde SAR-taken naar De Kooy.
De anno 2024 op MVK De Kooy gelegerde onderdelen zijn:
Civiel.
Het einde van de Koude Oorlog bracht krimp van de militaire luchtvaart, daarom werd gezocht naar een alternatieve invulling van het vliegveld. De eerste hangaar werd in 1992 gebouwd door KLM/ERA Helikopters, in 1993 volgde een tweede hangaar van Schreiner Airways. Skyline Aviation bouwde nog twee hangaars en Den Helder Airport in 2010 een vijfde. Skyline Aviation verhuisde naar Groningen Airport Eelde en in 2014 werden de twee hangaars van dat bedrijf verkocht aan Den Helder Airport.
Zo ontstond Den Helder Airport dat zich voornamelijk richt op de offshore helikoptervluchten naar booreilanden en productieplatforms. Den Helder Airport maakt deel uit van de North Sea Heliports Alliance (NSHA). Tot de leden behoren Aberdeen International Airport, Emden Airport, Esbjerg Airport, Humberside Airport, en Stavanger Airport Sola, samen met Den Helder Airport. Ze bundelen hun krachten om veilige en efficiënte (offshore) helikopteroperaties te waarborgen. Het vliegveld wordt ook gebruikt voor rondvluchten boven Noord-Holland en de Waddeneilanden.
Daarnaast vond vliegclub en -school Aeroclub Maritime zijn onderkomen op het militaire deel van het vliegveld. Door uitbreiding en nieuwbouw van Defensie werd deze vereniging in 2024 gedwongen te verhuizen naar Lelystad Airport. In een verder verleden was Heldair Aviation, een bedrijf voor luchtvaart-gerelateerde diensten als luchtfotografie en asverstrooien er gevestigd.
Weerstation.
Op het vliegveld staat een weerstation van het KNMI, deze verving in 1972 het weerstation op de Zeedijk van Den Helder.
Heldair Show Maritiem.
Onder de naam Heldair Show Maritiem werden in 2007, 2009, 2012 en 2017 vliegshows en open dagen gehouden waaraan zowel het civiele als militaire deel deelnamen.

</doc>
<doc id="19730" url="https://nl.wikipedia.org/wiki?curid=19730" title="Abel">
Abel



</doc>
<doc id="19731" url="https://nl.wikipedia.org/wiki?curid=19731" title="Scharreldier">
Scharreldier

Scharreldieren zijn dieren die - ten opzichte van hun in de gangbare agrarische systemen voor intensieve teelt gehouden soortgenoten - wat meer ruimte hebben om rond te kunnen lopen (scharrelen). Het vlees van scharreldieren wordt wel "scharrelvlees" genoemd.
Ontstaan.
Het begrip is ontstaan als reactie op de omstandigheden waaronder veel economisch aantrekkelijke diersoorten worden gehouden in de bio-industrie: kippen in legbatterijen, kalveren vrijwel zonder bewegingsruimte, varkens in megastallen en koeien die de wei niet meer ingaan. Hun bewegingsvrijheid wordt ingeperkt om de voerbehoefte laag te houden en om zo veel mogelijk dieren op een klein oppervlak te kunnen houden.
Dit leidt tot een onaanvaardbaar lage graad van welzijn voor deze dieren. Er is als reactie op de industrialisering en schaalvergroting in de veehouderij een roep om een meer natuurlijke vorm van dierproductie. Hoewel veel mensen bereid zeggen te zijn wat meer voor voeding te betalen als dat het dierenwelzijn ten goede zou komen, blijkt het moeilijk het systeem dat is gericht op massaproductie en prijsconcurrentie te veranderen.
Regelgeving.
Verbetering door wetgeving wordt bemoeilijkt omdat iedere nieuwe regelgeving die de kosten van de productie doet stijgen kan rekenen op intensieve bemoeienis vanuit het agrarisch bedrijfsleven. Een belangrijk argument daarbij is de angst dat men niet meer in staat zal zijn te concurreren met het buitenland, waar men niet aan normen voor diervriendelijke veehouderij zou hoeven te voldoen. Het afzetten van dieren of dierproducten in Europese Unie en op de wereldmarkt zou dan bemoeilijkt worden.
Er is middels regelgeving sinds de jaren 90 wel wat verbeterd met betrekking tot de leefomstandigheden van dieren in de intensieve veeteelt. Zo zijn er nu voorgeschreven minimum-ruimtes voor legbatterijkippen en stalvarkens en is het opfokken van kalveren in kisten verboden.

</doc>
<doc id="19732" url="https://nl.wikipedia.org/wiki?curid=19732" title="Scharrelkip">
Scharrelkip



</doc>
<doc id="19733" url="https://nl.wikipedia.org/wiki?curid=19733" title="Plasmide">
Plasmide

Een plasmide is een cirkelvormige streng DNA die zich buiten het chromosomaal DNA bevindt van sommige eencellige organismen. Met dit DNA kan genetische informatie tussen bacteriën, ook tussen soorten, worden uitgewisseld. Dit is een vorm van horizontale genoverdracht. Via plasmiden worden vaak eigenschappen overgedragen die bijdragen aan de overleving van het organisme, bijvoorbeeld resistentie tegen antibiotica. Afhankelijk van de omstandigheden kunnen er tussen de één en duizenden plasmiden in een enkele cel voorkomen. De grootte van een plasmide kan variëren van zo’n 1.000 tot wel 200.000 baseparen.
Kunstmatige plasmiden worden veel in biotechnologische en biomedische laboratoria gebruikt om genetische modificaties uit te voeren. Deze plasmiden zijn samengesteld uit stukken DNA die gewenste eigenschappen aan een cel kunnen toevoegen of bepaalde kenmerken van een cel kunnen veranderen. Zo kunnen met behulp van plasmiden genen worden gekloneerd en vermenigvuldigd of tot expressie (genexpressie) worden gebracht. Plasmiden worden onder meer toegepast om grote hoeveelheden van een gewenst eiwit, bijvoorbeeld insuline, te produceren in gist of bacteriën. Plasmiden worden verder ook gebruikt voor het opzetten van ziektemodellen, het onderzoek naar gentherapieën en het genetisch modificeren van voedselplanten.

</doc>
<doc id="19735" url="https://nl.wikipedia.org/wiki?curid=19735" title="Iona Community">
Iona Community

De Iona Community is een in 1938 op het Schotse eiland Iona gestichte oecumenische gemeenschap. De stichter was George MacLeod. Deze gemeenschap zoekt naar nieuwe manieren om het evangelie in deze tijd vorm te geven.
Het doel van de gemeenschap is: "om het gemeenschappelijke leven te herbouwen, door te werken aan sociale en politieke verandering, te streven naar vernieuwing van de kerk met nadruk op de oecumene, en nieuwe inclusievere benaderingen van eredienst te verkennen en dat alles gebaseerd op een geïntegreerd begrip van spiritualiteit."
Hun gemeenschappelijke regels zijn:
De gemeenschap telt 250 leden, 1500 geassocieerde leden en 1400 vrienden.
Deze gemeenschap wordt wel beschouwd als Angelsaksische versie van Communauté de Taizé en vormt de drijvende kracht achter de huidige interesse voor het Keltische christendom.

</doc>
<doc id="19736" url="https://nl.wikipedia.org/wiki?curid=19736" title="Vliegveld Drachten">
Vliegveld Drachten

Vliegveld Drachten (ICAO: EHDR) is een vliegveld gelegen nabij Drachten in de gemeente Smallingerland in Nederland. Het vliegveld is in 1962 aangelegd als "airstrip" voor de Philipsvestiging te Drachten en wordt geëxploiteerd door de Stichting Vliegveld Drachten, die het vliegveld in bruikleen heeft van de gemeente Smallingerland. Het vliegveld is thuishaven van de Ultralight Vliegclub Fryslân, Vliegschool FlightLevel en de vliegvereniging FAD (Flight Association Drachten).
Banen.
Vliegveld Drachten beschikt over de volgende start- en landingsbaan:
Bijzonderheden.
Drachten heeft een lange geschiedenis van dragracen, de eerste dragrace op het vliegveld in Drachten werd in 1975 gehouden. In 2015 werd het veertigjarige jubileum uitgebreid gevierd. De "Dutch Hot Rod Association" organiseert de races voor auto's en motoren waarvoor de "dragstrip" wordt geprepareerd met spuitlijm om de banden grip te geven op de baan. Ook worden tijdelijk vangrails langs de baan geplaatst en dranghekken voor het publiek.
Ook is dit vliegveld de plaats van het jaarlijkse internationale vliegerfestival in Drachten.

</doc>
<doc id="19737" url="https://nl.wikipedia.org/wiki?curid=19737" title="Columba van Iona">
Columba van Iona

Columba of Colum Cille (Gartan (Ierland), 7 december 521 - Iona (Schotland), 9 juni 597) was een Ierse heilige. Hij was van koninklijken bloede en behoorde tot de Cenél Conaill, het geslacht van Connell van Donegal en Tyrone. In zijn jeugd was het christendom nog het geloof van een kleine groep edelen. Na het bloedbad van 561 besloot hij Ierland te verlaten en in 565 kwam hij aan op het eiland Iona. Daar stichtte hij een klooster (Iona Abbey) dat de kern zou worden van een heel netwerk van kloosters, abdijen en bisdommen in de hele Keltische wereld.
Vele van deze kloosters namen de leefregel van Columba aan. Er is echter geen geschreven spoor van overgebleven. Later werd een poging gedaan deze kloosterregel te reconstrueren in de geest van het Keltische christendom.
Legendes.
In zijn gebedsleven zou Columba geen versterving te bar zijn of hij bracht ze in praktijk. Zo zou hij nauwelijks eten en drinken, kwam hij met een hazenslaapje toe, bad op één dag alle 150 psalmen en nog een aantal andere gebeden, waarbij hij aan het slot van elke psalm en elk gebed drie kniebuigingen maakte. Soms zou hij uren tot aan zijn middel of borst in ijskoud water doorbrengen, om zich ervan bewust te blijven dat het lijden niet opweegt tegen wat nog te wachten zou staan en er op deze manier alvast op vooruit te lopen. Om tegen de slaap te vechten zou hij handwerk hebben gedaan.
Over Columba/Columkille gaat het volgende verhaal. Columba kopieerde bijzonder graag heilige boeken. Zo logeerde hij eens in het klooster van Maghbile, waar ze een bekend psalmenboek hadden. 's Nachts liet hij zich insluiten in de kloosterkerk en schreef het hele psalmenboek in één nacht over. Maar de broeder die die nacht de wacht had, zag lichtschijnsel in de kerk. Hij waarschuwde de abt en zo kwam Columkilles activiteit aan het licht. Hier was volgens de kloosterregel sprake van flagrante ongehoorzaamheid, maar Columkille vertoonde geen tekenen van berouw. De abt van het klooster volstond ermee het nieuwe boek voor het klooster op te eisen. Columkille weigerde botweg. Hij nam zijn toevlucht tot de koning. Maar deze vond dat hij in het ongelijk was. Toen kort daarna een moordenaar in het klooster van Columkille zijn toevlucht zocht en de soldaten van de koning zich niets van het asielrecht aantrokken en de boosdoener uit de kerk zelf wegsleepten, was voor Columkille de maat vol. Hij begaf zich naar het paleis, beschuldigde ten aanhoren van alle aanwezigen de koning van hoogmoed en namens al zijn familieleden gaf hij hier te kennen dat zij hem niet meer als hun koning beschouwden. Dit leidde tot de slag bij Cul-Dreimnhe, waarbij talloze doden vielen. Intussen stond Columkille terzijde en bad voor de goede afloop. De andere abten van Ierland kwamen bijeen om zich af te vragen wat ze moesten doen. Ze veroordeelden Columkille omdat hij oorlog had gepreekt in plaats van vrede. Hij werd geëxcommuniceerd.
Alleen drong het nog niet door tot Columkille zelf. In de tijd hierna trok hij rusteloos van klooster naar klooster; ieder in wie hij ook maar een greintje vertrouwen had, vroeg hij om raad. Hij begaf zich naar zijn biechtvader, Molaise. Deze verbleef op het kloostereiland Inish-Myrry voor de westkust van Ierland. Molaise stelde dat de straf van de abtenvergadering diende uitgevoerd te worden Dat betekende dat Columkille in de vreemde net zoveel heidenen moest kerstenen als er doden waren gevallen in de door hem ontketende slag. En - om te laten zien dat zijn berouw echt was, moest hij alle banden met zijn vaderland verbreken. Columba accepteerde de straf. Hij besloot naar het land van de heidense Picten te gaan.
Een 12-tal jonge monniken sloot zich bij hem aan. Ze togen naar de noordoostkust van Ierland, zetten zich in een roeiboot en roeiden enige uren uit alle macht door de woelige zee. Uitgeput bereikten ze een eilandje, dat zeer geschikt leek voor een monnikenvestiging. Columkille beklom de hoogste heuvel en met de hand boven zijn ogen tuurde hij naar het westen. Op de rand van de horizon zag hij nog vaag blauwig het silhouet van de bergen van Ierland. Hoe moe zijn gezellen ook waren, hij dreef ze opnieuw in de boot, want vanaf dit eiland zou hij altijd nog zicht hebben op zijn vaderland. Na enige uren bereikte hij het eilandje Iona. Nu onderscheidde hij in het westen alleen nog maar zee. Zo ontstond het beroemde kloostereiland van Iona in het uiterste noorden van Schotland. In de jaren daarna heeft hij rusteloos alle eilanden in de wijde omgeving opgezocht om er de mensen te kerstenen, tot op de Faeröer en IJsland toe.
Verering.
Zijn naamdag is op 9 juni. Columba mag niet verward worden met zijn tijdgenoot Columbanus of met Columba van Terryglass. Benjamin Britten schreef A hymn of St Columba ter ere van de nagedachtenis van zijn reis.

</doc>
<doc id="19738" url="https://nl.wikipedia.org/wiki?curid=19738" title="Duif (sterrenbeeld)">
Duif (sterrenbeeld)

Duif ("Columba", afkorting Col) is een klein sterrenbeeld aan de zuidelijke hemelkoepel tussen rechte klimming 5u03m en 6u28m en tussen declinatie −27° en −43°. Het is vanaf de breedte van de Benelux nauwelijks te zien. De Duif werd in 1592 geïntroduceerd door Petrus Plancius als "Columba Noachi", de duif die door Noach losgelaten werd na de zondvloed.
Telescopisch waarneembare objecten.
New General Catalogue (NGC).
NGC 1792, NGC 1800, NGC 1808, NGC 1811, NGC 1812, NGC 1827, NGC 1851, NGC 1879, NGC 1891, NGC 1963, NGC 1989, NGC 1992, NGC 2049, NGC 2061, NGC 2090, NGC 2188, NGC 2255
Index Catalogue (IC).
IC 2122, IC 2135, IC 2136, IC 2147, IC 2150, IC 2153, IC 2155, IC 2158

</doc>
<doc id="19739" url="https://nl.wikipedia.org/wiki?curid=19739" title="Vliegveld Midden-Zeeland">
Vliegveld Midden-Zeeland

Vliegveld Midden-Zeeland (EHMZ), ook wel "Zeeland Airport" genoemd, is een vliegveld gelegen in de buurt van Arnemuiden in de gemeente Middelburg. Ten westen van het vliegveld ligt buurtschap Oranjeplaat en naar het noordwesten ligt het Veerse Meer.
Banen.
Vliegveld Midden-Zeeland beschikt over de volgende start- en landingsbaan:
Bijzonderheden.
Het vliegveld wordt voornamelijk gebruikt voor kleine zakenluchtvaart en vluchten met een recreatief karakter. Daarnaast wordt het vliegveld gebruikt door de traumahelikopter (Lifeliner) en helikopters van Gasunie die de gasleidingen in de omgeving controleren. Ook politiehelikopters en milieu-inspecties maken gebruik van deze luchthaven. Sinds 4 november 2022 is het ook uitvalsbasis is voor de opsporing en redding-helikopter (SAR) van Bristow.
Op 1 november 2013 werd het nieuwe luchthavenbesluit voor het vliegveld Midden-Zeeland definitief goedgekeurd, hierdoor werden de plannen om een verharde baan aan te leggen mogelijk. Op 4 augustus 2017 is de verharde baan geopend, de hiermee gemoeide kosten van € 400.000 zijn door de aandeelhouders betaald. De baan is verhard met kunststofvezels en voorzien van drainage, waardoor ze het hele jaar door gebruikt kan worden.
Aan de zuidzijde van het veld ligt een zweefvliegstrip die onder meer gebruikt wordt door de Stichting Samenwerkende Zweefvliegers Midden Zeeland.
Communicatie.
Midden-Zeeland Radio 119,255 MHz

</doc>
<doc id="19740" url="https://nl.wikipedia.org/wiki?curid=19740" title="Vliegveld Hilversum">
Vliegveld Hilversum

Vliegveld Hilversum (ICAO:EHHV) is een klein vliegveld zuidwestelijk van Hilversum. Het ligt ingesloten tussen Hilversum, Loosdrecht en Hollandse Rading en biedt activiteiten aan als: vlieglessen, gemotoriseerde en zweefvliegactiviteiten, helikoptervluchten en valschermspringen. Er staan historische privévliegtuigen en daarnaast beschikt het veld over horecafaciliteiten. 
Communicatiemogelijkheden: VHF. Hilversum Radio op 131.030 en Hilversum Gliding op 122.480 MHz.
Maximale vlieghoogte (VFR verkeer rond Hilversum) varieert van 1500ft (450m) tot 3500ft (1050m). (Schiphol TMA)
Het veld beschikt over 3 (gras) start- en landingsbanen: baan 36-18 (circa 700m), baan 07-25 (circa 540m) en baan 12-30 (circa 660m, was 13-31 tot 11 aug 2022).
Vanwege de 3 banen kan in 6 richtingen worden gestart/geland waardoor ook in diverse weersomstandigheden (lees: windrichting en -kracht) worden gevlogen. Bij een enkele baan is dit beperkter, gezien de voor ieder vliegtuig geldende zijwind limieten. 
Vanwege de grasbanen bestaat de mogelijkheid dat het veld bij extreme droogte, vorst of regen tijdelijk wordt gesloten.
Geschiedenis.
Ontstaan
In het begin van de jaren 1930 ontstond de belangstelling in de luchtvaart en vanaf dat moment ontstonden er ook plannen tot het oprichten van een vliegveld aan de Loosdrechtseweg. Het oorspronkelijke idee was een multifunctioneel complex met zwembad, wielerbaan, motorracebaan, voetbalvelden, restaurants en een vliegveld. De gemeente Hilversum zou als grote sponsor moeten fungeren maar vanwege de hoge kosten werd dit plan snel naar de prullenbak verwezen.
In 1934 werd daarop door het "Gooisch Vliegveld Actiecomite" een verzoek aan het college van B&amp;W Hilversum gericht tot het vestigen van een vliegveld t.b.v. het beoefenen van sportvliegerij. Men had hier een terrein in eigendom van het Gooisch natuurreservaat op het oog maar deze instantie weigerde het terrein te verhuren.
In 1936 werd de "Stichts- Gooische Kleine Luchtvaartclub" opgericht (de latere Gooise Zweefvliegclub) die een ongebruikte paardenrenbaan op de heide tussen Hilversum en Bussum ging gebruiken.
Intussen werd door het actiecomité naarstig naar alternatieven gezocht en weer kwam men uit op het terrein bij de Loosdrechtseweg. Het college van B&amp;W Hilversum stemde toe maar ditmaal kwam er geen toestemming van de minister van Waterstaat. Aanwijzing van het terrein conform de Luchtvaartwet ging niet door.
Uiteindelijk kwam men op een terrein van 45 hectare dat eigendom was van de Nederlands Hervormde Kerk Naarden. Deze was bereid het terrein te verhuren en vanwege de heersende grote werkeloosheid werd bepaald dat het terrein als i.h.k.v. werkverschaffing zou worden aangelegd. Ondanks diverse bezwaren o.a. van de "Vereniging tot het oprichten van Arbeidskolonies voor TBC-lijders in Nederland" en de vereniging "Zonnestraal", die een sanatorium iets ten noorden van het geplande vliegveld wilde bouwen werd in 1938 toch met de werkzaamheden gestart. Tevens werd de "Stichting Vliegveld Hilversum" in 1938 opgericht. Deze zou zich bezighouden met de bouw en exploitatie van een clubgebouw, kantoor en hangaar en de aanstelling van een luchthavenmeester. Na vertraging door verstoring van de roosters van de werkploegen, langdurige egalisering en inzaaien van de grond kwamen de werkzaamheden in augustus 1939 ten einde. De feestelijke opening moest plaatsvinden op 30 september 1939. Hiervoor was medewerking gevraagd aan de Nationale Luchtvaart School, de firma’s Fokker en Koolhoven en aan de militaire luchtvaart. 
Mobilisatie en oorlog
Op 29 augustus 1939 werd het vliegveld echter gevorderd vanwege de mobilisatie. Het veld werd bewaakt door een compagnie Bewakingstroepen waarna de 1e Verkenningsgroep van het 2e Luchtvaart Regiment op het veld werd gelegerd met Fokker C.V en Koolhoven F.K. 51 vliegtuigen. Later kwamen daar Fokker D-XVII's van de Jachtgroep Veldleger/ 2e VA (Jachtvlieg Afdeling) bij. Alle toestellen werden verdekt opgesteld en moesten telkens met mankracht worden verplaatst. In november 1939 verhuisden de Fokker D-XVII’s terug naar Soesterberg waarna de 1e verkenningsgroep begin 1940 werd uitgebreid met twee Fokker C-X’s. 
Begin mei 1940 was de situatie gespannen. Als voorzorg was 1 start/landingsbaan vrijgehouden; de rest van het veld was omgeploegd en met rioolbuizen geblokkeerd en men had 9 startklare vliegtuigen ter beschikking die verspreid en verdekt stonden opgesteld. 
In de nacht van 9 op 10 mei 1940 werd het vliegveld aangevallen door Duitse Messerschmitt Bf 109s. Vier onverdekte toestellen werden hierbij vernield maar alle verdekt opgestelde toestellen waren onbeschadigd. Deze maakten op 10 mei nog een vlucht om Duitse vliegtuigen op het strand van Scheveningen te beschieten en landden daarna op Vliegveld Middenmeer in Noord-Holland. 
Na de capitulatie werd het vliegveld door de Wehrmacht gevorderd en uitgebreid. Er kwamen gebouwen ten oosten van het veld (nu Korporaal van Oudheusden kazerne) en bij het sanatorium Zonnestraal werd in het bos een hangaar gebouwd die met een rolbaan verbonden werd met het vliegveld. Er kwamen z.g. munitiekuilen, een uitkijkpost en een bunker waarop afweergeschut werd geplaatst. Ondanks deze uitbreidingen werd het veld niet actief door de Luftwaffe gebruikt. Wel werden er veel Bücker Bü 181 Bestmann lesvliegtuigen in elkaar gezet en ingevlogen. Op 17 april 1945 probeerde een Duits "sprengkommando" nog gebouwen op te blazen en materialen en onklaar te maken maar na de bevrijding konden de geallieerden het vliegveld toch gebruiken.
In juni 1945 kwam het Britse 657 (Army) squadron met Auster AOP5 vliegtuigen op het veld. Deze verzorgden ondersteuning aan het Canadese leger. De Austers bleven maar kort en verhuisden binnen een maand over de weg naar Goslar (Duitsland). De laatste geallieerde eenheden gebruikten het veld en de gebouwen tot januari 1946.
Wederopbouw
Na de bevrijding werd de oppervlakte van het veld teruggebracht naar de vooroorlogse situatie. De grasmat werd hersteld door de "Rijksdienst Landbouwherstel" en het puinruimen van opgeblazen bouwwerken duurde 2 jaar. 
Sommige Duitse bouwwerken bleven echter staan en worden nog steeds gebruikt. Op het terrein van het sanatorium Zonnestraal waren tijdens de oorlog in het Loosdrechtse bos z.g. "scherfwoningen" met dikke muren en stalen luiken voor de ramen gebouwd voor de Duitse officieren. 
In de voormalige Duitse kazerne naast het vliegveld werd in 1946 het "Marine Opleidings Kamp" gevestigd. In 1978 ging dit complex over naar de landmacht en werd het "Opleidingscentrum Geneeskundige Dienst": de Korporaal van Oudheusdenkazerne, genoemd naar een ziekenbroeder die in mei 1940 op Ypenburg meevocht. 
In 1947 waren de herstelwerkzaamheden gereed en kon Vliegveld Hilversum officieel worden geopend. Dit gebeurde in juli 1948 door prins Bernhard. Als luchtvaartliefhebber en vlieger woonachtig in Soestdijk bezocht hij het veld vaak en hij is jaren de beschermheer van het vliegveld geweest. Tot 1976 werkte hij in zijn functie van Inspecteur-Generaal der Krijgsmacht ook vlakbij in Hollandsche Rading.
In 1955 verkreeg het vliegveld het douanerecht waarmee het internationale status kreeg.
Vanaf de jaren 1960
De "Rijksluchtvaartschool" (toen nog "Nationale Luchtvaart School") was op vliegveld Hilversum actief als de naoorlogse exploitant en vloog er met de Tiger Moth, Piper Cub en Cherokee. Ook werden andere bedrijven aangetrokken zoals de firma "Skylight". Deze verzorgde veel rondvluchten en reclamevluchten evenals de firma’s "Reclamair" van Martin Schröder in de jaren 1960 en "Airborne Air Service" dat in de jaren 1970 diensten als vliegschool, onderhoudsbedrijf en taxidiensten aanbood. 
Ook de toenmalige "Nationale Omroep Stichting" had er van 1969-1982 een eigen vliegtuig: de PH-NOS, een Cessna T337D Turbo Super Skymaster die voor het NOS journaal werd gebruikt. 
Zelfs het Amerikaanse "32nd Tactical Fighter Squadron" van de Vliegbasis Soesterberg had op vliegveld Hilversum zijn eigen vliegclub: de "Camp New Amsterdam Aero Club" was in 1971 opgericht en diens leden maakten gebruik van een Cessna 150 en een Cessna 172.
Beschrijving van de ontwikkeling van het luchtverkeer.
Het gebruikelijke luchtverkeer op het luchtvaartterrein Hilversum bestaat in hoofdzaak uit: zakelijke vluchten, zowel met eigen vervoer als taxiluchtvaart; les- en oefenvluchten; rondvluchten; (reclame)sleepvluchten; overheidsvluchten; valschermvluchten en privé/recreatieve vluchten.
Naast de gebruikelijke 1 en 2 motorige vliegtuigen met schroefaandrijving met een maximum startgewicht tussen 390 - 6.000kg wordt het veld gebruikt door motorzweefvliegtuigen, zweefvliegtuigen, lichte hefschroefvliegtuigen en ballonnen. Een groot deel hiervan in eigendom van de op het vliegveld gevestigde bedrijven en vliegclubs. Een klein deel is in privé-eigendom. Een klein aantal toestellen wordt uitsluitend ingezet t.b.v. het slepen van zweefvliegtuigen en voor valschermvluchten. Daarnaast wordt het veld bezocht door van andere vliegvelden afkomstige kleine motorvliegtuigen en wordt beperkt gebruik gemaakt door lichte hefschroefvliegtuigen en hetelucht ballonnen.
Circa 60% van de vluchten op Hilversum bestaat uit les- en oefenvluchten. De overige 40% zijn zakelijke en privé/recreatieve vluchten. Ongeveer 40% van de les- en oefenvluchten in de kleine luchtvaart wordt gemaakt t.b.v. (basis)opleiding van Nederlandse verkeersvliegers in de grote luchtvaart (KPMG/BEA, 1996). De rest van deze vluchten vindt plaats voor de opleiding van beroepsvliegers in de kleine luchtvaart en van privévliegers.
Overzicht vliegbewegingen.
Op elke luchthaven worden verplicht alle vliegbewegingen (starts en landingen) geregistreerd, uitgezonderd de bewegingen met zweefvliegtuigen. De tijdens lesvluchten gemaakte "touch and go's" gelden hierbij als twee bewegingen. 
Bron: CBS
Hilversum is decennialang een drukke ongecontroleerde ("= zonder verkeersleiding") luchthaven geweest maar dit veranderde in de jaren 1970 door de opening van Lelystad Airport. Deze luchthaven heeft een deel van de capaciteit van Hilversum overgenomen. Op Hilversum waren door de verkeersdrukte al geen reële uitbreidingsmogelijkheden. Ook de beperkte duur van de huurovereenkomst met de gemeente Hilversum en de luchthavenexploitant boden te weinig perspectief voor langdurige investeringen. Zo is in 1974 de Martinair-vestiging op Hilversum "Reclamair" naar Lelystad verhuisd. Hilversum was de bakermat voor het latere Martinair.
De terugloop in 2000 is o.m. gekomen door verandering van de regelgevingen inzake eisen omtrent brevettering en opleidingen. De regelgeving werd in 1999 op Europese schaal gebracht als gevolg van de "Joint Aviation Requirement for Flight Crew Licensing" (JAR-FCL) en veroorzaakte een sanering in de vliegopleidingen.
Inzake de besluitvorming over het vliegveld en de toekomst hiervan, liggen de bevoegdheden bij de provincie Noord-Holland, deze heeft de regie overgedragen gekregen van het Rijk voor de in deze provincie gelegen vliegvelden (behalve Schiphol). (Artikel 8.43 en 8.64 Wet luchtvaart)
Commissie Regionaal Overleg luchthaven Hilversum.
Voor overleg inzake gebruik van de luchthaven met het bevoegd gezag, de omwonenden en de gebruikers werd door de minister van Verkeer en Waterstaat o.g.v. artikel 28 van de Luchtvaartwet "commissie-28" ingesteld. Deze heeft tot taak om door overleg van alle betrokkenen een gebruik van de luchthaven te bevorderen dat zo veel mogelijk recht doet aan alle belangen. Door wijziging van de Wet luchtvaart inzake vernieuwing van de regelgeving voor burgerluchthavens en militaire luchthavens (RBML) en de decentralisatie van bevoegdheden voor burgerluchthavens naar het provinciaal bestuur is deze commissie onder provinciale regie gekomen en gaat verder onder de naam: Commissie Regionaal Overleg luchthaven Hilversum.

</doc>
<doc id="19742" url="https://nl.wikipedia.org/wiki?curid=19742" title="Vliegbasis Eindhoven">
Vliegbasis Eindhoven

De Vliegbasis Eindhoven of Eindhoven Airport (IATA: EIN, ICAO: EHEH), ligt aan de westkant van Eindhoven, tussen Best en Veldhoven. Van oorsprong is het een civiel vliegveld dat na de Tweede Wereldoorlog als vliegbasis is overgegaan naar de Koninklijke Luchtmacht. Het vliegveld wordt deels door de burgerluchtvaart gebruikt; de luchtmacht verzorgt echter alle basisdiensten als verkeersleiding, meteo, brandweer, geneeskundige dienst etc. Met 6,8 miljoen passagiers in 2023 is Eindhoven Airport, qua reizigers, het grootste regionale vliegveld in Nederland. De Schiphol Group bezit 51% van de aandelen in Eindhoven Airport. De gemeente Eindhoven en de provincie Noord-Brabant zijn elk voor 24,5% aandeelhouder. De grond is eigendom van de Koninklijke Luchtmacht en het militaire deel (Vliegbasis Eindhoven) draagt nog steeds de naam "Welschap".
Geschiedenis.
In 1932 werd het vliegveld onder de naam "Welschap" als grasbaan ingericht bij het kerkdorp Zeelst, dat in 1921 opgegaan was in Veldhoven. Op 28 september 1932 werd de Noord-Brabantsche Aero Club (NBAC) opgericht door o.a. Frits Philips, zelf een enthousiast sportvlieger. De nieuwe vereniging had tot doel het (sport)vliegen in deze regio te bevorderen. Later werd de club opgesplitst in de Eindhovense Aero Club-motorvliegen (EAC-m) en de Eindhovense Aero Club-zweefvliegen (EAC-z). De laatste vereniging is vertrokken naar Venlo en de EAC-m maakt nog steeds gebruik van de Vliegbasis Eindhoven.
Op 1 mei 1934 kwam een verbinding Eindhoven-Rotterdam-Amsterdam tot stand en op 1 juni de lijn Eindhoven-Twente-Groningen. Beide routes werden tweemaal daags in beide richtingen gevlogen.
Tweede Wereldoorlog.
In april 1939 werd het vliegveld gevorderd vanwege algemene mobilisatie. De oorlog maakt een einde aan de ontwikkelingen en aspiraties van vliegveld Welschap want binnen twee dagen werd Eindhoven bezet en nam de Luftwaffe het veld over. De naam werd veranderd in Fliegerhorst Eindhoven en de Duitsers begonnen direct met de uitbreidingen met 3 geplaveide startbanen, 130 opstelplaatsen en 53 hangars. Om het vliegveld heen werden bunkers gebouwd, soms gecamoufleerd als huizen. In 1942 volgde een legeringskamp en kreeg het vliegveld een eigen spooraansluiting vanaf station Aalst-Waalre.
De Luftwaffe-eenheden op het vliegveld stonden resp. onder bevel van "Fliegerhorst-Kommandantur E 10/XI" (1940-1941); "Fliegerhorst-Kommandantur E (verlegbar) 206/XI" (1942-1943) en "Fliegerhorst-Kommandantur A 204/VI" (tot sep 1944). Gedurende de periode 1940 - 1944 waren dit:
Op 18 september 1944 werden Eindhoven en omgeving in de operatie Market Garden bevrijd door de Amerikaanse "101e Airborne Division". Daarna werd een Britse "Airfield Repair Unit" ingezet om meer dan 1650 bomkraters dicht te gooien. Na de oorlog hebben de Britten het vliegveld even gebruikt, waarna het werd overgedragen aan de Nederlandse autoriteiten. De naam van de verzetsstrijder Peter Zuid werd later ook de benaming van het (Peter Zuid)kamp.
Na de oorlog.
In 1952 werden er voor het eerst drie Nederlandse luchtmachtsquadrons ondergebracht; 314, 315 en 316 Squadron. Er werd gevlogen met de F-84G Thunderjet en de F-84F Thunderstreak. In 1970 ging 315 Squadron over naar de Vliegbasis Twenthe en werden 314 en 316 Squadron uitgerust met de Northrop NF-5.
In het begin van de jaren 1980 werd, ter beperking van de regionale geluidsoverlast, een nieuwe startbaan aangelegd. Deze nieuwe baan (destijds 04-22) heeft een andere geografische ligging dan de oude baan (08-26). Op de locatie van de oude startbaan staat is de woonwijk Meerhoven verrezen. Het oorspronkelijke luchthavengebouw is bewaard gebleven en in 1999-2000 volledig gerestaureerd door de gemeente Eindhoven. Het is een tijd gebruikt als wijkcentrum en in 2011 verkocht en in gebruik als kantoor. Sinds 2017 is in het voormalige KLM-restaurant (1935-1940) een lunchroom gevestigd en is het pand dus weer openbaar toegankelijk.
In 1983 werden vanwege defensiebezuinigingen de vliegbases Eindhoven en Gilze-Rijen op papier samengevoegd.
In 1988 werd 314 Sq gelegerd op Gilze-Rijen en kwam 316 Sq van Gilze-Rijen naar Eindhoven en bleef er vervolgens tot de opheffing in 1994 gelegerd. Beide squadrons gingen van de NF-5 over op de General Dynamics F-16 Fighting Falcon.
In 1992 werd 334 Sq (transporttaken) van vliegbasis Soesterberg met 12 Fokker F-27 Friendship/Troopships overgeplaatst naar Eindhoven.
In 1995 werd de samenvoeging van Eindhoven en Gilze-Rijen weer ongedaan gemaakt en werd ook 314 Sq opgeheven. Op Gilze-Rijen werden Apache-gevechtshelikopters gelegerd terwijl de Vliegbasis Eindhoven de luchttransporttaak kreeg toegewezen.
Na de oorlog op vliegbasis Eindhoven gelegerde vliegtuigtypen:
In juli 1996 verongelukte een Belgische C-130 Hercules op het vliegveld. Bij de Herculesramp vloog het vliegtuig in brand en kwamen 34 militairen om. Op de plaats van deze ramp staat nu een monument ter nagedachtenis.
De burgerluchtvaart bleef het vliegveld ook gebruiken. Philips en KLM maakten zowel gebruik van de baan als van de door de Koninklijke Luchtmacht verzorgde basisdiensten: verkeersleiding, brandweer, geneeskundige dienst en bewaking. In 1984 werd op het civiele deel van het veld een aankomst- en vertrekhal gevestigd. BASE Regional Airlines gebruikte het vliegveld van 1985-2000 als thuisbasis. In 2002 startte Ryanair met haar eerste lijndienst, naar Londen Stansted. Met deze lijndienst werd een begin gemaakt aan de ontwikkeling van Eindhoven Airport tot de grootste regionale luchthaven van Nederland. In 2005 volgde de opening van het nieuwe luchthavengebouw met in 2013 een verdere uitbreiding.
Startbaan: In 2013 is de baanaanduiding gewijzigd van 04-22 in 03-21, vanwege verschuiving van de magnetische pool.
Militaire activiteiten.
Op de vliegbasis zijn momenteel gestationeerd:
Huidige gelegerde vliegtuigtypen:
Eindhoven is een ondersteunende vliegbasis, van waaruit alle luchttransporttaken worden gecoördineerd en uitgevoerd. Het is het vaste vertrek- en terugkeerpunt voor alle uitgezonden militairen van de krijgsmacht.
In 2007 werd ca. 6 miljoen kilo vracht van en naar vliegbasis Eindhoven vervoerd. Ook werden ruim 23.000 personen vervoerd; vooral vanwege Nederlandse deelname aan de ISAF in Afghanistan. Voor het vervoer werden niet alleen alle 11 transportvliegtuigen van de luchtmacht ingezet; ook werd transport van NAVO-partners ingezet en werden burgertoestellen ingehuurd. Hierbij werden de basis openstellingstijden verruimd omdat vliegoperaties over grote afstanden plaatsvonden, waarbij rekening gehouden werd met vliegen over oorlogsgebied. Vaak waren nachtelijke aankomst- of vertrektijden noodzakelijk en soms werd hierdoor op 24/7 basis gewerkt.
Vliegbasis Eindhoven is ook continu beschikbaar voor ambulance- en transplantatievluchten.
Burgerluchtvaart.
Van het civiele deel van het vliegveld, bekend onder de naam Eindhoven Airport, maken de volgende maatschappijen (deze voeren lijndiensten uit) gebruik: Transavia, Ryanair en Wizz Air. In de zomermaanden zijn dit nog meer maatschappijen. Eindhoven Airport, de civiele medegebruiker van vliegbasis Eindhoven, maakte in 2007 een groei in het aantal passagiers van 34%. Het aantal civiele vluchten steeg door de ondersteuning van personeel van vliegbasis Eindhoven met 21%. Transavia deelde mee vanaf februari 2013 een basis te openen op Eindhoven met drie gestationeerde vliegtuigen. Vanaf dat moment is een aantal nieuwe bestemmingen (Bologna, Kopenhagen, Madrid en Napels) toegevoegd aan het vluchtaanbod en is de frequentie op enkele bestaande bestemmingen (o.a. Alicante, Ibiza, Mallorca, Faro en Lissabon) fors opgevoerd. Ook Ryanair heeft bekendgemaakt een basis te openen. Vooralsnog gaat het om één gestationeerd vliegtuig en daarbij zijn een aantal nieuwe bestemmingen toegevoegd; Agadir, Fes, Bordeaux en Chania (Kreta).
In juni 2013 werd een uitbreiding van de terminal in gebruik genomen met een nieuwe aanbouw voor aankomende passagiers, alsmede kantoorruimte en een driesterrenhotel. Ook is de bestaande terminal heringericht met meer winkelgelegenheden en meer incheckbalies en controleposten voor de douane. De terminal heeft daardoor een capaciteit van vijf miljoen reizigers per jaar.
Op 9 februari 2015 kondigde het toenmalige Arkefly (later: TUI) aan vanaf 1 november 2015 rechtstreeks met de Boeing 787 Dreamliner naar Aruba en Curaçao te gaan vliegen. Dit zouden de eerste trans-Atlantische bestemmingen worden voor de luchthaven. Eind augustus werd bekendgemaakt dat deze vluchten geen doorgang kunnen vinden vanwege het gebrek aan mogelijkheden voor 100-procentscontroles.
Bereikbaarheid.
Eindhoven Airport is vanaf station Eindhoven Centraal bereikbaar via de HOV-lijn 401, de aanvullende AirportShuttle lijn 400 en lijn 10 van Hermes. Met lijn 20 is het vliegveld direct vanuit Veldhoven en Best bereikbaar. Er zijn directe busverbindingen (AirExpressBus) met Utrecht en Amsterdam.
Het busperron en het parkeerterrein voor kort parkeren bij de luchthaven worden vervangen door een multifunctioneel gebouw voor kort parkeren met horeca- en retailfuncties en een busstation. De initieel verwachte opleveringsdatum was medio 2017, maar op 27 mei 2017 stortte een deel van het gebouw in. Ten tijde van de instorting waren er geen personen meer aanwezig op het bouwterrein. Na een tweetal technische onderzoeken werd vastgesteld dat het een constructiefout betrof, waarna het gehele gebouw gesloopt werd. Het gebouw is opnieuw in aanbouw en de verwachte oplevering is juni 2019.
Eindhoven Airport ligt vlakbij afrit 29 (Eindhoven Airport) van de N2 (Randweg Eindhoven).
Gezondheid.
Vliegverkeer geeft ook hinder en schade aan gezondheid. Denk aan geluidsoverlast (slaapstoornissen, hoge bloeddruk), maar ook aan (ultra)fijnstofen uitstoot (COPD, longkanker) en andere schadelijke stoffen. Een vliegveld hoeft niet te voldoen aan industriële normen voor zeer zorgwekkende stoffen. TNO berekende in hun rapport over 2019 de volgende overschrijdingen als de luchthaven daar wel aan zou moeten voldoen.
Demonstraties.
Vanwege gezondheidsschade door herrie en schadelijke stoffen, schade aan natuur en klimaat vinden er demonstraties plaats.
Op 25 maart 2023 voerde Extinction Rebellion actie met zowel een supportdemo als een burgerlijke ongehoorzaamheidsactie. Honderden demonstranten wisten achter de hekken te komen. Er werden 104 demonstranten opgepakt. Als reactie op de demonstratie heeft Eindhoven Airport aangekondigd per 2026 te stoppen met privévliegtuigen.
Natuur en landschap.
De vliegbasis kan in zekere zin als een rustgebied worden beschouwd, hoewel de aan de vliegbasis gebonden militaire en civiele activiteiten voor verstoring zorgen. Een botanische bijzonderheid is een populatie van trilgraszegge, die dateert uit de tijd dat Welschap een Duitse basis was, en met matrassen is meegekomen. Ze komt echter niet tot bloei. Ook wordt er valse kamille en, in een poel, gesteeld glaskroos gevonden. Het beheer van het terrein van de basis is op verschraling gericht, wat van belang is voor de vliegveiligheid daar schraalland geen grote vogels aantrekt. Dit beheer zorgt tevens voor bijzondere flora.
Buurt.
De gemeente Eindhoven hanteert de naam "Eindhoven Airport" ook als naam voor een buurt in het stadsdeel Strijp. Op telde de buurt inwoners, verdeeld over woningen, op een oppervlakte van km². De buurt bestaat hoofdzakelijk uit het vliegveld en een bedrijventerrein.
Er zijn verschillende bewonersbelangen groepen zoals Belangenvereniging Bewoners Welschap en BVM2 die de overlast van het Vliegveld willen beperken.

</doc>
<doc id="19743" url="https://nl.wikipedia.org/wiki?curid=19743" title="Stripauteur">
Stripauteur



</doc>
<doc id="19746" url="https://nl.wikipedia.org/wiki?curid=19746" title="N359">
N359



</doc>
<doc id="19748" url="https://nl.wikipedia.org/wiki?curid=19748" title="Fon Klement">
Fon Klement

Fon Klement (Amsterdam, 11 november 1930 – Amsterdam, 9 oktober 2000) was een autodidactisch kunstenaar. Hij tekende en schilderde, maar was vooral bekend vanwege de voor hem typerende techniek van de hoogdruk boardsnede. 
Hij is in de jaren tachtig vooral bekend geworden door zijn kleurrijke bloemenstillevens. 

</doc>
<doc id="19749" url="https://nl.wikipedia.org/wiki?curid=19749" title="Magneetzweeftrein">
Magneetzweeftrein

De magneetzweeftrein is een voertuig dat 10 tot 20 millimeter boven een baan zweeft door middel van een magneetveld. Deze techniek wordt M"agnetic Levitation", kortweg "Maglev", genoemd. Hoewel er sinds de jaren zestig en zeventig veel experimenten werden uitgevoerd door Duitsland en Japan, zijn er slechts vijf commerciële lijnen in gebruik (waarvan slechts één hogesnelheidslijn).
De tweede commerciële hogesnelheidsmaglevlijn wordt aangelegd in Japan (286 km, 505 km/u) en zou omstreeks 2027 in gebruik genomen moeten worden.
Techniek.
Types.
In principe zijn er twee mogelijkheden voor het opwekken van het benodigde magneetveld:
Beide methoden hebben voor- en nadelen. Bij een actieve baan is het voertuig lichter (er zijn geen magneten en inductiemotoren in het voertuig) en hoeft er minder te worden opgetild. Er is ook geen voorziening voor stroomafname nodig. Een passieve baan is goedkoper in aanleg en met de komst van lichte magneten en inductiemotoren kost het opheffen van magneettreinen niet veel stroom meer.
Een ander kenmerkend verschil is een afstotend of aantrekkend magneetveld. De meeste moderne systemen hebben een aantrekkend magneetveld, de magneten trekken daarbij de trein tegen de zwaartekracht in omhoog. Regelelektronica bewaakt de luchtspleet tussen rail(s) en magneten.
Het zweven door afstoting kan ook plaatsvinden door inductie. Magneten in de rail(s) en de trein induceren vanwege de Wet van Lenz kringstromen in de trein respectievelijk rail. Deze stromen veroorzaken een tegengesteld magneetveld. Door de afstoting van de magneetvelden zweeft de trein.
Het gangbaarst is om de baan op kolommen door het landschap aan te leggen. Dit houdt de ondergrond vrij, waardoor een magneetzweefbaan weinig landoppervlak vereist en geen barrière vormt op de begane grond. Landbouw bijvoorbeeld blijft mogelijk. Een magneetbaan kan echter net zo goed op de begane grond of door tunnels worden aangelegd. Er bestaan ook plannen voor een magneetzweeftrein in een vacuümtunnel, waarbij dus ook de luchtweerstand zou wegvallen en zeer hoge snelheden mogelijk worden.
Voordelen.
Een voordeel is de afwezige rolweerstand: doordat er geen wielen meer zijn die voor wrijving zorgen, valt het remmende effect van wielen weg. De zweeftrein zou met 550 km/u kunnen voortbewegen in de commerciële exploitatie (op de lijn bij Shanghai wordt met een maximumsnelheid van 430 km/u gereden). Conventionele hogesnelheidstreinen rijden nergens sneller dan 320 km/u in de reguliere dienst.
De voertuigen kunnen lichter worden uitgevoerd doordat ze over de hele oppervlakte van de onderkant worden ondersteund (lijnvormige in plaats van puntvormige belasting). Bij conventionele treinen moet het rijtuig worden ondersteund met een zware constructie, vanwege de grote overspanning tussen de draaistellen, en is er een zwaar veermechanisme nodig om trillingen op te vangen.
De magneetzweeftrein veroorzaakt geen fijnstof door slijtage aan remvoeringen, de stroomafnemer of de stroomgeleider.
Magneetzweeftreinen kunnen aanmerkelijk sneller optrekken en afremmen dan andere treinen. Daardoor kunnen meer tussenstations worden aangedaan hetgeen grote exploitatievoordelen heeft.
Er zijn bredere voertuigen mogelijk, wat meer mensen een zitplaats biedt bij een beperkte stationslengte in de steden.
Het snelheidsbereik is groter. Daardoor kunnen lichte maglevs op korte afstanden als een metro functioneren en op langere als een sneldienst.
Een magneetzweeftrein van 200 ton trekt in 182 seconden op van 0 naar 365 km/u. Op 17 november 2003 haalde een Japanse zweeftrein tijdens een onbemande testrit een recordsnelheid van 560 km/u. Op 2 december van dat jaar werd het record verbeterd tot 581 km/u. In april 2015 heeft de Japanse magneetzweeftrein opnieuw het eigen record twee maal verbroken. Eerst werd een record van 590 km/u bereikt waarna enkele dagen later een snelheid van 603 km/u werd gevestigd. Ter vergelijking, de hogesnelheidstrein TGV vestigde in 2007 een snelheidsrecord van 574,8 km/u.
Nadelen bij hoge snelheid.
Een zweeftrein produceert pas duidelijk waarneembaar geluid boven 300 km/u. Het rolgeluid, veroorzaakt door het contact tussen het wiel en de rails, zoals dat bij conventionele treinen optreedt, ontbreekt. Een probleem is echter het fluiten, dat ontstaat door de smalle spleet tussen baan en voertuig.
Bij lagere snelheden, beneden 250 km/u, zijn de stroomkosten beduidend lager dan van een gewone trein. Van 250 tot 350 km/u is het energieverbruik van de maglev gunstiger, maar bij snelheden vanaf 550 km/u neemt het stroomverbruik aanzienlijk toe door de toenemende luchtweerstand. Hoewel vliegtuigen sneller bewegen, doen ze dit op grote hoogte waar de luchtdichtheid lager is. Hierdoor verbruiken ze uiteindelijk minder energie dan zweeftreinen.
Toepassing.
Onderzoek.
Het idee van de magneetzweeftrein is van de Duitse ingenieur H. Kemper die al in 1935 octrooi verkreeg. In de jaren zestig en zeventig werden zowel in Duitsland als Japan experimenten uitgevoerd met magneettreinen. In Duitsland werden in de jaren zeventig proeven verricht met beide baanconcepten (actief en passief), gesteund door de Duitse overheid (Ministerium für Forschung und Technologie). Het passievebaanconcept werd door de firma Krauss-Maffei in samenwerking met MBB (Messerschmitt-Bölkow-Blohm) onderzocht en het actievebaanconcept door een consortium met AEG, Siemens en BBC. Krauss-Maffei bouwde een proefbaan in Beieren voor hun Transrapid TR01. Ook in Emsland werd er een testbaan gebouwd. Ook werd er een poging gedaan om dezelfde techniek te gebruiken voor een kleiner voertuig voor openbaar vervoer in de steden (Transurban). De Duitse overheid heeft de beide concepten eind jaren zeventig geïntegreerd in de Arbeitsgemeinschaft Transrapid. De huidige Transrapid is een zweeftrein met een actieve baan. In 1991 werd verklaard dat de technologie technisch gezien klaar was voor implementatie.
Japan heeft met de SCMaglev in de prefectuur Yamanashi eveneens een testbaan.
Commerciële uitbating.
In de jaren tachtig werd Maglev voor de eerste twee maal commercieel ingezet op relatief korte trajecten en aan lage snelheden: Birmingham Maglev (1984-1995) in het Verenigd Koninkrijk en de M-Bahn/Magnetbahn (1989-1991) in Berlijn, Duitsland. Deze laatste lijn verdween vanwege de gewijzigde politieke situatie in Duitsland.
China.
In China werd in 2004 de eerste commerciële magneetzweeftrein (met hoge snelheid) in gebruik genomen: op een lijn in Shanghai, tussen het centrum van het stadsdeel Pudong en de luchthaven Shanghai Pudong. De lijn is gebouwd door het Transrapidconsortium en werd in gebruik genomen op 31 december 2002. De lengte van het traject is 29,86 km en de rit duurt 7,5 minuten. De maximale snelheid van de trein ligt op ongeveer 430 km/u, hetgeen na 3 minuten versnelling wordt bereikt. De laatste 3 minuten worden gebruikt voor het remmen.
Er werd onderzocht of deze lijn kon worden doorgetrokken van Shanghai naar de 200 kilometer verder gelegen stad Hangzhou, eventueel via de luchthaven Hong Qiao. De Chinese regering keurde initieel in februari 2006 de plannen goed, maar door bezwaren op het gebied van geluidsoverlast en gezondheidsrisico's was de aanleg van de lijn nog niet begonnen. Intussen is het project voor onbepaalde tijd uitgesteld doordat de vraag weggevallen is na de ingebruikneming op 26 oktober 2010 van de conventionele hogesnelheidslijn Shanghai-Hangzhou.
In mei 2016 werd een tweede magneetzweeftreinverbinding in gebruik genomen die de Internationale luchthaven Changsha Huanghua verbindt met de stad Changsha en meer specifiek het spoorwegstation waar de hogesnelheidslijnen de stad aandoen. Het traject is 18,5 km lang en de trein, ontwikkeld in China zelf, rijdt met een lagere topsnelheid van circa 100 km/u.
In Peking werd op 30 december 2017 een derde lijn geopend, met techniek ontwikkeld door een dochterbedrijf van CRRC Corporation. De S1 genoemde lijn had toen een lengte van 8 km en werd in 2021 verlengd tot 10,2 km. Op deze lijn kunnen snelheden tot 105 km/u worden behaald.
Op 20 juli 2021 rijdt de eerste High-Speed Maglev trein van de productielijn. De trein behaalt snelheden tot 600 kilometer per uur en maakt geen geluid, door het gebrek aan wrijving met het spoor. China heeft nog geen trajecten die snelheden van 600 kilometer aankunnen. Wel zijn er plannen voor trajecten tussen Shanghai - Hangzhou en Chengdu - Chongqing.
Japan.
In 2005 werd in Japan de Linimo geopend, een magneetzweeftrein op een negen kilometer lange baan. Deze haalt slechts 100 km/u. Een hogesnelheidsmagneetzweeftrein is in aanbouw: de Chūō Shinkansen moet tegen 2027 Tokyo met Nagoya verbinden met een topsnelheid van 505 km/u. Op 21 april 2015 werd bij tests het wereldsnelheidrecord bereikt van 603 km/u.
Zuid-Korea.
In Zuid-Korea ging in februari 2016 de Incheon Airport Maglev (ontwikkeld in Zuid-Korea) in commerciële dienst als "metroliner" met een topsnelheid van slechts 110 km/u.
Voorgestelde toepassingen.
Nederland.
In Nederland werd in 1973 een project gestart om het Duitse concept (van Krauss Maffei, zie boven) ook in Nederland in te voeren. De deelnemers in dat project waren DAF Trucks (penvoerder) uit Eindhoven (voertuigen), bouwbedrijf OGEM (de baan) en Philips (elektronica). Het samenwerkingsverband heeft in 1974 een Toepassingsstudie voor Eindhoven uitgevoerd voor een systeem van openbaar vervoer op basis van de bestuurderloze (computergestuurde) Transurban. Toen was echter al snel duidelijk dat de oliecrisis van 1973 dit concept, met zijn toenmalige hogere energieverbruik en zijn betonnen baan, (nog) niet toepasbaar maakte voor openbaar vervoer. Het langeafstandconcept Transrapid werd echter in Duitsland wel verder ontwikkeld.
Voor de magneetzweeftrein voor personenvervoer wordt in Nederland aan drie mogelijke toepassingen gedacht:
Vooral de Zuiderzeelijn was onderwerp van discussie. Sommigen in het noorden van het land dachten dat deze verbinding het gebied een economische impuls zou geven door de snelle en effectieve verbinding met het westen van het land. Anderen dachten dat er juist werkgelegenheid weg zou lekken uit Groningen, omdat het eenvoudiger zou zijn in de Randstad te werken terwijl men in Groningen bleef wonen.
Toen in Duitsland de magneettrein tussen Hamburg en Berlijn werd afgeblazen, gingen ook in Nederland de plannen in de ijskast. Het kabinet-Balkenende II startte de besluitvormingsprocedure voor aanleg van de Zuiderzeelijn, waarin ook een magneetzweefbaan als optie werd meegenomen, maar dit gehele project is geannuleerd. Er wordt alleen nog ruimte vrijgehouden voor een eventueel later aan te leggen snelle verbinding.
In april 2006 heeft Transrapid Nederland nog een voorstel gedaan voor een grotendeels particulier gefinancierde verbinding tussen Leiden, Schiphol, Amsterdam en Almere. Met een overheidsbijdrage van maximaal 2 miljard euro zou dit in 2012 zijn te realiseren. In november 2007 heeft het RandstadRapidconsortium een voorstel ingediend voor een deel van het SAAL-traject, met als achterliggende motivering vervolgens het Rondje Randstad te kunnen realiseren.
In december 2007 meldde zich een tweede initiatiefnemer voor het gehele SAAL-traject. Het ging om de nieuwste Amerikaanse maglev die beschikbaar is gekomen. Het ging om een magneetzweeftrein die goedkoper in aanleg zou zijn dan elke andere optie, ook de trein. Topsnelheid daarvan zou 250 km/u bedragen.
Duitsland.
In het Duitse Lathen, nabij Emmen, werd in 1987 een testbaan aangelegd voor de door Thyssen ontwikkelde Transrapid.
Op 22 september 2006 verongelukte een trein tijdens een testrit op de baan in Lathen. Van de 23 doden en een tiental gewonden was het merendeel personeel van Transrapid International, het bedrijf dat de zweeftrein en de 32 kilometer lange proefbaan in Lathen exploiteerde. Twee mannen op het werkvoertuig raakten lichtgewond. Landrat Hermann Bröring van de Landkreis Emsland zei gelukkig te zijn dat maar 29 mensen in de trein zaten, want er was plaats voor 90 passagiers. Het ongeluk werd waarschijnlijk veroorzaakt door een menselijke fout: een onderhoudsvoertuig, dat dagelijks het tracé schoonhoudt, stond (nog) op het traject.
Het testen is na het ongeval stilgelegd.
Voor een eerste commerciële toepassing werd de aanleg van een 38 kilometer lange magneetzweefbaan tussen München Hauptbahnhof en de Flughafen München Franz Josef Strauß onderzocht. De reistijd kon daarmee verkort worden van 45 minuten met de huidige S-Bahn tot 10 minuten met een magneetzweefbaan. Aanvankelijk werd het benodigde bedrag geschat op 2 miljard euro, wat deels beschikbaar werd gesteld door bijdragen van de nationale en deelstaatregering en Deutsche Bahn. De bijdrage van München zou relatief bescheiden zijn. Nadat de kosten opgelopen waren tot 3,4 miljard euro, is op 27 maart 2008 besloten dat de zweeftreinlijn in München niet doorgaat.
Andere landen.
De Arabische oliestaatjes Qatar en Bahrein hebben belangstelling voor een verbinding tussen beide buurlanden. Japan heeft aangekondigd een maglev te introduceren die standaard 550 km/u gaat rijden, ter vervanging van de huidige hogesnelheidstreinen. Een eerste lijn wordt voorzien tegen 2027. De Verenigde Staten onderzoeken de toepassing van de magneettrein voor personen- en containervervoer op diverse trajecten. Opvallend is daarbij dat vorderingen worden geboekt door ontwikkelaars van techniek met permanente magneten. Hiervoor worden zeldzame aardmetalen gebruikt, die, in tegenstelling tot wat de naam doet vermoeden, in China relatief veel voorkomen.

</doc>
<doc id="19750" url="https://nl.wikipedia.org/wiki?curid=19750" title="Magneettrein">
Magneettrein



</doc>
<doc id="19751" url="https://nl.wikipedia.org/wiki?curid=19751" title="Gia">
Gia

Gia is een uit 1998 daterende film over het leven van topmodel Gia Marie Carangi met in de hoofdrollen Angelina Jolie, Mercedes Ruehl, Faye Dunaway en Elizabeth Mitchell. Hij werd geregisseerd door Michael Cristofer en geschreven door Cristofer en Jay McInerney. De muziek werd gecomponeerd door Terence Blanchard.
Verhaal.
Gia Carangi is een vrouw uit Philadelphia die verhuist naar New York om model te worden, en meteen de aandacht trekt van Wilhelmina Cooper, een machtige agent. Gia's gedrag, schoonheid en bereidheid naakt te poseren lanceren haar snel naar de top van de modellenwereld, maar haar eenzaamheid zorgt voor sterke gedragswisselingen en brengt haar ertoe te experimenteren met drugs als heroïne. Ze raakt verstrengeld in een passievolle affaire met Linda, een make-up specialiste. Maar na een tijdje begint Linda zich zorgen te maken over Gia's drugsgebruik en stelt Gia een ultimatum waarbij Gia kiest voor de drugs. Na mislukte verzoeningspogingen bij Linda en bij haar moeder Kathleen Carangi begint Gia verslaafd te raken aan heroïne. Hoewel ze uiteindelijk van haar drugsverslaving afraakt, ontdekt ze dat ze hiv heeft opgelopen doordat ze drugs heeft gespoten met een naald met besmet bloed. Ze sterft op 26-jarige leeftijd aan aids.

</doc>
<doc id="19752" url="https://nl.wikipedia.org/wiki?curid=19752" title="A2">
A2

Verkeerswegen:

</doc>
<doc id="19753" url="https://nl.wikipedia.org/wiki?curid=19753" title="Andrew Wiles">
Andrew Wiles

Andrew John Wiles (Cambridge, 11 april 1953) is een wiskundige uit Engeland, die bekend is geworden doordat hij het bewijs construeerde voor de laatste stelling van Fermat. 
Loopbaan.
Wiles werd in 1981 benoemd als hoogleraar wiskunde aan de Princeton-universiteit. In 1985–86 was hij een Guggenheim Fellow aan het Institut des hautes études scientifiques bij Parijs en aan de École normale supérieure. Van 1988 tot 1990 was Wiles een Royal Society research hoogleraar aan de Universiteit van Oxford, waarna hij terugkeerde naar Princeton. Van 1994 tot 2009, was Wiles een Eugene Higgins hoogleraar in Princeton. Hij kwam terug in Oxford in 2011 als Royal Society research hoogleraar. In mei 2018 werd hij benoemd als 'Regius Professor' wiskunde in Oxford, de eerste in de geschiedenis van de universiteit.
Laatste stelling van Fermat.
Andrew Wiles maakte het tot zijn levenswerk om de laatste stelling van Fermat te bewijzen. De laatste stelling van Fermat is de stelling in de getaltheorie die stelt dat de vergelijking
voor formula_2 geen oplossingen heeft voor positieve gehele getallen.
Wiles heeft zeven jaar lang in isolement aan dit bewijs gewerkt en in 1993 presenteerde hij het resultaat voor een zaal vol wiskundigen aan het Isaac Newton-instituut in Cambridge. Bij controle onder regie van het wiskunde tijdschrift Inventiones Mathematicae bleek in de bewijsvoering echter een fout te zitten. Hij besloot samen met Richard Taylor het bewijs te corrigeren en op 19 september 1994 kwam de doorbraak: het bewijs werd geleverd. Het meer dan 100 pagina's tellende bewijs werd in mei 1995 in de Annals of Mathematics gepubliceerd.
Prijzen.
Wiles ontving naast de Wolfskehl-geldprijs, die in 1908 was uitgeloofd voor degene die de stelling zou bewijzen, de Rolf Schock-prijs van de Koninklijke Zweedse Academie voor Wetenschappen in Stockholm en de Prix Fermat van de Université Paul Sabatier. Daarnaast kreeg hij in 1998 een speciale vermelding bij de uitreiking van de Fieldsmedaille, hoewel hij toen al boven de leeftijdsgrens van 40 jaar zat. Hij kreeg in 2016 de Abelprijs toegekend voor de oplossing van de laatste stelling van Fermat. In 2017 werd aan hem de Copley Medal toegekend. In 2019 kreeg hij van de The London Mathematical Society de De Morgan Medal voor zijn uitmuntende bijdrage aan de wiskunde.

</doc>
<doc id="19755" url="https://nl.wikipedia.org/wiki?curid=19755" title="Peter Benoit">
Peter Benoit

Peter Benoit (Harelbeke, 17 augustus 1834 – Antwerpen, 8 maart 1901) was een Belgische componist en muziekpedagoog. Hij is bekend voor zijn ijver voor de vervlaamsing van het muziekonderwijs en werd de eerste directeur van het Koninklijk Vlaams Muziekconservatorium van Antwerpen.
Levensloop.
Benoit kreeg zijn eerste muzieklessen van zijn vader en studeerde nadien bij Pieter Carlier piano en orgel. In 1851 studeerde hij aan het Koninklijk Conservatorium in Brussel bij directeur François Fétis. Het Koninklijk Conservatorium in Brussel was in de 19e eeuw een instelling die zeer Frans georiënteerd was, zowel wat betreft cultuur als taal. Dit verhoogde ongetwijfeld Benoits Vlaamse bewustzijn. In de vakken harmonieleer en compositie haalde Benoit het diploma in 1854 met een 1e prijs. Nadien vervolmaakte hij zich verder in de orkestratie en de orkestdirectie bij Karel Lodewijk Hanssens, toenmalig directeur van de Muntschouwburg. In 1857 kreeg hij eveneens de 1e prijs in de befaamde wedstrijd Prijs van Rome voor zijn cantate "Le Meurtre d'Abel" ("de moord op Abel"). In het jaar 1858 tourde hij doorheen Duitsland, waar hij Keulen, Bonn, Leipzig, Dresden, Berlijn en München bezocht.
In 1862 verhuisde hij naar Parijs, waar hij dirigent werd van het door Jacques Offenbach geleide "Théâtre des Bouffes Parisiens". Een jaar later nam hij reeds ontslag, en vestigde zich te Sint-Joost-ten-Node, nabij Brussel. Met de creatie in 1866 van zijn profaan oratorium "Lucifer" op een libretto van Emmanuel Hiel werd hij op slag bekend. Een jaar later werd hij directeur van de Vlaamsche muziekschool van Antwerpen en in 1868 directeur van de Société de Musique. In 1890 stichtte hij het Nederlands Lyrisch Toneel, dat in 1893 de Vlaamse Opera werd.
Benoit voerde een actieve campagne voor de Vlaamse cultuur en schreef een aanzienlijke productie waaronder "De Schelde" (1869), "De Rhyn" (1889) en "Rubens Cantate" (1877). Hij overleed te Antwerpen in 1901.
Tot zijn leerlingen behoorden Lodewijk Mortelmans, Edward Keurvels, Emile Wambach en Jan Blockx. De laatstgenoemde was zijn opvolger als directeur van het conservatorium.
Van Benoit, zoals van meer bekende Belgen in de 19e eeuw, is vaak gezegd en geschreven dat hij vrijmetselaar was, maar een bewijs daarvan is nooit geleverd. Onderzoekers noemen het verhaal zeer twijfelachtig. Sedert 1882 was Benoit lid van de Koninklijke Academie.
Benoit en Guido Gezelle.
Tussen Benoit en Guido Gezelle bestond niet de vriendschap die Gezelle wel verbond met Edgar Tinel en andere componisten. Dit was niet zo ongewoon want, hoewel West-Vlaming van geboorte, was Benoit volledig opgenomen in de Antwerpse samenleving. Daarbij behoorde hij politiek tot de liberale gezindheid, die heel verschillend was van Gezelles overtuigingen.
Het belette niet dat aan Gezelle gevraagd werd een gedicht te leveren voor het doodsprentje. Hij schreef drie strofen waarvan de twee eerste gericht waren tot de overleden Rosalie Benoit-Monnie (1808-1885) en de derde tot haar zoon, de beroemde componist.
In 1877 dichtte Gezelle twee liederen voor de "Kortrijkse Koninklijke Muziekgilde" ter gelegenheid van het Sint-Ceciliafeest en de wijding van hun vaandel. Beide schreef hij op bestaande muziek door Benoit, het tweede op een fragment uit de Rubenscantate. Van zijn kant nam Benoit niet het initiatief, zoals veel andere componisten, om gedichten van Gezelle op muziek te zetten.
Postuum.
Peter Benoit overleed 's ochtends op 8 maart 1901. Op diezelfde dag kreeg hij een grootse begrafenis met een plechtigheid in de kathedraal van Antwerpen, gevolgd met een graflegging op het Kielkerkhof. Peter Benoit heeft een opvallend praalgraf, naar een ontwerp van beeldhouwer Arthur Pierre. Het werd van zijn oorspronkelijke begraafplaats van het oude Kiel, waar nu het Kielpark zich bevindt, verhuisd naar de vermaarde Antwerpse begraafplaats Schoonselhof.
In Harelbeke bevindt zich het Peter Benoit Huis dat gewijd is aan het leven en werk van Benoit.
In het Harmoniepark te Antwerpen bevindt zich het Peter Benoit-monument ontworpen door Henry Van de Velde. Dit gedenkteken, dat ter gelegenheid van Benoits honderdste geboortejaar in 1934 werd ingehuldigd op het plein voor het operatheater, is na een grondige restauratie op 28 mei 2017 na jaren van verloedering in oude glorie hersteld.
Werk.
Peter Benoit wordt algemeen beschouwd als de grondlegger van het artistiek nationalisme in België. De beweging die als doel had de Vlaamse muziek in België te vestigen en te promoten. In de volksmond wordt nog steeds gezegd dat Hendrik Conscience zijn volk leerde lezen en Peter Benoit het leerde zingen.
Benoit besteedde veel energie aan het concept van Vlaams muzikaal nationalisme, waarvan hij hoopte dat het niveau dat van de Duitse en Franse muziek zou kunnen evenaren. Daarbij liet Benoit zich ook inspireren door Johann Gottfried von Herders invloedrijke theorie van de "Volksgeist" en diens verzameling van volksliteratuur, uitgegeven als "Volkslieder" (1778-1798), waarbij Benoit veel nadruk legde op de betekenis van volksliederen en de ritmische eigenschappen van de Vlaamse taal, die, naar hij vurig geloofde, de kiem vormde voor een nationaal (Vlaams) volkslied.
De eerste stukken die in dit kader belangrijk zijn omdat ze geïnspireerd zijn op Vlaamse legendes en volksverhalen, zijn de vijf delen van "Contes et ballades", op. 34 voor solo piano uit 1861, die Benoit al geschreven had in Parijs. Een Parijse muziekrecensent omschreef Benoit als "le Walter Scott de la musique". In augustus 1865 voltooide Benoit, als een vervolg op "Contes et ballades", een pianoconcert in drie delen, op. 43b, dat op 26 februari 1866 voor het eerst in Antwerpen werd uitgevoerd door de jonge pianiste Sophie Dumon. Tijdens hetzelfde concert voerde Jean Dumon, de broer van Sophie, voor het eerst het fluitconcert van Benoit uit, op. 43a, dat in hetzelfde jaar voltooid was. In 1885 voegde Benoit aan beide concerten de titel "symfonisch gedicht" toe. Net als de "Contes et ballades" waren ook het piano- en het fluitconcert gebaseerd op volksverhalen en legendes. Daarom beschouwde Benoit deze werken als een muzikaal 'drieluik' dat bedoeld was om waar mogelijk samen te worden uitgevoerd, en ze bleven een ijkpunt in zijn oeuvre.
Zijn nationalistische muziek stond op een breed Europees plan, naast dat van Smetana in Bohemen, Glinka in Rusland en later Grieg in Noorwegen. Naast bovengenoemde drieluik zijn van belang de oratoria "Lucifer" (1886), "De Schelde" (1867), "De Oorlog" (1873) en de toneelmuziek bij het drama van Emiel Van Goethem "De Pacificatie van Gent" (1876). Vanaf 1877 stelde Benoit zijn scheppingskracht geheel in dienst van zijn volksideaal en componeerde alleen nog maar werken ten behoeve van de Vlaamse gemeenschap: "Rubenskantate" (1877), "De wereld in" (1878), "Conscience herdacht" en de "Rijswijckkantate". De laatste twee werken zijn geschreven in 1884.
Om zijn ideeën tegen het Belgische muziekestablishment te verdedigen, schreef Benoit als een van de eersten binnen de Europese beweging van het muzieknationalisme doorwrochte essays en polemieken. Het gebruik van de moedertaal in de muziekopvoeding beschouwde hij als essentieel. En omdat hij ervan overtuigd was dat de volksaard het zuiverst geconserveerd blijft in het volkslied, wilde hij zijn nieuwe Vlaamse muziek daarop baseren.
Hij pleitte onder andere voor een vernederlandsing van het muziekonderwijs, voor religieuze muziek in de volkstaal, voor een Vlaamse opera en een Vlaams festival, voor Vlaams muziektheater in kleine steden en voor culturele samenwerking met Nederland.
Op het eind van zijn leven, toen Benoit al ernstig ziek was, werkte hij een pedagogisch statuut uit voor het conservatorium in Antwerpen, waarvan hij de promotor was geweest. Het leerplan was zijn tijd ver vooruit en bracht hem erkenning als muziekpedagoog van internationaal formaat.
Vernoeming.
De muziekacademie in zijn geboortestad Harelbeke werd in 1923 naar hem genoemd. In 2020 veranderde de naam van de academie naar HAP (Harelbeekse Academie voor Podiumkunsten). Daarnaast zijn in Vlaanderen veel straten en pleinen naar hem vernoemd.
Er is een etiketbier naar de componist vernoemd: Peter Benoit.

</doc>
<doc id="19762" url="https://nl.wikipedia.org/wiki?curid=19762" title="Dieseltrein">
Dieseltrein

Een dieseltrein is een trein die direct of indirect aangedreven wordt door een dieselmotor. Een dieseltrein kan zowel een motorrijtuig of een treinstel als een locomotief met rijtuigen of goederenwagens zijn.
Dieseltreinen kunnen worden onderverdeeld naar hun transmissie:
Dieselhydraulische trein.
Een dieselmotor bouwt oliedruk op waarmee de wielen worden aangedreven. Dit principe wordt vooral gebruikt bij treinstellen en locomotieven met hun oorsprong in Duitsland.
Dieselmechanische trein.
Dit principe is het beste te vergelijken met de versnellingsmechaniek van een auto of bus: tussen de motor en de wielen is een versnellingsbak met koppeling geplaatst. Dit principe kan alleen bij lichte treinstellen (light train) en kleine locomotieven worden gebruikt.
Dieselelektrische trein.
Deze trein wordt aangedreven door elektromotoren. De benodigde elektriciteit wordt in de trein zelf opgewekt door een dieselmotor met generator. De meeste diesellocomotieven worden op deze wijze aangedreven.

</doc>
<doc id="19763" url="https://nl.wikipedia.org/wiki?curid=19763" title="Lang Leve de Koningin">
Lang Leve de Koningin

Lang Leve de Koningin is een Nederlandse kinderfilm uit 1995 van Esmé Lammers, kleindochter van Max Euwe, met Tiba Tossijn in de hoofdrol als Sara en Monique van de Ven als de witte koningin uit het schaakspel. De film won in 1996 een Gouden Kalf voor beste lange speelfilm.
Verhaal.
De film gaat over een meisje, Sara, dat van haar zakgeld een schaakspel koopt van de vader van een vriendje. Dat vriendje, Victor, leert haar schaken met het decoratieve schaakspel, dat in haar fantasie tot leven komt. Tegelijkertijd komt zij steeds meer te weten over haar vader, die zij nooit gekend heeft. Zowel het schaken als het leren kennen van haar vader wordt haar niet makkelijk gemaakt. Het enige wat haar moeder kwijt wil, is dat haar vader in Zuid-Afrika leeft. Ook de meester van haar klas weigert aanvankelijk in Sara's mogelijkheden te geloven. Maar als ze tegen de verwachting in goed leert schaken, mag ze meedoen aan een sessie simultaanschaken tegen de beroemde schaker Bob Hooke. Met haar spel maakt ze grote indruk op de topschaker. Als Victor tijdens de schaakpartij ziek wordt, brengt Sara hem naar huis. In de haast vergeet ze haar schaakspel. Als Bob Hooke haar achterna gaat, om haar het schaakspel te brengen, ontdekt hij dat ze zijn dochter is.

</doc>
<doc id="19769" url="https://nl.wikipedia.org/wiki?curid=19769" title="Tori Amos">
Tori Amos

Myra Ellen (Tori) Amos (Newton (North Carolina), 22 augustus 1963) is een Amerikaanse singer-songwriter en klassiek geschoolde pianiste. Begin jaren negentig breekt ze door met haar solo debuutalbum "Little Earthquakes". Terugkerende thema’s in haar nummers zijn seksualiteit, politiek, mythologie, moederschap, feminisme en religie. Amos werd bekend in de jaren negentig en verkocht meer dan 20 miljoen cd's. In Nederland zijn haar bekendste nummers "Cornflake Girl" en "Winter". In de VS is 'A Sorta Fairytale' haar grootste hit.
Amos is, sinds de oprichting in 1994, als spreekbuis en ambassadeur betrokken bij RAINN, een Amerikaanse organisatie die hulp biedt aan slachtoffers van seksueel geweld.
Levensloop en carrière.
Amos wordt geboren op 22 augustus 1963 in Newton, Noord Carolina als Myra Ellen Amos. Haar vader, Edison Amos, is predikant en deels van Ierse afkomst en haar moeder, Mary, is half Cherokee.
Drie jaar oud toont Amos veel interesse in muziek en vooral de piano. Onder de indruk van haar muzikaal talent besluiten haar ouders Myra Ellen aan te melden voor het internationaal gerenommeerde Peabody Conservatorium. Als vijfjarige is ze daar de jongste studente ooit die wordt aangenomen. Een toekomst als concertpianiste lijkt binnen bereik. Op haar elfde moet ze het conservatorium verlaten, deels vanwege haar opstandige aard. Zo speelt ze liever eigen interpretaties van Beethoven en Mozart en heeft ze een hekel aan het lezen van bladmuziek. Ook wil ze graag zelf componeren.
Rond haar dertiende gaat Amos samen met haar vader op zoek naar werk in de muziek. Ze krijgt een kans in een homobar in Washington. 'Geen veiliger plek voor een dertienjarig meisje', aldus haar vader. Ze speelt de daaropvolgende jaren in verschillende bars en hotellounges in Washington en ook op bruiloften, partijen en begrafenissen in de parochie van haar vader. Ze stuurt demo-tapes op naar verschillende platenmaatschappijen maar wordt steeds afgewezen.
1979–1989: begin carrière en Y Kant Tori Read.
In 1980 doet Amos mee aan een zangwedstrijd georganiseerd door de stad Baltimore en wint. Ze neemt haar eerste single (getiteld Baltimore) op, die ze in eigen beheer uitbrengt.
Midden jaren tachtig vertrekt Amos, die inmiddels door vrienden Tori is gedoopt, naar Los Angeles. In 1984 vormt zij de groep Y Kant Tori Read (een verwijzing naar haar afkeer van bladmuziek), met onder andere Matt Sorum (later Guns N' Roses) op drums en Steve Caton op gitaar. In 1986 tekent ze een platencontract voor zes albums bij Atlantic Records en in 1988 verschijnt het eerste album, getiteld "Y Kant Tori Read". De albumhoes en de videoclip van de single "The Big Picture" tonen Amos als stoeipoes met een zwaard en knalrood, getoupeerd haar. Het album flopt.
In deze periode neemt Amos kleine acteerrollen aan. Zo is ze te horen en zien in een commercial voor "Kellogg’s Cornflake"s en zingt ze achtergrondvocalen op onder andere het album "Last days of the century" van Al Stewart. Ook is ze te horen op het nummer "Happy Workers" in de film "Toys" met Robin Williams.
1990-1993: doorbraak met Little Earthquakes.
Na haar geflopte debuut met "Y Kant Tori Read", likt Amos haar wonden. Na verloop van tijd begint ze zeer persoonlijke liedjes te schrijven, alleen achter de piano. Ze laat haar werk horen aan Platenmaatschappij Atlantic, waar ze nog steeds onder contract staat. Daar weten ze niet wat ze met haar werk aan moeten. Ze zien niets in het concept meisje met piano. Men stelt voor om haar pianopartijen te vervangen door gitaren, tot verbijstering van Amos. Op suggestie van platenbaas Doug Morris, die denkt dat men in Europa misschien meer open zal staan voor haar eigenzinnige werk, vertrekt Amos naar Londen. Hier huurt ze een appartement en een oude piano. Ze speelt in kleine zaaltjes en werkt verder aan wat haar debuut als solo-artieste zal worden. Ze schrijft een aantal nieuwe liedjes en dit keer is de platenmaatschappij overtuigd.
"Little Earthquakes" komt uit in 1992 en handelt over religie, schuld, liefde, het vinden van je eigen stem. Het indringende, a capella gezongen "Me and a Gun" gaat over haar verkrachting door een 'fan' in 1984. Het zeer persoonlijke album etaleert het melodieuze en tekstueel gecompliceerde talent van Amos en wordt al snel opgemerkt. Vele (tv)optredens en interviews volgen en Amos breekt door. Het VPRO-tv-programma "Lolapaloeza" reist naar Londen af voor een interview met Amos en een registratie van een aantal nummers. "Crucify" en "Silent All These Years" zijn bescheiden hits in de Verenigde Staten, "Winter" in Engeland. B-kantje van de single 'Crucify' is een cover van 'Smells like Teen Spirit' van Nirvana.
Twee liveconcerten uit deze periode verschijnen in 2008 op dvd ("Montreux, live 1991/1992").
1994-1997: Under the Pink en Boys for Pele.
Twee jaar later, in 1994, verschijnt "Under the Pink", opgenomen in Taos, New Mexico. Dit album is rijker qua arrangementen en borduurt voort op de thema's van "Little Earthquakes". Haar opvoeding in een streng religieus gezin blijft een belangrijke bron van inspiratie. In "Icicle" zingt ze over masturbatie terwijl haar familie beneden aan het bidden is. De geschiedenis van de Romanovs komt aan bod in het epische "Yes, Anastasia" en op "Past the Mission" zingt bewonderaar Trent Reznor van Nine Inch Nails de achtergrondvocalen. "Cornflake Girl" wordt een hit en het album een groot succes. "Under the Pink" is het eerste album waarop de Bösendorfer, de favoriete piano van Amos hoorbaar is. Ze experimenteert ook met een geprepareerde piano. Het resultaat hiervan is op "Bells for Her" te horen.
Verder neemt Amos de achtergrondvocalen van het nummer "I Wanna Get Back With You" van "Tom Jones" voor haar rekening, dat in 1994 uitkomt. In hetzelfde jaar ze helpt ze bij de oprichting van RAINN (Rape, Abuse &amp; Incest National Network), een Amerikaanse nonprofit-organisatie die hulp biedt aan slachtoffers van seksueel geweld. Amos blijft zich actief inzetten als ambassadeur voor deze organisatie. Ook in 1994 zingt ze een duet met haar grote idool Robert Plant, getiteld "Down By the Seaside". Dit nummer is te vinden op het album, "Encomium, a tribute to Led Zeppelin".
De verbroken relatie met haar partner en producer Eric Rosse is in thematisch opzicht bepalend voor haar volgende album, waarvoor ze zelf de productie in handen neemt. In 1996 verschijnt "Boys for Pele", deels opgenomen in een oude kerk in Ierland en in Louisiana. Dit is Amos' meest rauwe album, ze noemt het later haar 'punkrock' album. Cryptische teksten en onconventionele arrangementen gaan hand in hand met het gebruik van nieuwe instrumenten. De piano krijgt gezelschap van een klavecimbel (op 'Blood Roses' en 'Professional Widow'), een klavechord en harmonium. Van "Professional Widow" (waarover beweerd wordt dat het een sneer is naar Courtney Love) verschijnt een remix van de hand van Armand van Helden die in het clubcircuit een groot succes is en in Engeland de nummer-1 positie bereikt.
In januari 1996 brengt Amos onder andere een indrukwekkende, deels a capella gezongen, versie van de single "Caught a Lite Sneeze" in het tv-programma Twee Meter Sessies van Jan Douwe Kroeske. Ook speelt ze dit nummer, waarbij ze zichzelf begeleidt op een stoel, in het tv-programma Spijkers met koppen. Verder treedt ze op voor de serie 'Unplugged' van muziekzender MTV. In januari 1997 geeft Amos een uitverkocht benefietconcert voor RAINN in Madison Square Garden in New York. Het nummer Muhammad, My Friend, heeft een gastrol voor bevriende zanger Maynard James Keenan van de band Tool. Op verschillende nummers zorgt Steve Caton, haar eerdere bandmaatje, voor wat extra kleur op gitaar.
In dezelfde tijd zingt Amos op de dancehit "Blue Skies" van BT en schrijft ze het nummer "Siren" met componist Patrick Doyle voor de soundtrack van de film "Great Expectations", geregisseerd door "Alfonso Cuarón".
1998-2000: From the Choirgirl Hotel en To Venus and Back.
In 1998 trouwt Amos met geluidstechnicus Mark Hawley. Samen betrekken ze een verbouwde boerderij in Cornwall, waar ze hun eigen studio's inrichten.
De diverse miskramen van Amos zijn van belangrijke invloed op haar vierde solo-album, "From the Choirgirl Hotel", uit 1998. Ook in stijl betekent dit album een belangrijk keerpunt. De piano staat minder centraal en maakt plaats voor synthesizers en percussie.
Voor het eerst gaat Amos met een complete band op tournee: drummer Matt Chamberlain (onder andere Pearl Jam, Fiona Apple), bassist Jon Evans en Steve Caton op gitaar. Ook deze tournee is een groot succes en brengt haar ook naar grotere festivals als Glastonbury, Pinkpop en Rock Werchter.
Het botert niet meer tussen Amos en haar platenmaatschappij, maar ze zit contractueel nog vast. "To Venus and Back" uit 1999 begint als een verzameling uit haar uitgebreide catalogus van B-kanten om haar contract vol te maken. Maar dan blijkt dat Amos verschillende nieuwe nummers klaar heeft en wordt besloten om een dubbelalbum uit te brengen. Cd 1 ('Venus: Orbiting') bevat elf nieuwe liedjes en cd 2 (getiteld 'Venus Live: Still Orbiting') livenummers opgenomen tijdens de laatste tournee. Qua stijl doet het nieuwe album denken aan de voorganger, maar Amos wisselt nummers met complexe ritmes af met meer traditioneel op piano gebaseerde nummers.
Ter promotie van de cd in Nederland speelt Amos de single "Bliss" solo in het tv-programma "Laat de Leeuw". 
Tijdens een korte promotietournee ontdekte Amos dat ze opnieuw zwanger is en dit keer bevalt ze in het jaar 2000 van een gezonde dochter.
2001–2004: Strange Little Girls en Scarlet's Walk.
"Strange Little Girls" (2001) bevat 12 covers van nummers geschreven en gezongen door mannen, door Amos bekeken en herwerkt vanuit vrouwelijk perspectief. Amos gaat in op misogynie en wapengebruik (het spookachtige '97 Bonnie &amp; Clyde' van Eminem en 'Happiness Is a Warm Gun' van The Beatles, "I Don't Like Mondays" van de Boomtown Rats) en geeft een heel eigen interpretatie van "Raining Blood" van Slayer.
Nadat meningsverschillen met Warner/Atlantic tot een definitieve breuk met de platenmaatschappij leiden, verschijnt in 2002 "Scarlet's Walk" op het Epic-label. Het conceptalbum vertelt het verhaal van een vrouw die een fictieve reis maakt door de Verenigde Staten na 11 september. Thema's zijn de porno-industrie ("Amber Waves"), 11 september ("I Can't See New York"), godsdienstwaanzin ("Pancake") en haar pasgeboren dochter ("Gold Dust"). De single "A Sorta Fairytale" is haar grootste hit in de Verenigde Staten. De acteur Adrien Brody speelt haar geliefde in de bijbehorende video-clip.
In 2003 komt een album met muzikale hoogtepunten uit: "Tales of a Librarian," waarop ook twee nieuwe nummers staan ('Angels' en het nostalgische 'Snow Cherries from France'). Verder zingt Amos op twee nummers van de soundtrack van de film "Mona Lisa Smile" (met onder andere Julia Roberts). Ze is ook kort in de film te zien als zangeres op een bruiloft.
Naar aanleiding van de "Scarlet's Walk"-tournee verschijnt in 2004 "Welcome To Sunny Florida", een dvd met het laatste concert van de tournee in Florida en een bijbehorende cd met B-kanten uit de "Scarlet's Walk"-periode.
Samen met muziekjournalist Ann Powers schrijft Amos een autobiografie getiteld "Piece by Piece". Hierin gaat ze in op haar jeugd, haar inspiratiebronnen, haar niet al te rooskleurige ervaringen met de muziekindustrie en geeft ze een inkijkje in hoe bepaalde nummers tot stand zijn gekomen. Dit boek komt begin 2005 op de markt.
2005–2008: The Beekeeper en American Doll Posse.
Begin 2005 verschijnt Amos' tweede album op het Sony/Epic-label, "The Beekeeper". Centraal staat de rol van de vrouw en de oerzonde. Het album wordt gekenmerkt door gospelkoren, Cubaanse drums en het Hammondorgel. De single 'Sleeps With Butterflies' krijgt in Nederland redelijk wat airplay. 'Toast' is opgedragen aan haar broer, die in november 2004 overleed na een auto-ongeluk. Op "The Power of Orange Knickers" zingt de Ierse singer-songwriter "Damien Rice" mee.
Op 14 februari 2006 verschijnt een dvd met daarop bijna alle videoclips uit Amos' carrière onder de titel "Fade to Red."
Op 26 september 2006 komt het verzamelwerk "A Piano: The Collection" uit. Een box van 5 cd's met eerder ongebruikt materiaal, demo's, nieuwe gemixte studioversies en een aantal nieuwe nummers, waaronder het mythologische 'Zero Point', dat stamde uit de tijd van "To Venus and Back" en 'Walk to Dublin', dat de eerste single van "Boys for Pele" had moeten worden, maar na onenigheid met de platenmaatschappij van het album werd gehaald.
Eind april 2007 komt Amos' negende studioalbum uit, getiteld "American Doll Posse". Dit album kent muzikaal gezien wat meer (glam)rockinvloeden. Op dit nieuwe conceptalbum werkte Amos met vijf pseudoniemen: Santa, Pip, Clyde, Isabel en Tori. Deze personages zijn gebaseerd op godinnen uit de Griekse mythologie en belichamen volgens Amos de verschillende archetypen van de vrouw. Eerste single 'Big Wheel' is een behoorlijk succes in de Verenigde Staten, waar hij de top 10 haalt van de alternatieve hitlijsten. Omdat Amos in het nummer zingt dat ze een 'MILF' (Mother I'd Like to Fuck) is, is het nummer omstreden en moet ze die passage overslaan in enkele Amerikaanse tv-optredens.
In april speelt Amos een aantal nummers van haar nieuwe album live in het Utrechtse café Florin voor het radioprogramma "Spijkers met koppen". Op 28 mei 2007 start Amos in Rome aan een Europese tournee, waarbij ze op 3 juni in de Heineken Music Hall te Amsterdam verschijnt en ook op verschillende festivals, zoals Rock Werchter, acte de présence geeft.
2008–2011: Abnormally Attracted to Sin en Midwinter Graces.
Op 2 december 2008 wordt het nieuws naar buiten gebracht dat ondanks Amos' nieuw verworven onafhankelijke status als artiest, ze haar nieuwe album uitbrengt met hulp van Universal Records. "Abnormally Attracted to Sin" verschijnt op 18 mei 2009. De 'limited edition' van het album (Amos' tiende soloplaat) bevat een dvd met zogenaamde 'visualettes', videoclips die elk van de nummers vergezellen.
Ook in 2009 gaat ze weer uitgebreid op tournee, met band. In mei speelt ze enkele nummers live in het VPRO radioprogramma 3voor12Radio op 3FM.
In november 2009 brengt Amos "Midwinter Graces" uit, een cd met winterse liedjes en bewerkte traditionele kerstliederen. Ook worden twee registraties van optredens op het Montreux Jazz Festival uit 1991 en 1992 onder de titel 'Live at Montreux 1991/1992' op CD en DVD uitgebracht.
Verder zijn Amos's vocalen te horen op twee nummers van "Here Lies Love"', een conceptalbum en rockmusical van "David Byrne" en "Fatboy Slim" (april 2010).
Op 8 oktober 2010 geeft Amos een concert in een uitverkochte Heineken Music Hall te Amsterdam. Ze is uitgenodigd door het Metropole Orkest in het kader van De Week Van Het Metropole. Volgens Amos viel het niet mee om het orkest bij te houden, gewend als ze is om haar eigen tempo te bepalen en te improviseren als ze in ademnood komt. Toch bevalt de samenwerking blijkbaar goed,want in 2011 maakt ze bekend dat ze samen met het Metropole Orkest werkt aan een album ter viering van het twintigjarig bestaan van haar debuut "Little Earthquakes".
Met scenarioschrijver Samuel Adamson is Amos al enkele jaren bezig met een musicalbewerking van een sprookje uit 1864 van George MacDonald, 'The Light Princess'. Deze musical zou in 2011 in het Britse National Theatre in première gaan, maar werd later tot nader order uitgesteld.
2011–2015: Night of Hunters, Gold Dust en Unrepentant Geraldines.
In 2011 verschijnt "Night of Hunters", op het klassieke label Deutsche Grammophon. Een cyclus van 14 nummers, alle, op een uitzondering na, variaties op bekende en minder bekende werken uit de klassieke muziek, waaronder die van Schubert, Chopin, Satie, Granados en Debussy. De kritieken op het album zijn overwegend positief. In Duitsland ontvangt Amos een Echo Klassik Award voor het album.
In de tweede helft van 2011 toert Amos met het Apollon Musagète strijkkwartet door Europa en Noord-Amerika. In Nederland worden Eindhoven en Amsterdam aangedaan. Ze spelen nummers van "Night of Hunters" en ouder werk krijgt een strijkkwartet make-over.
In 2012 wordt haar debuutalbum "Little Earthquakes" 20 jaar. Reden om een cd uit te brengen met eerder werk in nieuwe arrangementen, begeleid door het Metropole Orkest. "Gold Dust" verschijnt in oktober 2012, ook weer bij Deutsche Grammophon. Een kort optreden in De Wereld Draait Door gaat vooraf aan een tournee met het Metropole Orkest. Ze treden op in Rotterdam, Brussel, Berlijn en in de Royal Albert Hall in Londen. Voor het optreden in Warschau maakt Amos gebruik van een Pools orkest.
In september 2012 gaat eindelijk de lang verwachte musical "The Light Princess" in première in het Royal National Theatre in Londen. De kritieken zijn positief. De musical én hoofdrolspeelster Rosalie Craig zijn genomineerd in de categorieën beste musical en beste musical performance voor een "Evening Standard Award". Rosalie Craig wint de prijs.
In mei 2014 verschijnt "Unrependant Geraldines", Amos' 14e studioalbum. Ze noemt het ‘secret sonic selfies’, geschreven en opgenomen zonder andere muzikanten in haar eigen studio, tussen het werken aan de musical en andere muzikale samenwerkingsprojecten door. Haar man neemt de gitaar- en drumpartijen voor zijn rekening. Tijdens de daaropvolgende solo-tournee is ze in Nederland in Rotterdam en in het Concertgebouw in Amsterdam te zien. Hier speelt ze een coverversie van Madonna's "Frozen". Gedurende de tournee door Europa, Noord-Amerika, Zuid-Afrika en Australië schudt Amos elk concert een aantal nieuwe covers op verzoek van het publiek uit haar mouw, waaronder "Jolene" van Dolly Parton en "Creep" van Radiohead.
In 2015 verschijnen de geremasterde cd's van "Little Earthquakes" en "Under the Pink", met op de deluxe versies b-kantjes als bonusmateriaal. Verder brengt "Mercury Classics" de soundtrack van de musical "The Light Princess" uit, met vertolkingen van de originele cast van de musical, plus drie bonustracks, waarvan er twee gezongen door Amos zelf.
2016-2020: Native Invader, boek Resistance en Christmastide.
De geremasterde versie van "Boys for Pele" komt in 2016 uit, aangevuld met b-kantjes en ander bonusmateriaal, waaronder het niet eerder uitgebrachte 'To the Fair Motormaids of Japan'.
Voor de Netflix-film Audrie &amp; Daisy, gebaseerd op het ware verhaal van twee tienermeisje die het slachtoffer werden van verkrachting en cyber-pesten, schrijft Amos het nummer "Flicker."
Het album "Native Invader" komt uit op 8 september 2017. De nummers zijn geïnspireerd door de verkiezing van Donald Trump en de ziekte van haar moeder, die werd getroffen door een zware hersenbloeding. Het album krijgt goede kritieken. Naast een aantal vertrouwd klinkende pianoballads, zijn er ook de Beatleske single "Cloud Riders," het psychedelische "Wildwood" en het folky "Climb."
Eind 2017 toert Amos door Europa en de VS. Veel nummers van "Native Invader" worden tijdens deze tournee niet gespeeld. Ze zijn volgens Amos te veel geproduceerd om solo te spelen. Uitzondering is de single "Reindeer King", die wel regelmatig wordt vertolkt.
Amos lijkt inmiddels vrede te hebben gesloten met haar 'valse start', haar eerdere mislukte debuut onder de bandnaam "Y Kant Tori Read". Live speelt ze al jaren een aantal nummers van dit album solo, zoals "Cool on Your Island" en "Etienne". Het gelijknamige album uit 1988, wordt eind 2017 digitaal opnieuw uitgebracht.
Op 22 mei 2019 ontvangt Amos de 'George Peabody Medal for Outstanding Contributions to Music in America’.
Op verzoek van fantasy-schrijver en zeer goede vriend (en peetvader van haar dochter) Neil Gaiman, zingt ze het slotnummer "A Nightingale Sang In Berkeley Square" in voor de tv-miniserie Good Omens, gebaseerd op zijn gelijknamige boek uit 1990.
Op 5 mei 2020 komt Amos' tweede boek getiteld 'Resistance' uit. Hierin vertelt ze aan de hand van een aantal van haar nummers over de keuzes die ze maakte in haar carrière, over haar tijd als bar-pianiste in Washington en de tijd vlak na de aanslag in New York op 11 september. Bij Amos is het persoonlijke politiek en het politieke persoonlijk. Binnen twee weken na verschijning staat het boek in de New York Times bestsellerlijst.
In december 2020 brengt Amos de ep 'Christmastide' uit. Hierop staan vier nieuwe nummers, bedoeld als troost voor iedereen die het moeilijk heeft in de decembermaand vanwege de coronapandemie.
2021: Ocean to Ocean.
Op 29 oktober 2021 verschijnt Ocean to Ocean, het zestiende studioalbum van Tori. Amos schrijft en neemt het album op tijdens de lockdown in haar studio en woonplaats in Cornwall, Groot-Brittannië. De bijdragen van drummer Matt Chamberlain komen vanuit zijn studio in LA, Jon Evans draagt zijn baspartijen bij vanuit San Francisco en de strijkersarrangementen van John Philip Shenale vanuit New York. Haar dochter draagt bij aan de achtergrondvocalen en haar man neemt de gitaarpartijen voor zijn rekening.
Tori zegt zich met dit album uit haar eigen 'privéhel' geschreven te hebben. Haar moeder en haar beste vriendin stierven kort na elkaar in 2019, Tori zat meer dan een jaar in isolatie op het Engelse platteland en kon niet reizen en optreden, haar lust en haar leven. Tel daar gebeurtenissen zoals de bestorming van het Capitool in haar thuisland Amerika en het gemis van haar familie bij op en Tori zat begin 2021 in een diep dal. Het album gaat over verlies en omgaan met tegenslagen. In de eerste single "Speaking with Trees", een verrassend upbeat nummer met Keltische invloeden, zingt ze over het begraven van de as van haar moeder onder een boomhut. Andere nummers zijn het met strijkers verfraaide "Swim to New York State" en het op drum and bass geïnspireerde "Spies." In het soms naar The Police neigende "29 Years" blikt ze terug op haar carrière. Het album sluit af met een tango. In Birthday Baby zingt ze 'You don't need a party for a party dress', troostende woorden. Het album krijgt over het algemeen uitstekende kritieken. In 2022 en 2023 volgt de Ocean to Ocean toernee door Europa en Noord-Amerika.

</doc>
<doc id="19770" url="https://nl.wikipedia.org/wiki?curid=19770" title="Mary J Blidge">
Mary J Blidge



</doc>
<doc id="19772" url="https://nl.wikipedia.org/wiki?curid=19772" title="Windows">
Windows



</doc>
<doc id="19775" url="https://nl.wikipedia.org/wiki?curid=19775" title="Zwijndrecht">
Zwijndrecht



</doc>
<doc id="19776" url="https://nl.wikipedia.org/wiki?curid=19776" title="Kostprijs">
Kostprijs

De (integrale) kostprijs van een product of dienst bestaat uit de totale kosten (financieel) die gemaakt worden voor het produceren of leveren van het product of de dienst. Volgens de definitie van prof. Theodore Limperg wordt onder het begrip kostprijs verstaan: "de kwantitatieve voorstelling van het offer, dat de producent brengt bij ruil van de door hem op een markt aangeboden goederen of diensten." In grote lijnen kan bij het bepalen van een kostprijs door de ondernemer gekozen worden uit de integrale kostprijsmethode (ook wel absorption costing genoemd) en de directe kostenmethode (ook wel direct costing genoemd). De hoogte van de kostprijs kan afhankelijk zijn van de vaste kosten, variabele kosten, normale productie en werkelijke productie.
Directe en indirecte kosten.
Bij het bepalen van de kostprijs speelt vervolgens nog de vraag hoe de verschillende kosten binnen de onderneming aan de producten toegerekend kunnen worden. Over het algemeen is dit voor de directe kosten relatief eenvoudig: doorgaans kunnen deze kosten gedeeld worden door het aantal vervaardigde producten om per stuk de kosten te berekenen. De toerekening van indirecte kosten levert over het algemeen meer problemen op, aangezien er geen directe relatie tussen deze kosten en het product bestaat.
In de praktijk worden verschillende vormen van kostprijsberekening gehanteerd: de delingsmethode, de equivalentiemethode, de opslagmethode, de kostenplaatsenmethode en ten slotte de wat aparte vorm van Activity-based Costing. Het gaat bij ieder van deze methoden dus om de vraag hoe de indirecte kosten op een juiste wijze toegerekend kunnen worden binnen de kostprijs van goederen of diensten. 
Delingsmethode.
De delingsmethode of delingscalculatie is vooral in gebruik bij een organisatie die een enkele dienst verricht of soort goederen produceert. De som van de indirecte kosten wordt eenvoudigweg gedeeld door het aantal producten (prestaties) om zo op het bedrag per eenheid te komen. Eigenlijk wordt het verschil tussen directe en indirecte kosten in deze methode verwaarloosd. Beide kosten worden immers gedeeld door het aantal stuks om tot een aandeel in de kostprijs te komen. 
Equivalentiemethode.
De equivalentiemethode is juist geschikt wanneer een organisatie meerdere diensten verricht of een onderneming meerdere goederen levert. Wordt bijvoorbeeld met behulp van dezelfde machine een aantal soorten product bewerkt of gemaakt, dan zou de onderneming moeten vastleggen hoeveel uur en bewerkingstijd is voor iedere soort product. Vervolgens worden de totale indirecte kosten volgens deze verdeelsleutel aan de producten toegerekend.
Opslagmethode.
Voor een bepaalde periode worden de verschillende soorten directe en indirecte kosten begroot. Vervolgens worden de indirecte kosten bepaald als percentage van het totaal van de directe kosten of van een van de directe kostensoorten, bijvoorbeeld de directe lonen. De integrale kostprijs wordt berekend door voor ieder soort product de directe kosten te bepalen en vervolgens een opslagpercentage voor indirecte kosten hierop toe te passen. Directe kosten plus indirecte kosten geven de integrale kostprijs. Het opslagpercentage kan ook goed bij de budgettering gebruikt worden. Indien een onderneming of een afdeling van een onderneming slechts één soort product maakt, zijn er eigenlijk geen indirecte kosten omdat dan alle kosten op dat product betrekking hebben. In dat geval kan de kostprijs ook worden berekend met de formule k = C/N + V/W. 
In deze formule staan de variabelen voor de volgende betekenissen: 'k' is de kostprijs; 'C' zijn de constante kosten; 'N' is de normale productie; 'V' zijn de variabele kosten en 'W' is de werkelijke productie.
Kostenplaatsmethode.
Bij deze methode wordt de onderneming (of organisatie) onderverdeeld in een stelsel van kostenplaatsen. Een kostenplaats is een reëel of fictief bedrijfsonderdeel waar een bepaalde, homogene prestatie wordt geleverd. Er wordt gesproken van eindkostenplaatsen als dit een gemeten prestatie is, rechtstreeks geleverd aan een hoofdkostendrager (=eindproduct). Er wordt gesproken van een hulpkostenplaats als dit een gemeten prestatie is ten behoeve van een andere kostenplaats. Er wordt gesproken van een algemene kostenplaats, als de prestatie niet wordt gemeten of niet kan worden gemeten. Kostenplaatsen kunnen bijvoorbeeld personeelsleden zijn. Iedere kostendrager krijgt dan een kostenplaatsnummer toegekend. Er kan per personeelslid worden beoordeeld hoeveel tijd men besteed aan activiteiten als verkoop, marketing, inkoop etc zodat de loonkosten in deze verhouding toegerekend kunnen worden. 
De indirecte kosten worden toegerekend aan de kostenplaatsen. Per kostenplaats wordt de normale bezetting bepaald. Op basis van de gebudgetteerde kosten per kostenplaats en de normale bezetting per kostenplaats kan voor iedere kostenplaats een kostprijstarief per prestatie-eenheid worden vastgesteld.
Telkens wanneer in een bepaalde kostenplaats de prestatie wordt geleverd, wordt het kostprijstarief van deze kostenplaats naar de afnemende kostenplaats of de betreffende kostendrager doorberekend. Op deze wijze worden de indirecte kosten naar de eenheden eindproduct verbijzonderd. Per kostenplaats kunnen de kosten worden beheerst. Ook kan per kostenplaats de bezetting van de capaciteit worden beheerst.
De kostenplaatsenmethode is veelal in gebruik bij grotere organisaties en ook bij non-profit organisaties zoals bepaalde overheidsinstellingen.
Activity-based costing.
Robert S. Kaplan en W. Bruns introduceerden Activity-based costing in 1987 in hun boek "Accounting and Management: A Field Study Perspective"., waarin indirecte kosten worden toegerekend op activiteitenniveau, in plaats van op homogeen bedrijfsonderdeel. Qua systematiek vertoont deze methode sterke overeenkomst met de kostenplaatsenmethode. Hier worden de indirecte kosten echter toegerekend aan activiteiten, gebundeld in activiteitencentra. Onderkenning van de activiteiten en definiëring van de activiteitencentra geschieden met behulp van een waardeketen - en activiteitenanalyse.
Per activiteitencentrum wordt de meest kenmerkende activiteit tot "cost driver" benoemd. Per cost driver wordt een tarief vastgesteld op basis van de toegerekende (gebudgetteerde) kosten van de activiteiten en het verwachte aantal malen dat de betreffende activiteit in de betreffende periode zal plaatsvinden. Daarbij laat men geen bezettingsresultaten ontstaan. Ligt het aantal malen dat de cost driver wordt gebruikt lager dan verwacht, dan stijgt het tarief per keer. Zo kan de achteraf bepaalde integrale kostprijs afwijken van de vooraf gecalculeerde kostprijs.

</doc>
<doc id="19777" url="https://nl.wikipedia.org/wiki?curid=19777" title="Miss Congeniality">
Miss Congeniality

" Miss Congeniality " is een komische Amerikaanse film uit 2000 met Sandra Bullock in de hoofdrol. In 2005 krijgt de film een vervolg met "".
Verhaal.
FBI-agente Gracie Hart (Bullock) gaat undercover als Miss USA om een aanslag op de missverkiezingen te voorkomen. Ze moet, om uit te kunnen komen voor een van de staten, een uitgebreide cursus vrouwelijkheid ondergaan. Dit valt niet mee omdat ze een mannelijk karakter heeft...

</doc>
<doc id="19778" url="https://nl.wikipedia.org/wiki?curid=19778" title="Bouvet (eiland)">
Bouvet (eiland)

Bouvet of Bouveteiland (Noors: "Bouvetøya") is een Antarctisch eiland, gelegen op 54° 26' ZB, 3° 24' OL, in de zuidelijke Atlantische Oceaan. Het eiland is een onbewoond afhankelijk gebied van Noorwegen en is het meest afgelegen eiland in de wereld. Het dichtstbijzijnde stuk land is de 1700 km zuidelijker gelegen Prinses Astridkust, een deel van Koningin Maudland in Antarctica. Het dichtstbijzijnde bewoonde gebied is het eiland Tristan da Cunha dat 2260 km ten noorden van Bouvet ligt. Zuid-Afrika is ongeveer 2600 km van Bouvet verwijderd. 
Aangezien Bouvet ten noorden van de parallel op 60° ZB ligt, valt het eiland niet onder het Verdrag inzake Antarctica.
Beschrijving.
Het kleine eiland van 49 km² is eigenlijk de top van de vulkaan Olavtoppen die voor 93% door een gletsjer wordt bedekt. Het is onbewoond en dient officieel als meteorologisch station. Het eiland is 9 km lang en 7,5 km breed en heeft een omtrek van 30,5 km. 
Bouvet geniet voor een onbewoond eiland relatief veel belangstelling vanwege het eigen topleveldomein, .bv, dat door Noorwegen wordt beheerd, maar waarop niet geregistreerd kan worden. Veel internetapplicaties bieden desalniettemin bij de landkeuze de mogelijkheid om Bouvet te kiezen.
Geschiedenis.
Het eiland is in 1739 ontdekt door de Franse marineofficier Jean-Baptiste Bouvet de Lozier en kreeg zo zijn naam.
Op 10 december 1825 werd door de Britten (in de persoon van kapitein Norris) aanspraak gemaakt op het eiland onder de benaming Liverpool Island.
In 1927 namen de Noren (geleid door Lars Christensen, die het claimde op 1 december) het in onder de benaming Bouvetøya en in 1929 zagen de Britten van hun aanspraak af.
Op 21 juni 1957 werd het, evenals het Peter I Eiland, bij Dronning Maud Land (op het Antarctische vasteland) gevoegd, als deel van het Noors Antarctisch Territorium, een afhankelijkheid van de Noorse kroon zonder permanente bevolking, beheerd door het Norsk Polarinstitutt (Noors Polair Instituut). In 1971 werden Bouvet en de omringende wateren tot natuurreservaat verklaard.
Natuur.
Het ruige klimaat en vastgevroren landschap beperken de aanwezige vegetatie tot schimmels (ascomyceten waaronder korstmossen) en niet-vasculaire planten (mossen en levermossen). De flora is typisch voor het Zuidelijke Oceaangebied en is plantengeografisch vergelijkbaar met die van de Zuidelijke Sandwicheilanden en de Zuidelijke Shetlandeilanden. Hoewel reeds ijsalgen zijn waargenomen is vegetatie vanwege de ijslaag beperkt. De overige vegetatie bevindt zich in sneeuwvrije gebieden zoals nunataks en overige toppen, kliffen aan de kust en stranden. Bij Nyrøysa zijn vijf soorten mossen, zes ascomyceten (waaronder vijf korstmossen) en twintig algen waargenomen. De meeste sneeuwvrije gebieden zijn zo steil en onderhevig aan lawines zodat er enkel bepaalde soorten korstmossen en algen levensvatbaar zijn. Er zijn zes endemische ascomyceten waarvan er drie korstmossen zijn.
Het eiland is als "Important Bird Area" aangewezen door BirdLife International vanwege zijn belang als broedplaats voor zeevogels. In 1978-79 waren er naar schatting 117.000 broedende pinguïns op het eiland, voornamelijk macaronipinguïns, maar in mindere mate ook stormbandpinguïns en adeliepinguïns. Dit aantal werd in 1989-90 op slechts 62.000 geschat. Nyrøysa is de belangrijkste pinguïnkolonie, maar ook bij Posadowskybreen, Kapp Circoncision, Norvegiaodden en Larsøya zijn belangrijke kolonies. Met 100.000 in aantal is de grijze stormvogel veruit de meest voorkomende vogelsoort op Bouvet die geen pinguïnsoort is. Andere broedende zeevogels betreffen de Kaapse stormvogel, de Antarctische prion, het Wilsons stormvogeltje, het zwartbuikstormvogeltje, de subantarctische grote jager, de zuidelijke reuzenstormvogel, de sneeuwstormvogel, de dunbekprion en de zuidpoolstern. Van de kelpmeeuw wordt vermoed dat hij in het verleden op het eiland broedde. Niet-broedende vogels die op Bouvet kunnen worden aangetroffen zijn de koningspinguïn, de grote albatros, de wenkbrauwalbatros, de campbellalbatros, de Atlantische geelneusalbatros, de zwarte albatros, de roetkopalbatros, de noordelijke reuzenstormvogel, de Antarctische stormvogel, de blauwe stormvogel, de donsstormvogel, de Kerguelenstormvogel, de witkopstormvogel, de duifprion, de witkinstormvogel, de grote pijlstormvogel, het alkstormvogeltje, de zuidpooljager en de kleine jager.
De enige gewervelden op Bouvet die geen vogels zijn, zijn zeeroofdieren, met name de zuidelijke zeeolifant en de Kerguelenzeebeer die beide op het eiland jongen werpen. In 1998-99 waren er 88 zuidelijke zeeolifantjongen en ongeveer 13.000 zeebeerjongen bij Nyrøysa. De bultrug en de orka kan men in de omliggende waters zien.
Politiek en overheid.
Bouvet is een van de drie afhankelijke gebieden van Noorwegen. In tegenstelling tot Koningin Maudland en Peter I-eiland, die onder het Verdrag inzake Antarctica vallen, wordt Bouvet niet betwist. De status van afhankelijk gebied brengt met zich mee dat het eiland geen deel uitmaakt van het Koninkrijk Noorwegen, maar desalniettemin onder Noorse soevereiniteit valt. Dit betekent dat het eiland kan worden afgestaan zonder het eerste artikel van de Noorse Grondwet te schenden. De Noorse administratie over het eiland is in handen van het departement "Polaravdelingen" van het Ministerie van Justitie, dat, gevestigd in Oslo, instaat voor aangelegenheden in de poolgebieden.
De annexatie van het eiland wordt geregeld door een wet van 24 maart 1933. Deze stelt vast dat het Noorse privaat-, proces- en strafrecht op het eiland van toepassing zijn, in aanvulling op andere wetten die uitdrukkelijk verklaren dat ze op het eiland gelden. Verder bepaalt de wet dat alle land aan de staat toebehoort en verbiedt ze de opslag en het tot ontploffen brengen van radioactieve stoffen. Bouvet werd de ISO 3166-2-code aangewezen en werd vervolgens het landelijk topleveldomein .bv toegekend op 21 augustus 1997. De domeinnaam wordt door Norid beheerd, maar is niet in gebruik. De exclusieve economische zone rond het eiland omvat een gebied van 441,174 km².
In populaire cultuur.
Het eiland speelt een prominente rol in het avonturenverhaal "De greep van het ijs" (1962) van Geoffrey Jenkins. In "Het ijspaleis" (1993) wijdt Boudewijn Büch een uitgebreid hoofdstuk aan Bouvet. Hierin beschrijft hij aan de hand van alle literatuur die hij kon vinden de geschiedenis en topografie van Bouvet. Het eiland komt ook voor in de boeken "Warhead" (2005) van Andy Remic en "Batmans Schönheit" (2010) van Heinrich Steinfest.
De film "Alien vs. Predator" (2004) speelt zich af op het eiland. In de film wordt verwezen met de Noorse naam "Bouvetøya", hoewel in de niet-beoordeelde editie van de film een satelliet zich op een eiland richt dat zich geografisch in de omgeving van Peter I-eiland situeert.

</doc>
<doc id="19779" url="https://nl.wikipedia.org/wiki?curid=19779" title="Sandra Bullock">
Sandra Bullock

Sandra Annette Bullock (Arlington, Virginia, 26 juli 1964) is een Amerikaanse actrice. Ze won onder meer een Oscar voor beste actrice, een Golden Globe en een Screen Actors Guild Award voor haar rol in "The Blind Side". Ook voor haar rollen in "While You Were Sleeping" en "Miss Congeniality" werd ze genomineerd voor een Golden Globe. Daarnaast won Bullock meer dan 25 andere acteerprijzen, waaronder een American Comedy Award en de People's Choice Award voor de favoriete actrice van het jaar in 1996, 1997, 1999, 2006, 2009, 2010, 2014 en 2016.
Bullock kreeg op 24 maart 2005 een ster op de Hollywood Walk of Fame.
Biografie.
Bullock is de dochter van de Duitse operazangeres Helga Meyer en een Amerikaanse parttime stemcoach. Ze woonde tot haar twaalfde in het Duitse Neurenberg. Daardoor spreekt ze naast Engels ook Duits. Daarna verhuisde de familie naar Washington D.C..
Als kind deed Bullock aan ballet en op de middelbare school was ze een cheerleader. Ze studeerde aan de East Carolina University in Greenville, North Carolina, maar onderbrak haar studie om te gaan acteren. Ze vertrok naar Manhattan om audities te doen en had verschillende baantjes om intussen aan de kost te komen. Bullock vatte later haar studie weer op en behaalde een bachelor aan de East Carolina University.
Acteercarrière.
In 1987 maakte Bullock haar officiële filmdebuut in "Hangmen". Haar eerste grote film volgde in 1993 in de vorm van actiefilm "Demolition Man", waarin ze naast Sylvester Stallone en Wesley Snipes speelt. Datzelfde jaar speelde ze ook in "The Vanishing", een film gebaseerd op Het Gouden Ei van Tim Krabbé. Bullock beleefde haar grote doorbraak in 1994 in "Speed", waarin ze samen met Keanu Reeves de passagiers van een bus probeert te behoeden voor een bomexplosie. In 1995 speelde ze hoofdrollen in de romantische komedie "While You Were Sleeping" en de thriller "The Net".
In 1996 verscheen Bullock met Matthew McConaughey in de thriller "A Time to Kill", gebaseerd op het boek van John Grisham en in de oorlogsfilm "In Love and War", over Ernest Hemingway. In 1997 kwam er met "" een geflopt vervolg op "Speed". De film werd massaal afgekraakt en kreeg een Golden Raspberry Award voor slechtste vervolg op een film. Een jaar later speelde Bullock samen met Nicole Kidman als heks in "Practical Magic". Ook sprak ze de stem in van Mirjam in de animatiefilm "De prins van Egypte". In 1999 speelde ze "Forces of Nature" met Ben Affleck.
Het jaar 2000 brengt positieve reacties wanneer ze in "Miss Congeniality" de rol van FBI-agente Gracie Hart vertolkt. Datzelfde jaar speelt ze een alcoholiste in "28 Days". Na een jaar pauze is Bullock in 2002 te zien in de thriller "Murder by Numbers", de komedie "Divine Secrets of the Ya-Ya Sisterhood" en de romantische komedie "Two Weeks Notice". In 2004 speelt ze mee in de dramafilm "Crash", die een Oscar wint voor beste film. Haar rol als racistische vrouw hierin vormt een stijlbreuk met de charmante, wat chaotische personages die ze doorgaans speelt. In 2005 speelt ze nogmaals Gracie Hart in "".
In 2006 speelde ze opnieuw samen met Keanu Reeves maar dan in "The Lake House". In 2007 was ze te zien in de thriller "Premonition". In 2009 heeft ze in drie films gespeeld, "The Proposal", "All About Steve" en "The Blind Side". Zij werd in 2010 de eerste die in hetzelfde jaar een Golden Raspberry Award voor slechtste actrice ("All About Steve") en een Oscar voor beste actrice ("The Blind Side") ontving.
Persoonlijk leven.
Bullock had verschillende relaties met filmtegenspelers: Tate Donovan ("Love Potion No. 9"), Matthew McConaughey ("A Time to Kill"), Steve Buscemi ("28 Days") en Ryan Gosling ("Murder by Numbers"). 
In 2004 leerde Bullock Jesse Gregory James, de presentator van het televisieprogramma "Monster Garage", kennen, met wie ze op 16 juli 2005 trouwde. Samen startten ze in 2006 een adoptieprocedure die in januari 2010 uitmondde in de adoptie van een baby; een jongen. Bij haar echtscheiding op 28 juni 2010 kreeg ze de volledige voogdij toegewezen.
Bullock vertelde in december 2015 dat ze een tweede kind had geadopteerd en verscheen op de cover van "People magazine" met haar toen driejarige nieuwe dochter.
Sinds medio 2015 had Bullock een relatie met fotograaf Bryan Randall tot zijn overlijden in 2023.

</doc>
<doc id="19780" url="https://nl.wikipedia.org/wiki?curid=19780" title="Algemene Wet Bijzondere Ziektekosten">
Algemene Wet Bijzondere Ziektekosten

De Algemene Wet Bijzondere Ziektekosten (AWBZ) is een voormalige in Nederland verplichte, collectieve ziektekostenverzekering voor niet individueel verzekerbare ziektenkostenrisico's. Verzekerd voor de AWBZ waren ingezetenen van Nederland en niet-ingezetenen van Nederland die bepaalde inkomsten in Nederland genoten. De AWBZ was een van de zogenoemde verplichte volksverzekeringen. De wet is vervallen met ingang van 1 januari 2015.
Sinds 2015 wordt de extramurale zorg door de gemeenten geregeld. De overblijvende delen van de AWBZ zijn omgevormd tot de Wet langdurige zorg.
De overheid onderscheidt drie compartimenten in de zorg:
Op grond van de AWBZ is iedere Nederlander verzekerd tegen de kosten van onverzekerbare medische risico's en langdurige zorg (na 366 dagen). Deze worden niet door de zorgverzekering vergoed. De vergoeding kan op twee manieren plaatsvinden: Zorg in Natura (ZIN) en het persoonsgebonden budget (pgb). In het laatste geval krijgt de rechthebbende een bepaald budget toegekend. De uitvoering van zowel ZIN als het pgb verloopt via het zorgkantoor.
Geschiedenis.
Deze wet verving verscheidene eerdere wetten en regelingen, zoals de Wet op de bejaardenoorden. Per 1 januari 1968 is de wet AWBZ ingegaan.
Tot 2003 zijn veel aanvullende regels gemaakt om de AWBZ aan te passen aan veranderende maatschappelijke trends. De regelgeving werd daardoor complex en bureaucratisch. Een grondiger herziening was noodzakelijk, ook om inhoudelijke redenen. Een van deze redenen is de prijsstijging van de AWBZ. Het kabinet hoopt door meer marktwerking de prijsstijging tegen te gaan. In de gemoderniseerde AWBZ krijgt de vrager een meer centrale plaats, de aanbiedersmarkt wordt meer open en zorgverzekeraars en zorgkantoren krijgen een actievere rol in het inkoopbeleid. De verantwoordelijkheden tussen diverse partijen in de zorgketen (Centrum Indicatiestelling Zorg (CIZ), zorgkantoor, zorgaanbieder) worden duidelijker onderscheiden. De stappen in de modernisering maken het mogelijk dat cliënten zelf de zorg inkopen, bij de aanbieder die zij wensen en op de plaats van hun keuze. Met andere woorden: centrale aanbodsturing maakt plaats voor decentrale vraagsturing. Dit wordt mogelijk gemaakt door het afschaffen van het verplicht contracteren door zorgkantoren. Hierdoor kunnen andere bedrijven op de markt komen en de AWBZ uitvoeren. Het gevolg hiervan is dat er geconcurreerd wordt.
Tot april 2003 hadden cliënten van de AWBZ voornamelijk van doen met zorg in natura. Indien zij geïndiceerd waren en zorg kregen gebeurde dit zonder dat zij geconfronteerd werden met de bijbehorende kosten.
De Algemene Wet Bijzondere Ziektekosten is sinds 2003 geleidelijk vervangen door andere wetten, waaronder de Zorgverzekeringswet. Sinds 1 januari 2015 is de AWBZ geheel vervallen.
Wijzigingen in de AWBZ na 2003.
Per 1 januari 2007 is de huishoudelijke verzorging overgegaan in de Wet maatschappelijke ondersteuning (WMO). De uitvoering van de AWBZ ligt bij de zorgverzekeraars en de uitvoering van de WMO ligt bij de gemeenten. Een ander technisch verschil tussen beide wetten is dat de AWBZ zorg in rechte afdwingbaar is en dat de WMO een voorziening is (niet in rechte afdwingbaar).
Vanaf 1 juli 2007 worden indicaties voor langdurige opname in een AWBZ-instelling afgegeven in de vorm van een zorgzwaartepakket (ZZP).
Tot en met 31 december 2008 kon ook een ernstig psychosociaal probleem reden zijn voor een AWBZ-indicatie. Per 1 januari 2009 is deze grondslag komen te vervallen. Er is nu een diagnose nodig binnen een van de andere grondslagen om in aanmerking te kunnen komen voor AWBZ-zorg.
Per 1 januari 2009 zijn de functies ondersteunende begeleiding en activerende begeleiding komen te vervallen. De activiteiten die binnen deze functies vielen, zijn deels overgegaan naar de nieuwe functie begeleiding en deels onder de functie behandeling komen te vallen. Ook valt een deel van de activiteiten niet meer onder de AWBZ. Zo zijn de welzijnsactiviteiten overgeheveld naar de WMO en vallen daarmee onder de verantwoordelijkheid van de gemeenten.
Grondslag voor AWBZ-zorg.
Om in aanmerking te komen voor AWBZ-zorg moet er een medische reden (grondslag) aanwezig zijn waardoor iemand bepaalde activiteiten niet zelfstandig kan verrichten maar hierbij hulp nodig heeft.
De volgende grondslagen kunnen recht geven op AWBZ-zorg:
Het moet hierbij in alle gevallen gaan om aandoeningen/beperkingen waardoor iemand langdurig/blijvend hulp nodig heeft. Voor problemen waarvoor nog behandeling (vanuit het tweede compartiment) mogelijk is kan slechts in uitzonderingsgevallen, kortdurend AWBZ-zorg worden ingezet. Namelijk daar waar ernstige problemen ontstaan wanneer dit niet gebeurt en inzet van AWBZ-zorg geen negatieve invloed heeft op het verdere herstel.
Een psychosociaal probleem is geen reden voor een AWBZ-indicatie.
Dekking.
De AWBZ geeft recht op verpleging en verzorging in een: 
of in
of
Verder vallen onder de AWBZ: 
Artikel 6 bepaalt dat de verzekerden aanspraak hebben op zorg ter voorkoming van ziekten en ter voorziening in hun geneeskundige behandeling, verpleging en verzorging. Tot deze zorg behoren voorzieningen tot behoud, herstel of ter bevordering van de arbeidsgeschiktheid of strekkende tot verbetering van levensomstandigheden, alsmede maatschappelijke dienstverlening.
Artikel 9a bepaalt dat de gemeente erin voorziet dat ten behoeve van de inwoners een onafhankelijk indicatieorgaan werkzaam is, dat kosteloos besluit of een inwoner is aangewezen op een van de vormen van zorg. Het Centrum Indicatiestelling Zorg (CIZ) is door alle gemeenten aangewezen om die rol te vervullen.
Het "Besluit van 25 oktober 2002, houdende hernieuwde vaststelling van de aard, inhoud en omvang van de zorg waarop aanspraak bestaat ingevolge de Algemene Wet Bijzondere Ziektekosten en wijziging van andere besluiten in verband daarmee (Besluit zorgaanspraken AWBZ)" (Bza) gaat verder in op de verschillende vormen van zorg. Het "Besluit van 2 oktober 1997, houdende regels met betrekking tot het werkterrein, de samenstelling en werkwijze van indicatieorganen (Zorgindicatiebesluit)" (Zib) regelt de indicatiestelling.
Daarbij is er nog de "Regeling van de Staatssecretaris van Volksgezondheid, Welzijn en Sport van 12 december 2013, kenmerk 178730-114566-DLZ, houdende beleidsregels die het indicatieorgaan hanteert bij het vaststellen of en in hoeverre de verzekerde is aangewezen op zorg op grond van de Algemene Wet Bijzondere Ziektekosten (Beleidsregels indicatiestelling AWBZ 2014)".
De zorg vanwege de AWBZ, die indicatieplichtig is vanwege artikel 2 van het Zib, is vastgelegd in een aantal functies (artikel 4 t/m 6, 8, 9, 9a en artikel 13 lid 2 van het Bza):
In geval verzekerde op basis van zijn zorgbehoefte is aangewezen op Verblijf wordt de omvang van verblijf met de daarbij behorende samenhangende zorg uitgedrukt in een zorgzwaartepakket (ZZP). Een zorgzwaartepakket is naar aard, inhoud en omvang bij een cliëntprofiel passende samenhangende zorg als omschreven in de Regeling zorgaanspraken AWBZ. Op grond van artikel 2, vierde lid van het Bza zijn ter invulling van de aanspraak op Verblijf, de zorgzwaartepakketten omschreven in de "Regeling zorgaanspraken AWBZ". De verzekerde die is aangewezen op Verblijf heeft aanspraak op zorg die is opgenomen in het zorgzwaartepakket. Om te bepalen welk zorgzwaartepakket het best passend is gegeven de zorgbehoefte van verzekerde wordt bepaald welk cliëntprofiel het beste bij de zorgvrager past.
Er zijn ZZP's op somatische en psychogeriatrische grondslag (V&amp;V), op psychiatrische grondslag (GGZ) en op grond van een lichamelijke, verstandelijke of zintuiglijke handicap (GZ). Hoewel veel instellingen gespecialiseerd zijn in het leveren van zorg aan een specifieke categorie van cliënten, kunnen zij cliënten met alle grondslagen opnemen.
Reguliere verzorgingshuizen en verpleeghuizen krijgen geld uit de AWBZ. Ze heten daarom ook wel AWBZ-instellingen. Particuliere verzorgingshuizen en verpleeghuizen zijn geen AWBZ-instelling.
De AWBZ gaat ervan uit dat huisgenoten voor elkaar zorgen. Dit heet "gebruikelijke zorg". Bij gebruikelijke zorg komt men niet in aanmerking voor AWBZ-zorg.
Als iemand kortdurend (minder dan drie maanden) zorg nodig heeft, gaan het CIZ ervan uit dat de partner helpt bij de dagelijkse verzorging, zoals eten, wassen en aankleden. De partner biedt dan de gebruikelijke zorg. Iemand zonder partner die kortdurend zorg nodig heeft, kan wel AWBZ-zorg krijgen.
Het CIZ spreekt over mantelzorg als iemand na drie maanden nog steeds voor de partner blijft zorgen. Of als iemand zorg krijgt van andere huisgenoten, familie, vrienden of buren. Mantelzorg is niet verplicht. Zolang een mantelzorger vrijwillig hulp wil blijven geven, is er geen noodzaak voor professionele AWBZ-zorg. Als de mantelzorg (tijdelijk) wegvalt, kunt men hiervoor AWBZ-zorg aanvragen.
Bij "voorliggende voorzieningen", zoals het plaatsen van een traplift of een aangepast toilet, is geen AWBZ-zorg nodig.
Eigen bijdrage.
Het "Bijdragebesluit zorg" regelt de eigen bijdrage. Het inkomen wordt gedefinieerd overeenkomstig de basisregistratie inkomen.
Het bijdrageplichtig inkomen is het inkomen over het peiljaar van de ongehuwde verzekerde, resp. de gehuwde verzekerden tezamen, verminderd met de verschuldigde of ingehouden belasting, met op dit resultaat in mindering gebracht:
De bijdrage bedraagt voor de ongehuwde verzekerde die gedurende het etmaal in een instelling verblijft en voor de gehuwde verzekerden die beiden gedurende het etmaal in een instelling verblijven tezamen, het bijdrageplichtig inkomen plus 2%, maar niet meer dan € 2189,20 per maand.
Als een van beide partners langdurig in een verpleeghuis woont, kunnen ze ervoor "kiezen" om als alleenstaanden te worden aangemerkt. Dit geldt dan ook voor de AOW en is in dat opzicht voordelig, maar het kan zeer onvoordelig zijn voor de eigen bijdrage AWBZ. Zolang het verblijf in het verpleegtehuis voortduurt, kan deze keuze niet worden teruggedraaid. De keuze staat los van fiscaal partnerschap.
De korting op de eigen bijdrage die is ingevoerd met het "Besluit tegemoetkoming chronisch zieken en gehandicapten" dat het "Bijdragebesluit zorg" wijzigde, bedraagt bij zorg met verblijf 8% voor wie de AOW-leeftijd heeft bereikt, en 16 % voor wie jonger is. Hierdoor verandert het maximum per maand van € 2189,20 feitelijk in resp. € 2014 en € 1839. De korting bedraagt bij extramurale zorg 33%.
Zie ook de vermogensinkomensbijtelling en gedragseffecten.
De eigen bijdragen in 2013 worden bepaald op basis van het verzamelinkomen van 2011 en het vermogen op 1 januari 2011. De gemiddelde vertraging waarmee deze doorwerken is dus 2 jaar voor inkomen in box 1 en 2, en 2,5 jaar voor vermogen.
AWBZ-premie.
De AWBZ-premie maakt deel uit van de premies volksverzekeringen. Ook boven de AOW-leeftijd moet men de premie betalen. Voor de hoogte van de premie berekent men eerst een vast percentage (sinds 2008: 12,15%) van het inkomen in de eerste en tweede schijf van box 1, d.w.z. van ongeveer de eerste € 33.000. Hiervan worden afgetrokken evenredige delen van de van toepassing zijnde heffingskortingen, waarbij sommige heffingskortingen worden verdeeld over heffingskortingen voor de IB, AOW, Anw en AWBZ (die voor de AOW kan men dan niet benutten als men de AOW-leeftijd heeft bereikt, omdat men dan geen AOW-premie verschuldigd is), en andere alleen over heffingskortingen voor de IB, Anw en AWBZ (die gelden ten volle, ook als men geen AOW-premie verschuldigd is). Als het resultaat negatief is wordt de premie op nihil gesteld. Als alleen de algemene heffingskorting van toepassing is komt dit er bijvoorbeeld op neer dat over ongeveer de eerste € 5400 van het inkomen in box 1 geen premie verschuldigd is; de maximale premie bedraagt dan ook 12,15% van ongeveer € 28.000, dit is ongeveer € 3400. Als men ook recht heeft op andere heffingskortingen, bijvoorbeeld als men werkt arbeidskorting, dan is meer inkomen vrijgesteld; de maximale premie is dan lager.
De premieheffing is zo ingebed in het schijventarief (met een belastingtarief dat laag is in de schijven waarover ook premies zijn verschuldigd) dat de progressie niet wordt verstoord: het belastingtarief in de derde schijf is niet lager dan het gecombineerde tarief van belasting en premies in de tweede schijf (2013: gelijk).
De premie wordt samen met andere premies en belasting ingehouden als loonheffing, of op aanslag betaald als onderdeel van een gecombineerde aanslag IB / PVV. De premie voor de AWBZ wordt meestal niet afzonderlijk vermeld op de loonstrook, en ook niet op het aanslagbiljet. Op het aanslagbiljet staat wel de totale premie AOW, Anw, AWBZ apart van de belasting vermeld.
In 2008 bedroegen de kosten voor de AWBZ ongeveer 20 miljard (zomer 2008). In 2009 zullen de kosten voor Algemene Wet Bijzondere Ziektekosten ongeveer 22 miljard euro bedragen. In 2010 bedragen de kosten 23,5 miljard. Om de kosten niet uit de hand te laten lopen maakte staatssecretaris Jet Bussemaker in de zomer 2008 bekend de komende periode 800 miljoen euro minder te willen uitgeven aan AWBZ-hulp. Voor de kabinetsperiode 2007-2011 is in totaal 2,5 miljard euro uitgetrokken om de stijgende AWBZ-kosten, bestemd voor chronisch zieken, ouderen en gehandicapten, op te vangen.
In februari 2009 werd bekend dat de Tweede Kamer geen goed inzicht heeft waar de 22 miljard aan wordt besteed. Het maken van een duidelijk overzicht lijkt een lastige opgave die hoge kosten met zich meebrengt. Omdat er gegevens van 2500 organisaties zouden moeten worden geaggregeerd, heeft de Tweede Kamer hiervan afgezien.
Kosten.
"Bron: CVZ."
Er zijn, anno 2010, 250.000 mensen die in een (verzorgings)tehuis wonen, bekostigd door de AWBZ. Daarnaast ontvangen nog eens 350.000 mensen thuiszorg die vanuit de AWBZ wordt vergoed.
Tegenover deze 23,5 miljard staan inkomsten van 15 miljard uit de premieinkomsten, 5 miljard rijksbijdrage en 1,5 eigen bijdragen, maakt samen 21,5 miljard. Het tekort op de dekking van deze volksverzekering bedraagt in 2010 dus € 2 miljard.
Uitvoering.
Het CIZ en BJZ zijn onafhankelijke bestuursorganen die de indicatiestelling in de AWBZ verzorgen. Het CIZ is nu onderverdeeld in 6 districten.
In de AWBZ staat echter op dit moment nog dat gemeenten voor hun inwoners indicatieorganen moeten aanwijzen. Daartoe hebben gemeenten destijds de regionale indicatieorganen (RIO's) opgericht. Deze decentrale aanpak leidde er echter te veel toe, dat mensen in vergelijkbare situaties soms andere indicaties kregen. Daarom is in 2003 besloten dat de indicatiestelling beter door een landelijk werkend zelfstandig bestuursorgaan kan worden verricht. Op initiatief van de minister van VWS hebben de gemeenten in 2005 het CIZ als indicatiesteller aangewezen. In 2007 is een wetsvoorstel ingediend om het CIZ een wettelijke basis te geven. Dit wetsvoorstel is echter op verzoek van de Staatssecretaris aangehouden. De planning is nu, dat 1 januari 2012 de Wijziging van de Algemene Wet Bijzondere Ziektekosten met het oog op centralisering van de indicatiestelling in werking treedt.
De CIZ-kosten zijn voor 2010 geraamd op € 133,2 miljoen en dit wordt gefinancierd door het ministerie van VWS uit de nationale belastingopbrengsten.
Nadat de indicatie is gesteld wordt de zorg geregeld via zorgkantoren. Nederland is verdeeld in 32 zorgkantoorregio's. In elke regio heeft de zorgverzekeraar die in dat gebied de meeste verzekerden heeft, de rol van zorgkantoor. De AWBZ wordt uitgevoerd voor alle zorgverzekerden die in een zorgregio wonen, dus ook voor verzekerden van andere zorgverzekeraars.
De kosten van de zorg, geraamd op € 23,5 miljard in 2010, worden opgebracht door wettelijk verplichte premies, eigen bijdragen en rijksbijdragen [Wet financiering sociale verzekeringen]. De middelen komen samen in het Algemeen Fonds Bijzondere Ziektekosten, dat door het Zorginstituut Nederland wordt beheerd. Die betaalt via het Centraal administratie Kantoor (CAK) aan de zorgkantoren. De Nederlandse Zorgautoriteit toetst de rechtmatigheid van de uitgaven. De kosten van de uitvoeringsorganen AWBZ inclusief CAK zijn voor 2010 geraamd op € 224,1 miljoen.
Latere ontwikkelingen.
Vanaf 2012 kunnen nieuwe cliënten met een extramurale indicatie niet meer voor een pgb kiezen. Ook vanaf 2012 kunnen zorgkantoren rechtstreeks zelfstandig werkende zorgverleners contracteren.
Als alternatief voor een pgb kan men kiezen voor een zogenaamde vpz. De Vergoedingsregeling persoonlijke zorg is voor mensen die een zorgvraag hebben van minimaal 10 uur per week en voor wie er geen zorg in natura is die past bij de zorg die zij nodig hebben.
Het kabinet heeft verder de volgende plannen:
De functies dagbesteding en begeleiding worden overgeheveld van de AWBZ naar de Wet maatschappelijke ondersteuning (Wmo): vanaf 2013 voor nieuwe gevallen, vanaf 2014 voor alle cliënten. Jeugdzorg wordt uiterlijk in 2016 ook overgeheveld.
Vanaf 2014 wordt in de AWBZ 'scheiden van wonen en zorg' ingevoerd. Dit houdt in dat cliënten zelf de betaling van hun woonlasten (huur) regelen.
Vanaf 2013 voeren de zorgverzekeraars de AWBZ uit, in plaats van de huidige zorgkantoren (zie onder).
De uitleen van hulpmiddelen verdwijnt per 1 januari 2013 uit de AWBZ. Hulpmiddelen worden alleen nog ondergebracht in de Zorgverzekeringswet (Zvw) en de Wmo.
Volgens het Regeerakkoord 2012 wordt extramurale verpleging in 2017 van de AWBZ overgeheveld naar de Zorgverzekeringswet. Gemeenten worden geheel verantwoordelijk voor de activiteiten op het gebied van ondersteuning, begeleiding en verzorging. De aanspraken worden beperkt, dienstverlening wordt versoberd en meer gericht op waar ze het hardste nodig is en gaat vallen onder de wet maatschappelijke ondersteuning 2015 (WMO 2015). De aanspraken op huishoudelijke hulp worden vervangen door een maatwerkvoorziening voor degenen die het echt nodig hebben en het niet uit eigen middelen kunnen betalen.
In 2014 wordt de aanspraak voor de functie begeleiding in de AWBZ beperkt door de aanspraak op dagbesteding te laten vervallen. Voor de functie persoonlijke verzorging vervalt in 2014 het recht op zorg bij een indicatie korter dan 6 mnd. en wordt de norm voor gebruikelijke zorg van 60 naar 90 minuten per week verhoogd. Vanaf 2015 wordt de extramurale zorg overgeheveld naar het gemeentelijk domein.
De overblijvende delen van de AWBZ zijn omgevormd tot de "Wet van 3 december 2014, houdende regels inzake de verzekering van zorg aan mensen die zijn aangewezen op langdurige zorg (Wet langdurige zorg)" (Wlz), die eerder als werktitel had "Wet langdurige intensieve zorg" (Wet LIZ).

</doc>
<doc id="19781" url="https://nl.wikipedia.org/wiki?curid=19781" title="Abel (voornaam)">
Abel (voornaam)

Abel is een jongensnaam. De vrouwelijke pendant is Abelina. Het is de vleivorm van de naam Abe of een Bijbelse naam, die in het Hebreeuws "adem" of "de vergankelijke" betekent. In de middeleeuwen was de naam ook de verkorte vorm van Albrecht.
Abel in de Bijbel.
In de Bijbel is Abel de tweede zoon van Adam en Eva. Hij werd vermoord door zijn broer Kaïn, zie Abel (Bijbel).

</doc>
<doc id="19782" url="https://nl.wikipedia.org/wiki?curid=19782" title="Apestaartje">
Apestaartje



</doc>
<doc id="19783" url="https://nl.wikipedia.org/wiki?curid=19783" title="Chloroplasten">
Chloroplasten



</doc>
<doc id="19784" url="https://nl.wikipedia.org/wiki?curid=19784" title="Mitochondriën">
Mitochondriën



</doc>
<doc id="19785" url="https://nl.wikipedia.org/wiki?curid=19785" title="Marcus Junius Brutus">
Marcus Junius Brutus

Marcus Junius Brutus (85 – 42 v.Chr.), vaak kortweg aangeduid als Brutus, was een Romeins senator en stoïcijn. Hij is vooral bekend als een van de samenzweerders die op 15 maart 44 v.Chr. een dodelijke aanslag op Julius Caesar pleegden. Eerder had hij in de Slag bij Pharsalus tegen Caesar gevochten aan de zijde van Pompeius, die nochtans zijn vader had vermoord. Na de moord op Caesar leed hij in de Slag bij Philippi als aanvoerder van de legioenen van de "bevrijders" of "republikeinen" een nederlaag tegen de legioenen van Octavianus en Marcus Antonius, waarop hij zelfmoord pleegde.
Leven.
Brutus was de zoon van Marcus Junius Brutus maior, een "legatus" van Gnaius Pompeius Magnus maior, en zijn vrouw Servilia Caepionis, de halfzus van Cato minor en (later) minnares van Julius Caesar. Sommige bronnen wijzen op de mogelijkheid dat Caesar zijn echte vader was, maar dit is zeer onwaarschijnlijk aangezien Caesar vijftien jaar oud was ten tijde van de geboorte van Brutus en de affaire met diens moeder ongeveer tien jaar later begon. Cicero deed uitschijnen, dat Servilia Caepionis haar dochter, dus de zus van Brutus, aan Caesar prostitueerde. In 77 v.Chr. liet Pompeius de vader van Brutus vermoorden. Brutus' oom Quintus Servilius Caepio adopteerde hem toen. Brutus nam de naam Q. Servilius Caepio Brutus aan.
Brutus behoorde tot het patricisch geslacht der "Brutii". Dit geslacht beroemde zich erop af te stammen van Lucius Junius Brutus, die - volgens de Romeinse traditie - in 509 v.Chr. de gehate koning Tarquinius Superbus verdreven zou hebben en de eerste consul van de Romeinse Republiek was geworden. Die afkomst zou langs de derde, jongste zoon van Lucius Junius Brutus gelopen zijn, want Lucius Junius Brutus had zijn beide oudste zonen laten terechtstellen voor verraad. Zijn moeder Servilia Caepionis stamde af van Gaius Servilius Ahala, die in 439 v.Chr. de tiran Spurius Maelius had vermoord. Toen hij rond 54 v.Chr. "monetalis" werd, sloeg Brutus een denarius met beeltenissen van deze twee voorouders, waaruit blijkt dat hij prat ging op zijn afkomst.
Begin van zijn politieke carrière.
In 59 v.Chr. beschuldigde ene Lucius Vettius hem van een samenzwering om Gnaius Pompeius Magnus te vermoorden. Gaius Julius Caesar - die bekendstond als de minnaar van Brutus' moeder - pleitte hem vrij. Er valt ook op te merken, dat diezelfde informant Vettius eerder Caesar had beticht van deelname aan de samenzwering van Catilina. Brutus had een grote eerbied voor zijn oom Cato en zijn politieke carrière begon toen hij werd aangesteld als diens assistent, tijdens diens gouverneurschap over Cyprus in 58 v.Chr. Rond deze tijd verrijkte hij zichzelf door geld uit te lenen aan de stad Salamis tegen een rentevoet van 48 procent. Hij keerde als een rijk man terug naar Rome, waar hij Claudia Pulchra maior, een dochter van Appius Claudius Pulcher (consul in 54 v.Chr.) huwde. Vanaf zijn eerste optreden in de senaat, sloot Brutus zich aan bij de "Optimates" (de conservatieve factie) tegen het eerste triumviraat van Marcus Licinius Crassus, Gnaius Pompeius Magnus maior en Caesar. Hij had volledig het recht om Pompeius te haten, daar die zijn vader had laten vermoorden in 77 v.Chr., tijdens de vogelvrijverklaringen onder Sulla. Hij klaagde hem daar dan ook voor aan in 52 v.Chr., het jaar waarin hij trouwens ook op de moord van Publius Clodius Pulcher reageerde met het schrijven van een pamflet ter verdediging van Titus Annius Milo.
In 53 v.Chr. werd Brutus quaestor in Cilicië, waar zijn schoonvader gouverneur was en hij in contact kwam met Cicero.
Slag bij Pharsalus.
Toen in 49 v.Chr. de burgeroorlog tussen Pompeius en Caesar uitbrak, volgde Brutus zijn oude vijand en toenmalig leider van de "Optimates", Pompeius. Aangezien deze zijn vader had laten doden, was het duidelijk dat Brutus eerder de kant van Pompeius koos uit republikeinse overwegingen. Toen de slag bij Pharsalus begon, beval Caesar zijn officieren om Brutus niet in de strijd te doden, maar hem te sparen en om hem gevangen te nemen indien hij zichzelf vrijwillig overgaf en indien hij volhardde in zijn vechten tegen gevangenneming, hem alleen te laten en hem geen geweld aan te doen. Na de nederlaag bij Pharsalus stuurde Brutus vanuit Larissa aan Caesar een brief waarin hij zich verontschuldigde, waarop deze hem onmiddellijk vergiffenis schonk. Caesar zocht Brutus op en vroeg hem, waarheen Pompeius gevlucht kon zijn. Brutus zei, dat hij wellicht naar Egypte gevlucht zou zijn. Caesar hechtte daar geloof aan en zette koers naar Egypte. Pompeius was inderdaad daarheen gevlucht.
Beschermeling van Caesar.
Caesar nam hem zelfs op in zijn intieme vriendenkring en stelde hem aan als stadhouder van Gallia Cisalpina (Noord-Italië) toen hij vertrok naar Africa waar Cato en Quintus Caecilius Metellus Pius Cornelianus Scipio Nasica zich hadden teruggetrokken. In 45 v.Chr. droeg Caesar hem voor als "praetor urbanus". Caesar had Brutus ook beloofd dat hij consul zou worden in 41 v.Chr.
In juni 45 v.Chr. scheidde Brutus ook van zijn vrouw Claudia en hertrouwde met zijn volle nicht, Porcia Catonis, de koelbloedige dochter van Cato, weduwe met drie kinderen. Hij gaf geen reden op waarom hij wilde scheiden, enkel dat hij Porcia wilde huwen.
Samenzwering tegen Caesar.
Rond deze tijd begonnen vele van de Romeinse senatoren te vrezen voor de groeiende macht van Caesar in de Senaat na zijn benoeming als "dictator perpetuus" (dictator voor het leven). Caesar ontving senatoren zittend zoals een koning, zonder op te staan. Er was sprake van Caesar tot koning te kronen. Er was een voorspelling, dat de Parthen enkel door een koning konden verslagen worden, dus Caesar kan er daarom naar gestreefd hebben. De zwager van Brutus, senator Cassius overtuigde Brutus om deel te nemen aan de samenzwering tegen Caesar. De meesten die Cassius had aangezocht voor een complot tegen Caesar reageerden positief op voorwaarde dat Brutus zou meedoen. Brutus ontdekte ook berichten geschreven op de buste van zijn voorouder Brutus met teksten als "O leefde Brutus nog maar" en "O dat we nu maar een Brutus hadden". Op zijn lessenaar, waar hij als praetor zetelde, stond: "Je slaapt, Brutus" en "Jij bent geen echte Brutus". De bustes van Caesar werden door onbekenden met een kroon getooid. Op de buste van Caesar werd geschreven: "Brutus die de koning had buitengegooid, werd consul. Hij die de consuls heeft buitengegooid, wordt koning." Het eerste doelend op de historische Brutus en het laatste doelend op Caesar. Brutus werd mee in het complot tegen Caesar betrokken in 44 v.Chr.. Hij zocht nadien nog andere samenzweerders aan, onder meer Albinus. Porcia de vrouw van Brutus kwam erachter in zijn slaap en werd zo de enige vrouw betrokken in het complot. Ze bracht zichzelf eerst een wonde toe om haar moed te bewijzen.
Er waren al naargelang de bronnen veertig tot zestig samenzweerders. Buiten Cassius en Brutus waren er onder meer:
Servius Sulpicius Galba,
Quintus Ligarius,
Lucius Minucius Basilus,
Publius Servilius Casca en zijn broer Gaius Servilius Casca,
Decimus Junius Brutus Albinus,
Lucius Tullius Cimber,
Caius Trebonius,
Caecilius en zijn broer Bucolianus,
Rubrius Ruga,
Marcus Spurius,
Sextius Naso,
Minucius Basilus en
Lucius Pontius Aquila.
De samenzweerders wilden hun complot op de Iden van maart (15 maart) van datzelfde jaar nog ten uitvoering brengen. Er waren verschillende plannen, onder meer wilden de samenzweerders hem van een brug duwen en hem dan beneden afmaken. Op die dag werd Caesar toen hij naar de senaat wilde vertrekken opgehouden omdat zijn vrouw Calpurnia Pisonis, die in een droom een slecht voorteken had menen te zien, hem probeerde te overtuigen niet uit te gaan en de samenzweerders vreesden dat hun plannen waren ontdekt. De samenzweerder Decimus Brutus overtuigde Caesar om daaraan geen geloof te hechten. En toch volhardde Brutus erin om te wachten op Caesar bij de Senaat, zelfs toen een bode hem nieuws bracht dat hem anders de Senaat had doen verlaten. Toen Caesar ten slotte naar de Senaat kwam, vielen zij hem aan. Cimber vatte Caesar bij de toga, waarop Caesar uitriep: "Vanwaar dit geweld?". Publius Servilius Casca was volgens overlevering de eerste die Caesar met een slag op diens schouder aanviel, maar Caesar slaagde erin om diens hand tegen te houden. Caesar gebruikte zijn griffel als wapen en stiet die in de arm van Casca. Die riep daarop in het Grieks zijn broer te hulp. Toen Caesar zag dat Brutus onder de samenzweerders was, bedekte hij echter zijn gezicht met zijn "toga" en onderging lijdzaam 23 dolksteken. Volgens Plutarchus over Caesar stak Brutus Caesar in zijn kruis. De samenzweerders vielen met zovelen aan dat zij zelfs elkaar verwondden. Brutus wordt gezegd in de hand te zijn verwond geweest.
Et tu Brute?
Misschien wel de bekendste uitspraak in verband met Brutus, toegeschreven aan Caesar toen hij Brutus onder zijn moordenaars aantrof, wordt vaak gezegd te zijn: "Et tu, Brute?" ("Ook gij, Brutus?") Dit is echter een Latijnse vertaling van het Griekse citaat van Suetonius dat door William Shakespeare in zijn Engelstalige toneelstuk "Julius Caesar" wordt opgevoerd. Indien Caesar bij zijn dood een toespeling zou hebben gemaakt op zijn relatie met Brutus, zou hij eerder "Tu quoque fili mi?" ("Jij ook, mijn zoon?") hebben gezegd, of (aldus Suetonius) in het Grieks: ("Kai su, teknon?", "Jij ook, kind?"). Het Griekse citaat is overigens aannemelijker omdat de 'edelen' in die tijd Latijn als plat beschouwden en Grieks spraken. Suetonius zelf geloofde eerder dat Caesar stierf zonder iets te zeggen en enkel kreunde onder de dolksteken.
Marcus Antonius.
Buiten de moord hadden Brutus en de zijnen echter geen plannen gesmeed. Brutus had als voorwaarde gesteld, om Marcus Antonius niet ook te vermoorden. Zij hoopten dat Cicero de leemte zou kunnen vullen en riepen hem daarom dadelijk na de moord op in de Senaat. Deze hapering in hun plan maakte de weg vrij voor Marcus Antonius, de consul en een beschermeling van Caesar, die al snel op de voorgrond trad. Lepidus haalde het testament van Caesar op bij diens schoonvader.
Lepidus en Marcus Antonius benaderden Marcus Brutus na de moord op Julius Caesar om een compromis te sluiten. Indien Julius Caesar als tiran werd bestempeld, dan waren alle benoemingen van Caesar in de Senaat ongeldig. Dit zou betekenen dat Brutus niet langer een senator was. Als hij daarentegen akkoord ging om de Caesars testament te erkennen zouden hem en de andere moordenaars amnestie worden gegund en zouden zij hun senatoriale waardigheid behouden. Marcus Antonius vroeg ook dat Caesar een waardige uitvaart zou krijgen. Brutus aanvaardde het aanbod en Julius Caesar werd niet als tiran beschouwd.
Door voor de crematie van Caesar zijn lijk en zijn wonden aan het volk van Rome te tonen, en door het testament van Caesar voor te lezen, waarbij hij land en geld naliet aan de burgers van Rome, wist Marcus Antonius de Romeinen tegen de moordenaars op te hitsen.
Een dichter die toevallig Cinna heette net als een van de moordenaars werd door de menigte gelyncht. De mensen trokken hun kledingstukken uit en wierpen ze mee op de brandstapel als teken van rouw. Met vuur van de brandstapel van Caesar probeerden de mensen de huizen van Brutus en Cassius in brand te steken, maar dit werd nipt verijdeld. De moordenaars trokken zich eerst terug op het capitool, maar verlieten daarna de stad.
In de overeenkomst was ook bepaald dat Brutus werd aangesteld als gouverneur van Kreta, dus Rome moest verlaten, wat hij ook deed. Cassius kreeg Afrika, Gaius Trebonius kreeg Azië, Cimber kreeg Bithynië en de andere Brutus kreeg Gallië rond de Po. Brutus werd te Griekenland en Kreta goed onthaald. Nadat hij Rome had verlaten, woonde Brutus van 44 tot 42 v.Chr. op Kreta. Hij vergaarde er geld, wapens (die Caesar er had opgeslagen voor een veldtocht tegen de Parthen door Octavianus), paarden, schepen en legioenen. Dit waren deels veteranen van Pompeius. Hij nam steden in waaronder Xanthos. Cassius kreeg Afrika toegewezen en verzamelde daar troepen. Brutus vond Theodotus, de man die de Egyptenaren had overtuigd om de gevluchte Pompeius te doden, en stelde hem terecht.
Octavianus.
In zijn testament had Julius Caesar zijn achterneef Gaius Octavius als zijn opvolger aangeduid en postuum geadopteerd. Octavius was buiten Rome toen de moord gebeurde en reisde terug naar Rome. Hij nam de naam Gaius Julius Caesar aan, om zich te profileren als opvolger van de vermoorde (waarbij men hem om hem van zijn adoptievader te onderscheiden Octavianus ging noemen). Hoewel hij geen geld had om hen te betalen, schaarden de veteranen van Caesar zich achter hem. Zo kon hij zijn aanspraak kracht bijzetten. Hij maakte zich met geweld meester van de schatkist. Ook Cicero trok partij voor Octavianus, tegen Antonius.
Toen Octavianus in 43 v.Chr. zijn consulaat had ontvangen van de Senaat, was een van zijn eerste acties om de personen die Julius Caesar hadden vermoord als moordenaars te bestempelen en tot staatsvijanden uit te roepen. Daarmee verklaarde hij het compromis tussen Brutus en Marcus Antonius als onwettig en nietig. Dit brandmerkte Brutus als een moordenaar van Julius Caesar.
Marcus Tullius Cicero keerde zich van Octavianus af en schreef een brief naar Brutus waarin hij uitlegde dat de krachten van Octavianus en Marcus Antonius verdeeld waren. Antonius belegerde de "provincia" Gallia, waarover hij het gouverneurschap wenste te krijgen. In antwoord op deze belegering verzamelde Octavianus zijn troepen en vocht slagen uit bij Forum Gallorum en Mutina in 43 v.Chr. waarin Antonius werd verslagen. Daarbij kwamen ook de beide consuls om, die aan de zijde van Octavianus vochten, hetgeen de macht van Octavianus nog vergrootte. Toen Brutus van Cicero per brief vernam dat noch Antonius noch Octavianus een leger had dat groot genoeg was om Rome te verdedigen, verzamelden Brutus en Cassius hun troepen.
Intussen was Gaius Antonius, de broer van Marcus Antonius, te Apollonia aangekomen en die trachtte de troepen van Brutus te doen overlopen. Cicero raadde Brutus per brief aan om Gaius Antonius te doden, maar Brutus spaarde hem. Toen de troepen van Brutus door toedoen van Gaius Antonius begonnen te muiten, zette Brutus hem gevangen en schonk hij de muitende troepen vergiffenis.
Slag bij Philippi.
Toen Octavianus hoorde dat Brutus op weg was naar Rome, sloot hij vrede met Antonius. Ze sloten zich op 26 november 43 v.Chr. samen in het tweede triumviraat samen met Lepidus. Ze stelden elk een lijst op van te vermoorden personen, waarvan Cicero er een was.
Antonius en Octavianus staken met negentien legioenen, waaronder Legio III Gallica, Legio IIII Macedonica, Legio VI Ferrata, Legio VII Claudia, Legio VIII, het legendarische lievelingslegioen Legio X Equestris van Caesar, Legio XII Fulminata, Legio XXVI, Legio XXVIII, Legio XXIX en Legio XXX de Adriatische Zee over en trokken op tegen Brutus en Cassius, terwijl Lepidus te Rome bleef. De samenstelling van de legioenen is bekend uit de verdeling van land onder de veteranen na de slag. Octavianus telde 13000 ruiters in zijn rangen en Antonius 20000.
Brutus voerde het bevel over acht legioenen en Cassius over negen, samen 80000 soldaten. De legioenen waren onder meer de oosterse legioenen van Caesar: Legio XXVII, Legio XXXVI met veteranen van Pompeius, Legio XXXVII, Legio XXXI en Legio XXXIII. Twee legioenen waren bij de vloot gebleven. Ze beschikten over 17000 ruiters, waarvan 5000 oosterse boogschutters te paard. Brutus at en sliep weinig.
De volgende slagen zijn als de slag bij Philippi de geschiedenis ingegaan als de grootste slag tussen Romeinse legioenen ooit. Brutus en Cassius waren in de minderheid, maar hun admiraal Ahenobarbus, die vroeger onder Pompeius diende, beheerste de zee met een vloot van 130 schepen. Zo konden Brutus en Cassius over zee bevoorraad worden en Antonius en Octavianus niet. De strategie van Cassius en Brutus bestond er daarom in om te wachten en te verdedigen totdat Antonius en Octavianus door hun voorraden zouden heen zijn.
De eerste slag bij Philippi werd op 3 oktober 42 v.Chr. gevochten. Brutus en Cassius hadden sterke verdedigende stellingen ingenomen, waarbij ze aan de hoge kant van een heuvel stonden met een moeras aan de andere kant. Octavianus en Antonius vielen aan. Brutus was in staat om de strijdmacht van Octavianus te verslaan. Zijn mannen onder leiding van Marcus Valerius Messalla Corvinus namen het kamp van Octavianus in en veroverden de standaarden. Octavianus kon vluchten. Volgens Plinius verborg Octavianus zich in een moeras. Cassius werd nipt verslagen door de strijdmacht van Antonius. Hij klom op de top van de heuvel, meende te zien dat Brutus ook verslagen was en pleegde zelfmoord.
Brutus vreesde desertie van zijn troepen en ging daarop over tot de tweede slag. Hij verliet dus de strategie van wachten. Hij zei: waarmee hij uitdrukte dat hij zijn beslissing om aan te vallen niet van harte nam.
De tweede slag bij Philippi werd op 23 oktober 42 v.Chr. gestreden en eindigde in de nederlaag van Brutus. De slag vond plaats als lijf aan lijf gevecht in moerassig gebied, met grote verliezen aan beide kanten.
Na de nederlaag vluchtte Brutus in de nabijgelegen heuvels met slechts vier legioenen. Daar hij besefte dat zijn leger was verslagen en dat hij zou worden gevangengenomen, pleegde Brutus zelfmoord. Zijn laatste woorden zouden zijn geweest: "Ja, wij moeten ontsnappen, maar deze keer met onze handen, niet met onze voeten". Als een bewijs van respect bedekte Marcus Antonius Brutus' levenloze lijf met zijn kostbare "paludamentum" (veldheersmantel). Het lichaam van Brutus werd gecremeerd en zijn as werd naar zijn moeder, Servilia Caepionis, gestuurd. Zijn vrouw Porcia pleegde ook zelfmoord toen ze de dood van haar echtgenoot vernam. Andere bronnen vermelden dat Porcia eerder dan Brutus stierf.
Perceptie van de figuur van Brutus.
De figuur Brutus zou reeds in de oudheid uitgroeien tot een symbool van republikanisme. Hij zou door het nageslacht zowel worden geroemd als misprezen voor de moord op Julius Caesar. Met Lucius Junius Brutus eindigde het koninkrijk en begon de republiek en met Marcus Junius Brutus eindigde de republiek en begon het keizerrijk.
In de oudheid.
Bij zijn tijdgenoten stond Brutus bekend om zijn ernst en integriteit, maar hij was van aard meer een geleerde dan een man van de actie. Hij genoot een zekere faam als redenaar en was de auteur van enkele politieke en filosofische werken. Plutarchus roemde zijn edele trekken.
Cicero zei over hem:
Caesar zei toen hij Brutus voor het eerst hoorde spreken in het publiek 
Toen iemand Caesar vertelde dat Marcus Antonius en Dolabella iets tegen hem planden, antwoordde Caesar:
waarmee hij op Brutus en Cassius doelde.
Marcus Aurelius noemde Brutus een bron van inspiratie. Lucius Annaeus Seneca en Velleius Paterculus meenden beiden dat hij een groot man was, hoewel ze de daad waarmee hij de geschiedenis haalde afkeurden. De nagedachtenis van Brutus en Cassius werd gecensureerd, hoewel beiden ook dienden als "exempla" van vrijheid van meningsuiting (men klaagde dan ook al te vrijmoedige personen aan met het verwijt dat ze te veel op Brutus en Cassius begonnen te lijken).
Na de oudheid.
Dante Alighieri plaatste Brutus als verpersoonlijking van verraad in de "Inferno" van zijn "La Divina Commedia" (De goddelijke komedie) samen met Judas Iskariot en Gaius Cassius Longinus die in de laagste regionen van de Hel resideren waar hij door Satan werd gekauwd maar nooit verteerd. In zijn tragedie "Julius Caesar" (ca. 1599-1600) laat William Shakespeare Marcus Antonius Brutus "« the noblest Roman of them all »" noemen. Een visie die ook door Friedrich Schiller in zijn gedicht "Brutus und Cäsar" (1780) wordt verwoord: "Geh - du bist der größte Römer worden, / Da in Vaters Brust dein Eisen drang" (rr. 32-33). Voltaire zou in zijn tragedie "La Mort de César" (1736) de figuur van Brutus opvoeren. Onder de Franse Revolutie zou Brutus uitgroeien tot een symbool van de republiek en bustes van hem werden dan ook gezien als de verzinnebeelding ervan. Er werd zelfs een cultus voor hem ingesteld.
John Wilkes Booth, wiens vader Junius Brutus Booth naar Brutus was vernoemd, zou Abraham Lincoln op 15 april 1865 vermoorden en men meende dat hij "Sic semper tyrannis" ("zo vergaat het tirannen") zou hebben geroepen terwijl hij op het podium sprong. Deze blijkbaar onterecht aan Brutus toegeschreven spreuk zou het officiële motto van de staat Virginia worden.

</doc>
<doc id="19787" url="https://nl.wikipedia.org/wiki?curid=19787" title="At-teken">
At-teken



</doc>
<doc id="19791" url="https://nl.wikipedia.org/wiki?curid=19791" title="Octavianus">
Octavianus



</doc>
<doc id="19793" url="https://nl.wikipedia.org/wiki?curid=19793" title="85 v.Chr.">
85 v.Chr.

Het jaar 85 v.Chr. is een jaartal volgens de christelijke jaartelling. 

</doc>
<doc id="19795" url="https://nl.wikipedia.org/wiki?curid=19795" title="54 v.Chr.">
54 v.Chr.

Het jaar 54 v.Chr. is een jaartal in de 1e eeuw v.Chr. volgens de christelijke jaartelling.

</doc>
<doc id="19796" url="https://nl.wikipedia.org/wiki?curid=19796" title="Niagara Falls (New York)">
Niagara Falls (New York)

Niagara Falls is een stad in de Verenigde Staten in de staat New York. De stad had in het jaar 2000 55.593 inwoners op een oppervlakte van 43,5 km².
Aan de andere kant van de grens in de staat Ontario in Canada ligt het gelijknamige Niagara Falls. Beide steden zijn vooral bekend vanwege de Niagarawatervallen.
Plaatsen in de nabije omgeving.
De onderstaande figuur toont nabijgelegen plaatsen in een straal van 20 km rond Niagara Falls.

</doc>
<doc id="19798" url="https://nl.wikipedia.org/wiki?curid=19798" title="Geschiedenis van de klassieke muziek">
Geschiedenis van de klassieke muziek



</doc>
<doc id="19799" url="https://nl.wikipedia.org/wiki?curid=19799" title="Performancekunst">
Performancekunst

Performancekunst is een interdisciplinaire kunstvorm waarbij het kunstwerk wordt gevormd door live-acties van kunstenaars. Deze artistieke acties worden vaak aan een aanwezig publiek of in gedocumenteerde vorm gepresenteerd in de context van de beeldende kunsten. Elementen van beeldende kunst, theater, dans en muziek worden hierbij in het kunstwerk gecombineerd. Ook kenmerkend voor performancekunst zijn happenings, provocaties, unieke ervaringen en de ontwikkeling van een kunstwerk zonder vooropgezette regels of script. Een andere benaming voor de kunstvorm is "action art."
Geschiedenis.
De kunstvorm heeft een fundamentele rol gespeeld in de 20e eeuwse avant-garde, als belangrijk onderdeel van de kunststromingen dadaïsme en futurisme.
In de loop van de 20e eeuw werd performancekunst geassocieerd met conceptuele kunst en non-traditionele manieren van artistieke creatie, waarbij statische vormen zoals schilderkunst en beeldhouwkunst werden afgezworen.
In de jaren 1960 werd performancekunst verder ontwikkeld in onder andere New York, waar meer en meer kunstenaars de gevestigde ideeën over kunst gingen bevragen. Voorbeelden hiervan zijn experimenteel theatercollectief The Living Theatre en de kunststroming Fluxus. Zo wilde Fluxus de disciplines muziek en beeldende kunst dichter bij elkaar brengen middels performances. Hierbij werd de stroming beïnvloed door het werk van John Cage, de concrete muziek en de dadabeweging. Een concert van Fluxus vond bijvoorbeeld wel plaats in de ambiance van een klassiek concert met een concertvleugel op het toneel en een acteur met een viool, maar het muziekstuk bestond uit het kapotslaan van de viool op de piano. De gehele actie was beschreven in een beknopte aanwijzing die de partituur van het muziekstuk vormde.
Later werden uithoudingskunst en "bodyart" een onderdeel van de kunstvorm. Deze vorm legt sterk de nadruk op fysieke methoden om tot een beeldend statement te komen, waarbij uithoudingsvermogen en lichamelijke ongemakken zoals pijn, uitputting en eenzaamheid een centrale rol spelen. Voorbeelden hiervan zijn performances in het vroege werk van Chris Burden en Marina Abramović. Zo liet Burden zich in "Shoot" (1971) als kunstmanifestatie door een vriend in een galerie neerschieten, en leverde Abramović zich in "Rhythm 0" (1974) als object over aan het publiek, passief staand voor een tafel met vrij te gebruiken voorwerpen zoals een roos, lippenstift en een haarborstel, maar ook messen, een pistool en een kogel. Deze kunstwerken waren naast provocatief en shockerend met name baanbrekend in de bevraging van de rol van de toeschouwer ten opzichte van het kunstwerk en de kunstenaar.
Performancekunstenaars.
De Duitse conceptuele kunstenaar Joseph Beuys deed verschillende performances met dode hazen en één met een levende coyote in een kooi in een galerieruimte in New York. Zelf noemde hij deze werken 'acties' (Duits: "Aktionen"). 
Andere voorbeelden van performancekunstenaars zijn de Koreaanse kunstenaar Nam June Paik, wie in zijn begintijd speciaal geprepareerde piano's bespeelde als performance, en de Taiwanese Tehching Hsieh, die tussen 1978 en 1986 in New York vijf performances presenteerde met een duur van één volledig kalenderjaar. Ook levende kunstwerken, zoals Gilbert &amp; George en Fabiola, kunnen als performancekunstenaars worden geïnterpreteerd. 
Naast Fabiola zijn de Nederlandse Moniek Toebosch, en het voormalige kunstenaarsduo Marina Abramović en Ulay, die geruime tijd werkten en leefden in Amsterdam, voorbeelden van performancekunst in Nederland.

</doc>
<doc id="19802" url="https://nl.wikipedia.org/wiki?curid=19802" title="Distelvlinder">
Distelvlinder

De distelvlinder ("Vanessa cardui") is een vlinder uit de onderfamilie Nymphalinae van de familie van de aurelia's (Nymphalidae). In Nederland en België is de distelvlinder vooral bekend als trekvlinder die in sterk wisselende aantallen passeert. Zowel de Nederlandstalige als de wetenschappelijke naam van deze soort verwijzen naar het geslacht van de distels ("Carduus"), waardplanten van de distelvlinder.
Beschrijving.
Distelvlinders hebben oranje vleugels met zwarte vlekken, en aan de vleugelpunten van de voorvleugels een zwart gebied met witte vlekken. Aan de onderzijde van de achtervleugels zitten vijf ronde vlekken, die soms een blauw hart hebben en oogvlekken worden. De onderzijde is verder bruin met witte lijntjes in een fijn vakjespatroon. De spanwijdte is 5 tot 6 centimeter. De distelvlinder lijkt door zijn oranje-zwarte tekening enigszins op parelmoervlinders, maar onderscheidt zich makkelijk door de zwart met witte vleugelpunten.
Voedsel.
Volwassen dier.
De imago van de distelvlinder drinkt graag nectar van allerlei bloemen, en is bijvoorbeeld vaak te vinden op vlinderstruiken in tuinen. In tegenstelling tot de verwante atalanta komt de distelvlinder echter niet af op rottend fruit.
Waardplanten.
De distelvlinder gebruikt vooral vederdistelsoorten ("Cirsium") als waardplant, met een voorkeur voor akkerdistel, kale jonker en speerdistel. Ook vele andere planten zoals klit ("Arctium"), alsem ("Artemisia"), bernagie ("Borago officinalis"), slangenkruid ("Echium vulgare"), "Helianthus" en brandnetel ("Urtica") worden gebruikt.
De eitjes worden door het vrouwtje een voor een op de bovenzijde van het blad afgezet. De voorkeur gaat uit naar planten in de volle zon in een lage vegetatie. De rups gaat vervolgens naar de onderzijde van het blad, spint dat met een paar losse draden bij elkaar en voedt zich met het blad. Alleen harde nerven blijven over. Als het blad op is, maakt hij een nieuw spinsel op dezelfde plant en eet daar verder. Zo blijven er rommelige kaalgevreten samengebonden bladeren met uitwerpselen achter. Alleen in het laatste stadium loopt de rups "vrij" over de waardplant. Uiteindelijk verpopt hij meestal op een plant in de buurt van de waardplant, weer in een los spinsel. De totale levensfase als rups duurt ongeveer een maand.
Voorkomen.
Distelvlinders komen overal ter wereld voor, behalve op Antarctica en in Zuid-Amerika. Zij trekken alleen, of in groepen van twee of drie, vijftig tot honderd. De vliegtijd in de Benelux is van april tot oktober. In het najaar vindt remigratie plaats, in hoeverre die vanuit Nederland en België succesvol is, is niet duidelijk. In tropische gebieden zijn distelvlinders heel het jaar door te vinden. Hoewel goede vliegers zijn, bepalen luchtstromingen mede de richting van hun reis. Ze profiteren van meewind door zich met hogere luchtstromingen te laten meevoeren over de Sahara en de Middellandse Zee. Zelfs op meer dan 1000 meter hoogte worden soms nog flinke aantallen waargenomen.
De vlinders die we in Europa tegenkomen, zijn in het algemeen afkomstig uit Centraal-Europa, in mindere mate uit Noord-Afrika en Zuid-Europa, waar de soort overwintert. In Zuid-Europa vindt een eerste voortplanting plaats. In de voorzomer trekken de vlinders naar noordelijker streken, tot in Scandinavië toe. Zij laten zich daarbij door gunstige wind meevoeren. Soms is er in september en oktober een kleine tweede generatie. 
De aantallen kunnen van jaar tot jaar sterk verschillen. In 2009 vond er bijvoorbeeld een enorme invasie van distelvlinders plaats, nadat de weersomstandigheden in het Atlasgebergte gunstig waren geweest (veel regen) en de wind in het voorjaar eveneens (distelvlinders kunnen niet tegen noordenwind). Vanuit radarbeelden werd dat jaar een berekening gemaakt die uitkwam op bijna 4 miljoen vlinders die in 2 dagen tijd (op 25 en 29 mei 2009) in een 300 kilometer brede strook over Zuid Engeland zijn gevlogen. De soort legt in een soort estafette van generaties een tocht van maar liefst 15.000 kilometer af. Een distelvlinder vliegt gewoonlijk 8 tot 15 km/uur, maar wel 50 km/uur komt ook voor.

</doc>
<doc id="19803" url="https://nl.wikipedia.org/wiki?curid=19803" title="AWBZ">
AWBZ



</doc>
<doc id="19804" url="https://nl.wikipedia.org/wiki?curid=19804" title="DHCP">
DHCP



</doc>
<doc id="19805" url="https://nl.wikipedia.org/wiki?curid=19805" title="Paradox (logica)">
Paradox (logica)

Een paradox is een tegenstrijdige conclusie die niettemin ontstaat als gevolg van een correcte redenering binnen een correcte hypothese.
Logische paradoxen.
Paradox van Epimenides.
Een beroemde paradox uit de logica is de paradox van Epimenides die in de brief aan Titus geciteerd wordt. Deze luidt (al heeft Epimenides het nooit zo gezegd of bedoeld):
Als we deze uitspraak letterlijk interpreteren, dan is het inderdaad zo dat de uitspraak, die immers gedaan is door een Kretenzer, zichzelf tegenspreekt: de uitspraak zegt van zichzelf dat hij niet waar is, en kan dus niet waar zijn.
Wiskundige paradoxen.
"Manhattan distance"-paradox.
Een voorbeeld van een geometrische paradox is de ontkenning van de stelling van Pythagoras: formula_1. Lijn formula_2 kan ruwweg benaderd worden door lijnen formula_3. 
De som van formula_4 en formula_5 is gelijk aan formula_6. Lijnstuk formula_4 en formula_5 kunnen eveneens grof benaderd worden door formula_9 (overigens ook gelijk aan formula_6). En deze benadering is opnieuw te verfijnen tot formula_11 (ook gelijk aan formula_6). Dit proces kan worden herhaald tot in het oneindige en hoewel deze oneindig fijne benadering op de lijn c valt, is de som van de lengtes van de deellijnen nog steeds gelijk aan formula_6. Daaruit zou men kunnen concluderen: formula_14 en dat is in
tegenspraak met de stelling van Pythagoras.
De paradox berust op de verkeerde veronderstelling dat in het beschreven limietproces de lengte mee convergeert. Weliswaar convergeert de traplijn naar de hypothenusa, maar de totale lengte van de traplijn wordt niet kleiner. Op het oog is de zeer fijne traplijn vrijwel gelijk aan de schuine lijn, waarna de trapjes ten onrechte verwaarloosd worden, omdat je ze toch niet meer ziet. De paradox is dat een rechte lijn twee vormen kan hebben, namelijk de theoretische kortste lijn tussen twee punten, en de praktische rechte lijn die kan samengesteld zijn uit een oneindig aantal kleine deelsegmenten.
In de Engelstalige literatuur wordt dit de "Manhattan distance"-paradox genoemd, naar het rechthoekige stratenplan van Manhattan.
Paradoxen: theorie versus praktijk.
In de praktijk van het leven, de werkelijkheid, leiden paradoxale situaties tot nader inzicht in de bijzondere eigenschappen van paradoxen. Als voorbeeld hier de paradoxen met zelfreferentie, zoals de leugenaarsparadox: "deze zin is onwaar". De voorgaande zin tussen aanhalingstekens verwijst naar zichzelf en ontkent daarmee de waarheid van zichzelf.
Zelfreferentie in de werkelijkheid.
Met regeltechniek wordt bijvoorbeeld de richting van een raket geregeld op weg naar een zeer ver object in de ruimte. Dat gebeurt door de richting van de raket bij te regelen, als die een afwijking vertoont. Die regeling noemt men in de regeltechniek een "teruggekoppeld systeem". In een teruggekoppeld systeem wordt de werkelijk gemeten waarde afgetrokken van de gewenste waarde: het antwoord is de afwijking. Die afwijking, van bijvoorbeeld naar links, wordt dan gebruikt voor de bijsturing naar rechts. Dat lijkt op de leugenaarsparadox! Dat komt omdat links en rechts tegengesteld aan elkaar zijn en beide tegengestelde richtingen betrekking hebben op de werkelijke richting. Dit kan schematisch worden voorgesteld met:
In dit proces is A de gewenste waarde (van links komende). A min de teruggekoppelde waarde (via de cirkel komende vanaf B), is de input op de functie +f1: het "foutsignaal". In functie +f1 worden berekeningen uitgevoerd. B is de in te stellen waarde. A zou eigenlijk in de ideale situatie gelijk moeten zijn aan B. Het foutsignaal, mede door de teruggekoppelde corrigerende waarde (via functie -f2) verkregen, is dan in dat geval nul. Bij een afwijking is dus de correctie negatief. Daardoor kan de situatie bestaan dat B gelijk wordt aan niet B: dat is een paradox. Als het goed getimed is en goed gedimensioneerd, leidt dit tot een stabiel systeem in plaats van een tegenstrijdigheid. Dankzij de vertraging in het systeem is dan nooit exact gelijktijdig B gelijk aan -B. Echter, als de vertraging te klein is, wordt het systeem instabiel. Dan kan dit proces gebruikt worden als oscillator. B en -B en --B en ---B enz. enz. volgen elkaar dan in de tijd op: slingeren of oscilleren.
Een ander intrigerend effect van zelfreferentie in de werkelijkheid is een videocamera die zijn eigen beeld opneemt via een monitor. Dan kunnen oscillerende beelden ontstaan met fractal-achtige eigenschappen. Een fractal is ook zelfreferent. Het zogenaamde droste-effect is vergelijkbaar. Als men de ruimte coördinaten van het drosteplaatje beschouwt, komt men in een recursieve gegevensstructuur. Op deze manier kan men ervaren dat stellingen uit de logica, de grondslagen van de wiskunde en de theoretische informatica overeenkomsten vertonen met paradoxen. Voorbeelden hiervan zijn de Onvolledigheidsstellingen van Gödel en het beslissingsprobleem.

</doc>
<doc id="19807" url="https://nl.wikipedia.org/wiki?curid=19807" title="Synchronisatiehoogte">
Synchronisatiehoogte

De synchronisatiehoogte van een satelliet is die hoogte van een satelliet boven een planeet waarbij synchrone rotatie optreedt. Synchrone rotatie is de situatie dat de omlooptijd van de planeet om zijn as gelijk is aan de omlooptijd van de satelliet om de planeet. De maan bijvoorbeeld is hierdoor steeds met dezelfde kant naar de aarde gericht. 
De aarde bevindt zich op de synchronisatiehoogte van de maan, zodat we vanaf de aarde altijd dezelfde kant van de maan zien.
Het omgekeerde is niet het geval.
Een geostationare satelliet bevindt zich op de synchronisatiehoogte van de aarde, ongeveer 42 164 km boven het middelpunt van de aarde.
Dit is voor telecommunicatiesatellieten van groot belang.
Door getijde-effecten zal een satelliet die sneller om zijn as draait dan om de planeet in zijn asdraaiing worden afgeremd, en ook de planeet draait na verloop van voldoende tijd zo langzaam dat hij steeds dezelfde kant naar de satelliet keert. Op wat libratie na is dat na miljarden jaren voor het stelsel aarde-maan bijna het geval. Dan wordt de baan verder stabiel, tot die tijd verwijdert de maan zich heel langzaam van de aarde, zoals met onze Maan het geval is.

</doc>
<doc id="19808" url="https://nl.wikipedia.org/wiki?curid=19808" title="Insteekkaart">
Insteekkaart

Een insteekkaart zorgt in samenwerking met de andere elektronica voor een functionele uitbreiding van een computer.
Computers en andere elektronische apparatuur worden vaak uit modules opgebouwd. Met insteek- of uitbreidingskaarten kan makkelijk specifieke functionaliteit aan een computersysteem toegevoegd worden, of vervangen wanneer de capaciteit onvoldoende is. 
Vaak is er naast de hardware van de insteekkaart nog extra software nodig in de vorm van een stuurprogramma of applicatie.

</doc>
<doc id="19809" url="https://nl.wikipedia.org/wiki?curid=19809" title="Data">
Data



</doc>
<doc id="19810" url="https://nl.wikipedia.org/wiki?curid=19810" title="Bemonsteringstheorema van Nyquist-Shannon">
Bemonsteringstheorema van Nyquist-Shannon

Het bemonsteringstheorema van Nyquist-Shannon is de stelling in de informatietheorie dat wanneer een analoog signaal naar een tijddiscreet signaal wordt geconverteerd, de bemonsteringsfrequentie minstens tweemaal zo hoog moet zijn als de hoogste in het signaal aanwezige frequentie om het origineel zonder fouten te kunnen reproduceren. De helft van de bemonsteringsfrequentie is de nyquistfrequentie. Anders gezegd, voor een foutloze reproductie na bemonstering mag het analoge signaal geen frequenties bevatten hoger dan de nyquistfrequentie. De tijd tussen de bemonsteringen is de nyquistinterval. Het is genoemd naar Harry Nyquist die dit theorema in 1928 bewees.
Als een signaal bemonsterd wordt en er komen frequenties in voor hoger dan de nyquistfrequentie, resulteert dit in een teruggevouwen signaal waarvan de frequentie beneden de nyquistfrequentie is. Zo zal een signaal met een frequentie van 12 kHz dat op 20 kHz bemonsterd wordt, hetzelfde lijken als de bemonstering van een 8 kHz ingangssignaal, de 12 kHz vouwt om de 10 kHz Nyquistfrequentie. Dit geeft een probleem als het ingangssignaal componenten met zowel 8 kHz als 12 kHz bevat; in dat geval is uit het bemonsterde signaal niet meer op te maken wat van de 8 kHz en 12 kHz afkomstig is. Deze fout, c.q. vervorming van het signaal, wordt aliasing genoemd. Om dit te voorkomen, moet het bemonsteringssysteem voorzien zijn van een anti-aliasing filter. Dit is een analoog laagdoorlaat-filter dat signalen met frequenties hoger dan de nyquistfrequentie uit het ingangssignaal verwijdert.
Voor bepaalde toepassingen kan ook bewust gebruik worden gemaakt van dit vouweffect om de frequentie van een signaal naar beneden te brengen.
Het door Nyquist opgestelde theorema houdt geen rekening met ruis na conversie naar het discrete domein. Claude Shannon breidde de theorie in 1949 uit door wel rekening te houden met de beperking veroorzaakt door ruis. Hij stelde de wet van Shannon-Hartley op voor de maximale informatiecapaciteit van een bandbreedtegelimiteerd kanaal met ruis.
Hoewel het bemonsteringstheorema van Nyquist-Shannon meestal in één adem met digitale informatie wordt genoemd, is het geldig in alle systemen waar bemonsterd wordt.
In technisch Nederlands wordt voor bemonstering ook wel het woord samplen gebruikt, naar het Engelse "sampling".

</doc>
<doc id="19812" url="https://nl.wikipedia.org/wiki?curid=19812" title="Sister Act">
Sister Act

Sister Act is een Amerikaanse komische film uit 1992 met Whoopi Goldberg.
De film is geregisseerd door Emile Ardolino (bekend van Dirty Dancing). Andere bekende acteurs die in deze film spelen zijn: Harvey Keitel, Mary Wickes en Maggie Smith.
In 1993 is er nog een vervolg gemaakt: "" (het Engelse woord "habit" betekent zowel "gewoonte", als "habijt").
Verhaal.
Deloris Van Cartier (Whoopi Goldberg), een nachtclubzangeres in een club in Reno, is getuige van een moord van een werknemer door haar vriend Vince Larocco die een gangsterleider blijkt te zijn. Ze stapt met haar verhaal naar de politie. Omdat Vince haar nu zeker uit de weg zal willen ruimen, besluit de politie Deloris voor haar eigen veiligheid tot de hoorzitting onder te laten duiken in een klooster.
Deloris wordt in het klooster opgenomen als een non genaamd Zuster Mary Clarence. Alleen de hoofdzuster weet dat ze geen echte non is. Ze voelt zich niet echt thuis in het rustige en saaie klooster, maar ze maakt al snel vrienden. Nadat ze met twee andere zusters wegsluipt om naar een bar te gaan wordt ze door de hoofdzuster als straf in het koor gezet. Omdat ze niet anders kan, besluit ze de boel in het klooster maar eens op te fleuren en haar zangtalent te gebruiken om de nonnen (die bijzonder vals zingen) te leren zingen en daarmee meteen de kerk bij het klooster weer wat uitnodigender te maken voor het publiek.
De volgende mis wordt iedereen verrast door een swingend groepje zusters. Dankzij haar goede werk komt Deloris zelfs op de tv. Ondertussen weet een corrupte politieagent te achterhalen dat er een grote donatie vanuit de politie aan het klooster is gedaan, waardoor de gangsters weten dat ze in het klooster zit en Deloris' oude gangstervriend een bezoekje komt brengen. Deloris wordt ontvoerd. De hoofdzuster vertelt de andere nonnen over Deloris' ware identiteit, en alle nonnen gaan haar achterna en proberen haar te redden. Ondertussen beveelt Vince zijn handlangers om Deloris dood te schieten, maar omdat ze denken dat ze nu een echte non is durven ze dit niet en kan Deloris ontsnappen. Met de hulp van de nonnen kunnen de slechteriken uiteindelijk worden gearresteerd.
Achtergrond.
Productie.
De kerk waarin Whoopi Goldbergs personage onderduikt, is de St. Paul's Catholic Church, gelegen in Noe Valley, een buurt in San Francisco. Voor de opnames werden de winkels voor de kerk omgebouwd om er meer uit te zien als een getto.
De nonnenorde die in de film te zien is, is mogelijk gebaseerd op de Zusters van St. Joseph van de Derde Orde van de Heilige Francis.
Ontvangst.
De film bracht in totaal $192.000.000 op.

</doc>
<doc id="19814" url="https://nl.wikipedia.org/wiki?curid=19814" title="Firewall">
Firewall

Een firewall is een systeem dat de middelen van een netwerk of computer kan beschermen tegen misbruik van buitenaf.
Het beschermde netwerk is vaak een intranet of intern netwerk en dit wordt beschermd tegen het internet. Het ongewenste verkeer bestaat bijvoorbeeld uit aanvallen van hackers en computerkrakers, inbraken en/of uitbraken van computervirussen, spyware, spam en "denial of service attacks".
Types.
Hoewel er geen eenduidige categorisering bestaat, kunnen firewalls worden ingedeeld op basis van de volgende criteria:
Packet filtering firewall.
Een "packet filtering firewall" grijpt in op de netwerklaag van de TCP/IP-protocol-stack. Aan de hand van een aantal regels bepaalt de firewall of een IP-pakket wordt doorgelaten of tegengehouden. De aspecten van een pakket die hierbij in beschouwing worden genomen zijn bijvoorbeeld de poort waarvoor het pakket bedoeld is (destination port) of het IP-adres waar het pakket vandaan komt. Deze regels worden opgesteld door de beheerder of de producent van de firewall.
Een "packet filtering firewall" beslist alleen op basis van de IP-header van het datapakket. Dit type firewall werkt eenvoudig en snel, maar biedt een minder goede bescherming tegen virussen, zwakheden in programma's, spam e.d.
Gebruikers van computers die zich achter packet filtering firewalls bevinden merken weinig of niets van hun aanwezigheid, zolang de poortnummers van de protocollen die zij gebruiken worden doorgelaten.
Een "packet filtering firewall" kan bijvoorbeeld al het verkeer naar de telnetpoort verbieden. De firewall verbiedt echter niet dat het protocol van telnet op een andere poort gebruikt wordt.
Application layer firewall.
Een "application layer firewall" grijpt in op de applicatielaag van de TCP/IP-protocolstack. Voor elk ondersteund protocol bepaalt een stukje software of pakketjes worden tegengehouden of doorgelaten. Dit stukje software kan uit veel meer bestaan dan een aantal simpele regels.
Een "application layer firewall" kan beter dan een "packet filtering firewall" beschermen tegen virussen e.d. en is complexer, omdat elk protocol apart moet worden behandeld. Bovendien kost het bepalen of een pakketje door mag of niet meer resources.
Een voorbeeld van een "application layer firewall" is een mailserver die alleen op de SMTP-poort luistert en spam filtert.
Application layer firewalls worden meestal geïmplementeerd met behulp van proxy's.
Stateless firewall.
Een "stateless firewall" behandelt elk pakketje op zichzelf, de firewall slaat tussentijds geen informatie op van de connecties die over de firewall lopen. Aangezien dit vrij grote beperkingen met zich meebrengt, zijn de meeste firewalls tegenwoordig stateful.
Stateful firewall.
Een "stateful firewall" houdt wel tussentijdse informatie bij van connecties die over de firewall lopen. Hierdoor is de firewall beter in staat onderscheid te maken tussen pakketjes die wel toegestaan en niet toegestaan mogen worden.
Een voorbeeld: het FTP-protocol is zo opgezet dat soms verbindingen op willekeurige poorten nodig zijn. Als een "stateless firewall" FTP moet toestaan, dan zal daartoe verkeer op alle poorten moeten worden toegestaan. Een "stateful firewall" kan volstaan met het tijdelijk openen van de poort waarover de FTP-sessie plaatsvindt.
Tegenwoordig zijn "packet filtering firewalls" stateful. Soms zijn ze slechts stateful op TCP-niveau en missen ze de mogelijkheid om bijvoorbeeld het FTP-protocol toe te staan. (TCP-niveau: Is het een bestaande TCP-sessie, is de volgorde van de pakketten correct?)
Personal firewall.
Een "personal-firewall" is een firewall die enkel de computer beschermt waarop deze geïnstalleerd is. De personal-firewall kan gebruikmaken van verschillende technieken om regels op te bouwen, maar een geavanceerde personal-firewall beschikt over een extra mogelijkheid: men kan regels definiëren op basis van processen.
Zo is het mogelijk een regel te maken dat enkel het programma E-MAILPROGRAMMA.EXE toegang geeft om via poort 25 een e-mail te versturen. Zulke regels kunnen voorkomen dat bijvoorbeeld spywareprogramma's ongewenst mails versturen vanuit de betreffende computer.
Network firewall.
Een "network firewall" bestaat uit een aparte computer die twee of meer netwerken scheidt. Soms is er nog sprake van een 'niemandsland' (DMZ), waarin zich computers bevinden die bereikbaar moeten zijn vanuit het internet of een ander netwerk. Zulke computers hebben dan meestal specifieke regels nodig. Webservers zullen bijvoorbeeld vaak in een DMZ aangetroffen worden.
Managed firewall.
Een "managed firewall" (een beheerde firewall) wordt steeds vaker toegepast in bedrijven die zelf niet genoeg kennis hebben van beveiliging van netwerken. Een "managed firewall" is een service die bestaat uit het fysiek installeren van een firewall in een netwerk met daarnaast het geheel aan onderhoud en configuratie van de firewall volledig op afstand door een bedrijf dat daarin gespecialiseerd is.

</doc>
<doc id="19815" url="https://nl.wikipedia.org/wiki?curid=19815" title="Syndroom van Korsakov">
Syndroom van Korsakov

Het syndroom van Korsakov, ook wel de ziekte van Korsakov genoemd, is een blijvende geheugenstoornis die voornamelijk veroorzaakt wordt door vitamine B1-tekort, meestal het gevolg van het te weinig gevarieerd eten bij chronisch alcoholmisbruik. Het kenmerkt zich door desoriëntatie, vooral in tijd, stoornissen in met name het kortetermijngeheugen en confabulaties.
Daarnaast treden vaak polyneuritis en andere lichamelijke klachten op die kenmerkend zijn voor chronisch alcoholisme.
Geschiedenis.
De naam is afkomstig van de Russische psychiater Sergej Korsakov (1854-1900), die voor het eerst internationaal publiceerde in 1887 over de opvallende symptomen van geheugenstoornis zonder dementie, en het verband legde met alcoholmisbruik. Magnus Huss legde dit verband al in 1852, Korsakov beschreef het echter als eerste in Duitse en Franse vakbladen. Hierdoor is zijn naam voor altijd verbonden met het ziektebeeld. Dat de oorzaak een door chronisch alcoholgebruik veroorzaakt gebrek aan vitamine B1 was, werd pas later ontdekt. Vitamine B1 zit onder andere in gist, wat bij bierbereiding gebruikt wordt. Bij matige inname kan bier inderdaad een bijdrage leveren aan de vitaminebehoefte, maar bij overdadig gebruik wordt geen reserve aan vitamine aangelegd. Integendeel, hoe meer bier men drinkt, des te groter de behoefte wordt aan vooral vitamine B1.
Ontstaan.
Het syndroom van Wernicke is een acute fase die vaak voorafgaat aan het ontstaan van de aandoening van Korsakov. De patiënt is dan totaal in de war en heeft verschillende neurologische stoornissen. Lopen en oogbewegingen zijn gestoord, er is vaak sprake van lichamelijke uitputting en bewustzijnsdaling. Het is een acuut levensbedreigende situatie waarbij de patiënt gerede kans loopt te overlijden als niet direct wordt ingegrepen. Er dient zo snel mogelijk vitamine B1 worden toegediend, waarna de verdere lichamelijke conditie op peil kan worden gebracht.
Van de patiënten die het syndroom van Wernicke hebben doorstaan blijkt ongeveer 60% een syndroom van Korsakov over te houden.
Behalve bij overmatig alcoholgebruik kan het syndroom van Korsakov ook voorkomen ten gevolge van ernstige ondervoeding, bijvoorbeeld bij anorexia nervosa, chronisch harddrugsgebruik, ernstige somatische ziekten zoals aids, en ook bij beriberi en hongersnood. Alcoholgebruikers zijn in de westerse wereld echter verreweg in de meerderheid. Bijzonder is dat de frequentie van ontstaan door alcoholgebruik deels cultureel bepaald lijkt te zijn: hoewel in Frankrijk excessief alcoholgebruik vaker wordt vastgesteld, is het voorkomen van het syndroom van Korsakov daar in vergelijking met Nederland minder. De verklaring hiervoor zou kunnen zijn dat Franse alcoholverslaafden langer aan een gezond eetpatroon vasthouden.
De stoornis is dus het gevolg van een hersenbeschadiging met als resultaat ernstige beperkingen op lichamelijk en psychisch gebied en daaruit voortkomende handicaps.
Symptomen.
De belangrijkste symptomen zijn:
Naast bovengenoemde symptomen kunnen er diverse bijkomende symptomen optreden als gevolg van de hersenbeschadiging.
Naast de neurologische/psychiatrische symptomen is er door de leefstijl vaak ook nog bijkomende lichamelijke schade door het overmatig alcoholgebruik. Bijvoorbeeld hart- en vaatziekten, leverfunctiestoornissen, polyneuropathie en een verhoogd risico voor aandoeningen aan mond/keel/slokdarm.
Maatschappelijk gezien is er vaak een situatie waarin men nog maar een klein sociaal netwerk heeft overgehouden vanwege de alcoholproblematiek die dikwijls al jaren een grote rol speelt.
Meest opvallend bij de korsakovpatiënt zijn de geheugenstoornissen (amnesie), en het nogal eens afwezig zijn van enig ziektebesef. De patiënt vergeet ook dat hij last heeft van geheugenverlies.
De amnesie valt uiteen in twee vormen: anterograde amnesie; het niet kunnen onthouden van nieuwe informatie, en retrograde amnesie; het verlies van informatie van voor het ontstaan van de hersenbeschadiging.
Bij retrograde amnesie is dus informatie verloren gegaan die ooit wel aanwezig was. Retrograde amnesie neemt in de loop van de tijd meestal af, dit in tegenstelling tot anterograde amnesie.
Meestal is de ernst van het syndroom van Korsakov af te meten aan de ernst van de retrograde amnesie. Hoe meer informatie verloren is gegaan uit de tijd van voor het ontstaan van het syndroom hoe ernstiger de beperkingen en handicaps in het algemeen zijn.
Begeleiding korsakovpatiënten.
Vanaf het ontstaan heeft de betrokkene van de ene op de andere dag ernstige beperkingen. Doordat sommige cognitieve functies en vaardigheden intact blijven, kunnen patiënten zich in eerste instantie vaak een stuk vaardiger presenteren dan zij in werkelijkheid zijn, want in tegenstelling tot bij dementie loopt de intelligentie geen of weinig schade op.
Dit gecombineerd met de confabulaties en een over het algemeen te optimistische kijk op de handicaps (voor zover ze onderkend worden), maakt dat de korsakovpatiënt en soms zijn omgeving regelmatig de mogelijkheden overschatten.
De omgang met mensen met het syndroom van Korsakov vereist dan ook een speciale benadering. Hun leven moet in een bepaalde structuur gebracht worden die zij zelf niet kunnen aanbrengen. Ze zijn vaak faalangstig en wantrouwend, missen dikwijls zelfvertrouwen en vertrouwen in de medemens en hebben geen of een gebrekkig ziekte-inzicht.
Door de verpleegkundige Hans Lindenhoff werd in 1990 het begeleidingsmodel van de vier K's voor de korsakovpatiënt opgesteld. Ze staan voor Kort, Konkreet, Konsekwent en Kontinu en moeten met elkaar borg staan voor een sfeer van veiligheid en duidelijkheid. In wezen is het model van de vier K's voor de begeleiding van de meeste mensen met niet-aangeboren hersenletsel relevant.
In Nederland wordt zorg en begeleiding van korsakovpatiënten onder andere geboden door ggz-instellingen en verpleeghuizen. Sommige gespecialiseerde korsakovklinieken of afdelingen bieden behandelprogramma's aan.
Een aantal verpleeghuizen begeleidt groepen cliënten met korsakov. Samen hebben zij het Korsakov Kenniscentrum opgericht. In samenwerking met de Erasmusuniversiteit werd een zorgprogramma ontwikkeld.

</doc>
<doc id="19819" url="https://nl.wikipedia.org/wiki?curid=19819" title="Heideblauwtje">
Heideblauwtje

Het heideblauwtje ("Plebejus argus") is een vlinder die vooral op vochtige heide kan worden aangetroffen.
Kenmerken.
De vlinder heeft een spanwijdte van hooguit 3 centimeter. Bij de mannetjes zijn de vleugels aan de bovenzijde blauw, bij de vrouwtjes bruin met een rijtje halvemaanvormige vlekjes aan de achterrand.
Habitat.
Het heideblauwtje komt bijna enkel voor in vegetatie met gewone dophei, voornamelijk in de associatie van gewone dophei ("Ericetum tetralicis").
Gedrag en voortplanting.
Zowel de rups als de vlinder hebben als waardplant de gewone dophei of (na de bloei van voorgaande) struikhei. De rupsen leven van de bloemen en jonge scheuten van de plant, de vlinders van de nectar. De verpopping vindt onder de grond plaats.
De rupsen van het heideblauwtje leven in mutualisme met mieren van het geslacht "Lasius", waaronder de humusmier ("Lasius platythorax"). Zowel de rupsen als de poppen hebben klieren die een zoete stof afscheiden, waar de mieren verzot op zijn. Vaak bouwen de mieren een nest rond de pop. De mieren 'beschermen' de rups en de pop en zelfs de net uitgekomen vlinder tegen predatoren. De vliegtijd is van juni tot augustus.
Verspreiding en voorkomen.
Het heideblauwtje komt voor in Europa en Azië, van Midden-Scandinavië tot Zuid-Spanje en van Frankrijk tot in Japan.
In Vlaanderen komt de soort enkel nog voor in de Kempen.
De soort gaat in aantal achteruit vanwege vermesting, verdroging en vergrassing van de heide. Maar ook vorst in de lentes en extreme hitte in de zomers midden jaren negentig en in 2004 zijn aan te wijzen als oorzaken.
Het heideblauwtje heeft de status "kwetsbaar" op de Nederlandse rode lijst.

</doc>
<doc id="19820" url="https://nl.wikipedia.org/wiki?curid=19820" title="Chemometrie">
Chemometrie

Chemometrie is de toepassing van statistische methoden en technieken in de scheikunde. De originele doelstellingen van chemometrie zoals die in 1983 werden beschreven op een bijeenkomst van twee weken in het NAVO Advanced Study Institute. Toen ontwikkelde men allerlei multivariate meetapparatuur waarvoor de toen gebruikelijke denkpatronen niet meer geldig waren. Chemometrie werd beschreven als het zoeken naar bijpassende multivariate verwerking van de meetgegevens voor optimalisatie, calibratie, interpretatie van data, etc.
Sinds deze bijeenkomst in 1983 is de studie van chemometrie enorm geëvolueerd. Diverse definities werden gegeven. Men kan chemometrie beschouwen als een methodologie om zo nauwkeurig mogelijke en correcte conclusies te trekken uit chemische meetsignalen en als een verzamelnaam van diverse technieken om deze meetsignalen in de scheikunde statistisch te verwerken. Dit bevat onder andere het in grootte reduceren van complexe data, interferenties bij metingen mathematisch te corrigeren en om een verband te leggen tussen de gemeten waarden en hetgeen wat men wil weten. Met hulp van wiskundige en statistische berekeningen aan de gemeten data poogt men inzicht te krijgen in een chemisch systeem.
Bij eenvoudige experimenten, wanneer slechts 1 waarde gemeten wordt, maakt men dikwijls gebruik van 1 statistische methode. Typisch worden tijdens 1 meting van een staal meerdere veranderlijken (zoals de intensiteit bij verschillende golflengte in het geval van spectroscopie) gemeten. Wanneer men te maken heeft met meerdere veranderlijken die een staal karakteriseren, maakt men gebruik van multivariate statistiek, die juist de gezamenlijke verandering van gemeten waarden in één geheel bekijkt.
De chemometrie veronderstelt geen "begrip" van de gemeten waarden, maar kan elke correlatie gebruiken die meetbaar is. De statistische methoden die gebruikt worden in de chemie, vallen allemaal onder de noemer chemometrie, zo ook courante technieken zoals variantieanalyse, hoofdcomponentenanalyse of PCA, normalisatie voor intensiteitscorrectie en autoschaling.
In de chemometrie kunnen daarom bijvoorbeeld ook databanken, neurale netwerken, of andere kunstmatige intelligentie technieken worden ingezet, bijvoorbeeld om te bepalen van welke verbinding een infraroodspectrum is.
Datareductie.
Met de huidige wetenschappelijke en spectroscopische analysetoestellen kunnen snel veel gegevens (data) worden verzameld. In één experiment worden vaak de extincities op enkele tot duizenden golflengten gemeten, terwijl men vaak enkel de concentratie van 1 product wil weten. De analyse van de meetgegevens wordt gekenmerkt door de volgende problemen:
Om aan deze problemen tegemoet te komen, moeten de meetgegevens in grootte gereduceerd of gecomprimeerd worden. Hoofdcomponentenanalyse en PLS ("Partial Least Squares") zijn vaak gebruikte technieken. Bij deze technieken wordt een nieuw assenstelsel opgebouwd die de informatie van vele variabelen in slechts enkele veranderlijken samenvoegt. Men transformeert zo de oorspronkelijke verzameling gemeten variabelen x1, x2, ..., xn in een nieuwe (kleinere) verzameling variabelen t1, t2, ..., tk (met k formula_1 n): latente variabelen, eigenvectoren, hoofdcomponenten, scores, ... genoemd.
Hoofdcomponentenanalyse zoekt in de gegevens naar de grootste veranderingen in de gegevens. Deze worden in de eerste variabelen geplaatst. Er wordt echter geen direct verband gelegd met afzonderlijke producten die aanwezig zijn in het onderzochte staal.
PLS zoekt daarentegen naar de grootste veranderingen die correleren met het product dat je onderzoekt. Door dit directe verband is PLS vaak beter voor kwantitatieve bepalingen van productconcentraties.
Deze technieken (PCA en PLS) vereisen dat voor een correcte gegevensanalyse alle variabelen gecentreerd zijn rond de oorsprong (gemiddelde 0 hebben). Daarom voert men alvorens PCA of PLS toe te passen "mean centering" toe. Voor een nauwkeurige gegevensanalyse moeten de verschillende variabelen bovendien (ongeveer) dezelfde intensiteit hebben. Daarom voert men meestal autoschaling uit, als alternatief voor mean-centering.
Correctie voor fysische effecten in de spectroscopie.
Analytische technieken zoals infraroodspectroscopie, Ramanspectroscopie en UV/VIS-spectroscopie lijden onder het optreden van fysische en chemische interferenties. Tot de fysische interferenties rekent men bijvoorbeeld bij spectrometers ook de golflengteafhankelijke gevoeligheid van de detector. Bovendien verandert bij hogere concentraties of te lange meettijden het signaal dikwijls niet meer evenredig met de concentratie of meettijd. Dergelijke fouten kunnen leiden tot grove onderschattingen of overschattingen. Zo is bijvoorbeeld NIR-spectroscopie onderhevig aan een aantal fysische interferenties. Effecten zoals veranderlijke korrelgrootte veroorzaken grote verschillen in (de intensiteit van) het gemeten signaal. De invloed van deze effecten kan in bepaalde gevallen het signaal zelfs volledig overstemmen.
Van verschillende fysische interferenties is het verband met het gemeten signaal mathematisch bekend. Indien dit het geval is, kan men het effect modelleren en er mathematisch voor corrigeren. Technieken zoals SNV ("Standard Normal Variate"), MSC ("Multiplicative Scatter Correction") en EMSC ("Extended Multiplicative Scatter Correction") worden vaak gebruikt.
Correctie voor chemische interferentie in de spectroscopie.
Chemische interferentie kan zich uiten op verschillende niveaus van de chemische analyse. Dikwijls is in het opgemeten spectrum de achtergrond of het oplosmiddel aanwezig. Bovendien kunnen componenten in een mengsel reageren afhankelijk van de relatieve verhouding tot elkaar, zodat het gemeten signaal niet meer exact de som is van de signalen van de afzonderlijke componenten. EMSC kan corrigeren voor de verschillende soorten chemische interferentie. Bovendien maakt EMSC onderscheid tussen en modelleert tegelijk de chemische en fysische interferenties.
In het eenvoudigste geval is in het gemeten spectrum een bijdrage aanwezig van een gekend product. Via vectorprojectie op het zuivere productspectrum kan men dan de bijdrage van het product in het totale spectrum berekenen. Voor meer informatie, zie het artikel "Subtractie van chemische interferentie en spectrale achtergrond".
Correctie voor instrumentafhankelijkheid.
Van dag tot dag, van staal tot staal en van meting tot meting, wisselt de intensiteit van het gemeten signaal. Dit is te wijten aan verandering in gevoeligheid of de focus van het analysetoestel. Bij multivariate data kan men (voor zuivere intensiteitsveranderingen) dan een vectornormalisatie toepassen.

</doc>
<doc id="19821" url="https://nl.wikipedia.org/wiki?curid=19821" title="Hendrik Petrus Berlage">
Hendrik Petrus Berlage

Hendrik Petrus (Hein) Berlage (Amsterdam, 21 februari 1856 – Den Haag, 12 augustus 1934) was een invloedrijk Nederlands architect, stedenbouwkundige, meubelontwerper, glasontwerper en tekenaar.
Levensloop.
Beginjaren.
Berlage werd geboren aan de Keizersgracht in Amsterdam als kind van welgestelde, liberale ouders. Na zijn kinderjaren verhuisde hij met zijn familie naar Arnhem, waar hij de HBS bezocht. In deze periode overleed zijn moeder en hertrouwde zijn vader. Zijn schoolresultaten gingen achteruit, maar Berlage vond zijn weg uiteindelijk in de architectuur.
Hij studeerde van 1874 tot 1875 aan de Rijksakademie van Beeldende Kunsten te Amsterdam. Hierna volgde hij in 1875 een studie aan de Bauschule van het "Eidgenössische Polytechnicum", sinds 1911 Eidgenössische Technische Hochschule Zürich(ETH) geheten, in Zürich, waar hij in aanraking kwam met de denkbeelden van de architecten Gottfried Semper en Eugène Viollet-le-Duc. In zijn klassieke bouwstijl zijn vooral de theorieën van Semper duidelijk aanwezig. Na zijn studie ging Berlage werken op het bureau van Th. Sanders, met wie hij zich in 1884 associeerde. Samen ontwierpen ze verschillende gebouwen in neorenaissancestijl.
Berlage trouwde op 28 juli 1887 met Marie Bienfait (Goor, 1864 - Den Haag, 1937). Het echtpaar kreeg vier kinderen: drie dochters en een zoon. In 1914 verhuisde het gezin van Amsterdam naar Den Haag en namen hun intrek in het door hemzelf ontworpen huis aan de Violenweg 14.
Zelfstandig architect.
In 1889 ging Berlage zelfstandig werken. Aanvankelijk ontwierp hij voornamelijk in de toen gebruikelijke neostijlen (winkelpand Focke &amp; Meltzer, Kalverstraat, Amsterdam), maar allengs begon hij te experimenteren in een mengvorm van rationalisme en jugendstil. Dit is vooral zichtbaar in de ontwerpen voor de verzekeringsmaatschappij De Nederlanden van 1845, waarvoor hij als huisarchitect werkte, bijvoorbeeld aan het Muntplein te Amsterdam. Deze gebouwen kondigen reeds Berlage's Beurs aan, en zijn ook mede de reden geweest waarom wethouder Willem Treub Berlage naar voren schoof als de architect van de nieuwe "Koopmansbeurs" in Amsterdam. De stijl van Berlage gaf uiting aan het gedachtegoed dat Berlage en Treub deelden: het "radicaal liberalisme", een politieke stroming die als voorloper van de sociaaldemocratie gezien kan worden. Berlage beschouwde zijn laatste werk, het Haags Gemeentemuseum, thans het Kunstmuseum Den Haag, als zijn beste. Hij heeft de afronding hiervan niet meer meegemaakt.
Rationalisme.
Vanaf het einde van de 19e eeuw was het rationalisme een belangrijke architectuurstroming. Berlage ontwierp van daaruit de plattegrond van een gebouw, met vlakke bakstenen muren en gebruik van natuursteen ter accentuering van belangrijke punten. De Koopmansbeurs in Amsterdam is Berlage's belangrijkste werk uit deze periode (en van zijn gehele oeuvre) en wordt beschouwd als het begin van de moderne architectuur in Nederland. De stijl werd overgenomen door architecten als Tjeerd Kuipers, Willem Dudok en Alexander Kropholler, die zich er nog lang door lieten inspireren, ook nadat Berlage zelf allang andere wegen was ingeslagen. Het rationalisme kreeg te maken met een tegenbeweging in de vorm van de Amsterdamse School, waarvan de architecten ironisch genoeg een belangrijke rol speelden bij de invulling van Berlage's uitbreidingsplan voor Amsterdam, Plan Zuid.
Amerikaanse invloeden.
Tijdens een bezoek aan de Verenigde Staten in 1911 raakte Berlage onder de indruk van het werk van Frank Lloyd Wright en andere belangrijke Amerikaanse architecten. Tot het einde van Berlage's carrière is deze Amerikaanse invloed in zijn werk duidelijk aanwezig. Hij wist diverse Nederlandse architecten te inspireren, zoals Jan Wils en Hendrik Wouda.
Politiek.
Als mens was Berlage een socialist die vakmanschap, handwerk en de samenwerking tussen de ambachten hoog in het vaandel had staan.
Reis naar Nederlands-Indië.
In 1923 ondernam Berlage een reis naar Nederlands-Indië, waar hij lezingen en bouwadviezen gaf aan gemeenten. Aan de gemeente Batavia gaf hij advies over het bestaande verbeterings- en uitbreidingsplan van de stad.
Trivia.
Berlage is een overgrootvader van de Nederlandse cabaretier en schrijver Vincent Bijlo.
Werken.
Een van de kenmerkendste eigenschappen van Berlage's werk is dat al zijn ontwerpen zijn gebaseerd op het idee van het "Gesamtkunstwerk", de synthese van de kunsten. Berlage ontwierp niet enkel gebouwen en stedebouwkundige plannen maar ook complete interieurs, dat hield in alles wat in een huis of bedrijfsgebouw stond ten dienste van de mens: tafels, bureaus, stoelen, banken, vloerkleden, betimmering, eetkamers, kasten, kachels, toilettafels, glazen, serviezen, glasplastieken, karaffen, bekers, asbakken, armaturen en klokken. Hij was ook een goed tekenaar. Hij tekende vooral als hij in het buitenland was voor een studiereis, vooral met potlood en houtskool. 
Een tafelklok van Berlage werd in 2020 voor 13750 euro verkocht tijdens het kunst- en antiekprogramma "Van Onschatbare Waarde" Een krijttekening van een pauw van Berlage die op de rommelmarkt voor 50 cent was gekocht, bracht in dit programma in 2024 € 1300 op.
Veel architectonisch en stedebouwkundig werk van Berlage bevinden zich in Amsterdam. Belangrijke projecten zijn het gebouw voor 'De Algemeene' (1893) op het Damrak (later C&amp;A), het gebouw voor de Algemene Nederlandse Diamantbewerkers Bond de Burcht van Berlage (1900), de Beurs van Berlage (1903), het uitbreidingsplan Amsterdam-Zuid (Plan Zuid) (1917), het Mercatorplein (1925) en de Berlagebrug (1928).
Ook in Den Haag heeft hij veel gewerkt. Hier bouwde hij onder meer een tweetal gebouwen voor De Nederlanden van 1845 (Kerkplein en Groenhovenstraat), een woonhuis voor de directeur van de verzekeringsmaatschappij, Carel Henny en de woonwijk Laakkwartier. De Christian Science-kerk is het enige kerkgebouw van de hand van Berlage dat ooit werd gebouwd. In 1914 ontwierp Berlage, van 1913 tot september 1919 in dienst bij het echtpaar Kröller-Müller, het Jachthuis Sint-Hubertus en de boerderij 'De Schipborg' aan de Borgweg 66 in Schipborg in Drenthe. Het Jachthuis was het buitenhuis van de familie, gelegen in het Nationaal Park De Hoge Veluwe, en de boerderij was bestemd voor hun zoon. Berlage's laatste grote werk is het Gemeentemuseum Den Haag, het huidige Kunstmuseum, waarvan hij de voltooiing in 1935 zelf niet meer meemaakte.
Een ander werk is het voormalige gemeentehuis te Usquert, een van de twee uitgevoerde ontwerpen in de provincie Groningen, naast Villa Heymans aan de Ubbo Emmiussingel 108 in de stad Groningen, schuin tegenover het Station Groningen (hoofdstation). Voor bijna al zijn gebouwen ontwierp Berlage ook het meubilair, dit ook in de geest van het concept "Gesamtkunstwerk". In 1900 was Berlage betrokken bij de oprichting van 't Binnenhuis, een "verkooplokaal voor kunstnijverheid". Incidenteel was hij ook boekbandontwerper.
In 1899 ontwierp hij voor de Wereldtentoonstelling in Parijs van 1900 een beroemde acht meter lange kastenwand uitgevoerd in eikenhout waarvan het houtsnijwerk werd uitgevoerd door Kees Oosschot en die vervaardigd werd door het meubelbedrijf J.B. Hillen. De wand won de gouden medaille.. Van deze kastenwand is slechts één kast overgebleven die in het Kunstmuseum Den Haag staat. De andere kasten zijn voor zover bekend verloren gegaan. Ook het complete interieur van de toonzaal die destijds werd ingericht in een van de paviljoens is niet behouden.
Ook in het buitenland heeft Berlage sporen nagelaten. Het in 1903 naar zijn ontwerp gebouwde "Niederländisches Haus" in Leipzig is daar een voorbeeld van. In Surabaya is een gebouw voor verzekeringsmaatschappij "De Algemeene" gebouwd in 1900 en in Batavia in 1913 een gebouw voor verzekeringsmaatschappij "De Nederlanden van 1845"
Vernoeming.
Naar Berlage zijn vernoemd:
Literatuur.
augustus t/m 16 november 1975, samenstelling tentoonstelling en catalogus: Kees Broos, Pieter Singelenberg en Manfred Bock (ISBN 90-6012-299-2).

</doc>
<doc id="19822" url="https://nl.wikipedia.org/wiki?curid=19822" title="Spanwijdte (vlucht)">
Spanwijdte (vlucht)

Met spanwijdte (soms: "vlucht") wordt de afstand in vliegende toestand tussen de twee vleugeluiteinden van vogels, vleermuizen, vlinders en andere insecten, vliegtuigen en molens aangeduid. Bij molens is de spanwijdte de lengte van de roede.

</doc>
<doc id="19823" url="https://nl.wikipedia.org/wiki?curid=19823" title="APL (programmeertaal)">
APL (programmeertaal)

APL is een programmeertaal. De taal is ontstaan uit een boek dat in 1962 werd geschreven door Kenneth E. Iverson en waarin een wiskundige notatiewijze werd geïntroduceerd. Met enkele aanpassingen werd uit dit voorstel de programmeertaal ontworpen. De naam APL is ontleend aan de titel van het boek: "A Programming Language".
Korte geschiedenis.
Ontwikkelingen in de tijd.
Zoals gezegd, de taal is ontstaan naar aanleiding van de publicatie van Kenneth E. Iverson. Hoewel zijn boek in 1962 uitkwam, ontdekte en ontwikkelde hij de taal al in 1957.
Als programmeertaal werd APL al snel populair in vooral de wetenschappelijke en financiële wereld vanwege de krachtige mogelijkheden die de taal biedt om om te gaan met meer-dimensionale arrays met data.
Oorspronkelijk draaide APL op (IBM)-mainframes en over de loop van jaren ontstonden er verschillende dialecten van de taal.
Na de opkomst van de pc begin jaren 80 van de twintigste eeuw, en de afname van de populariteit van mainframes kwam er een versie van APL uit voor de pc onder de naam APL*Plus/PC van ontwikkelaar STSC "(zie eventueel: )". De eerste versie voor de pc kwam in 1982 op de markt en in het midden van de jaren 80 kwam er ook een 32-bit versie voor de Unix systemen op de markt als APL*Plus/Unix).
Tot 1995 bleef STSC APL*Plus verder ontwikkelen, maar verkocht de rechten in dat jaar aan LEX2000 Inc. wat vervolgens in 1999 weer in handen kwam van Cognos.
De belangstelling voor en het gebruik van APL zijn de laatste jaren erg teruggelopen, natuurlijk mede onder invloed van de komst van nieuwe ontwikkelomgevingen als C (en de opvolgers C+ / C++) en later Java). Er bestaat nog wel een groep "die-hards" die APL en varianten/dialecten als A+ gebruiken en ontwikkelen.
Van mainframe naar pc.
De overgang naar de nieuwe pc-omgeving vereiste natuurlijk wel wat toevoegingen om op een nieuwe manier om te gaan met –vooral– de uitvoer van gegevens en andere specifieke "eigenaardigheden" van de pc. De eerste versies draaiden (uiteraard) onder MS-DOS en dat waren specifiek single-user- en single-taskomgevingen. Dit vraagt een heel andere benadering van geheugengebruik, en commando's die verband houden met je rechten hoeveel gebruik jouw programma mag maken van de CPU hebben weinig nut. Om portering van bestaande programma's van mainframeomgevingen naar de pc te vereenvoudigen bleven in de pc-versie commando's en functies bestaan die feitelijk niets deden, maar wel de compabiliteit van "workspaces" verhoogden. "(Na de overstap van MS-DOS naar Windows kwam je weer terug in een multi-user- en multi-taskingomgeving; maar wel op een andere wijze dan bij mainframesystemen.)"
Huidige situatie.
Hoewel het gebruik sterk is teruggelopen, blijft er een enthousiaste groep gebruikers die via internet nieuwe ontwikkelingen gebaseerd op APL ontwikkelt.
Verschillen.
De programmeertaal verschilt in veel opzichten van andere talen.
Een groot voordeel van APL is dus dat er heel compact en snel gecodeerd kan worden. Tegelijkertijd is dat een nadeel. Een APL-source is vaak lastig te lezen vanwege de vele vreemde tekens.
Invoer.
Voor het invoeren van APL-symbolen is een speciaal toetsenbord nodig. Het getoonde toetsenbord heeft geen aparte hoofd- en kleine letters: de lettertoetsen geven in combinatie met Shift een symbool.
En nog heeft het toetsenbord te weinig toetsen. Daarom kunnen er ook combinaties (overstrikes) worden gemaakt. Wenst men bijvoorbeeld een uitroepteken om de functie faculteit uit te voeren, dan typt men een aanhalingsteken (shift K), een backspace en een punt. Op dezelfde wijze kunnen ook de letters (andere tekens niet) onderstreept worden.
Er zijn verder diverse APL-editors. Om invoer te vergemakkelijken kan men van veel symbolen de naam invoeren.
Gegevens.
Gegevens kunnen, zoals bij elke programmeertaal, uit arrays bestaan. Maar bij APL wordt een array als eenheid beschouwd. Een array kan een willekeurig aantal dimensies hebben. Een array van twee dimensies heet 'matrix', een array van een dimensie heet 'vector'. Een array van nul dimensies bestaat ook, dat is een scalar.
De dimensie van een array kan desnoods de lengte nul of één hebben. Dat lijkt niet erg zinvol, maar een array met een dergelijke dimensie kan door een programma uitgebreid worden.
Een vector (2 of langer) kan als constante worden ingevoerd als een reeks getallen met spaties ertussen, bijvoorbeeld . Geeft men een enkel getal op, dan is dat een scalar. Wil men een andere array, dan zal men een functie moeten gebruiken.
De bekendste functie om een array te maken is "reshape" ⍴. Bijvoorbeeld, de expressie maakt een matrix van 2 bij 4, met de daarachter opgegeven getallen als waarden.
Een andere veel gebruikte functie is de "indexgenerator" ⍳ die een vector van natuurlijke getallen maakt. ⍳5 levert dus de vector . Het ziet er niet erg zinvol uit, maar deze functie is vaak heel handig.
De meeste functies zijn erg vergevingsgezind als een argument de verkeerde vorm heeft. Bijvoorbeeld, de hierboven genoemde functie ⍴ heeft als linkerargument in principe een vector nodig, maar een scalar is ook goed.
Een array kan, zoals in elke programmeertaal, geïndiceerd worden: A"["I"]. Zijn er twee of meer indices, dan worden ze gescheiden door ;. Het is beslist niet nodig dat op deze wijze een enkele waarde uit een array wordt gehaald: door een array als index te gebruiken of een index weg te laten is het mogelijk een deel uit een array te selecteren: de expressie heeft als resultaat een matrix bestaande uit de derde en de vierde kolom van de matrix R" — de hele kolommen omdat de eerste index, tussen [ en ; is weggelaten.
Het is zelfs mogelijk een constante vector te indiceren, bijvoorbeeld 1 3 8 5["I"].
Voorbeeld.
Onderstaande regel is een programma dat alle priemgetallen van 1 tot R vindt:
(∼"R"ε"R"∘.×"R")/"R"←1↓⍳"R"
en de beschrijving van rechts naar links:
Functies.
Er zijn monadische functies met één argument en dyadische functies met twee argumenten. De syntaxis is zoals gebruikelijk bij de klassieke wiskundige functies, bijvoorbeeld A"+"B en −"B". Deze syntaxis is consequent doorgevoerd voor alle functies, ook voor faculteit (uitroepteken links van de operand, niet rechts) en absolute waarde (verticale streep links van de operand, niet aan weerszijden).
Verder worden de functies onderscheiden in scalaire functies en gemengde functies. De laatste zijn in het bijzonder bedoeld voor het werken met arrays.
Scalaire functies.
Worden scalaire functies op een array toegepast, dan werken ze op ieder element van de array apart. Men kan bijvoorbeeld twee arrays bij elkaar optellen, mits beide arrays dezelfde vorm hebben, dus arrays van evenveel dimensies met dezelfde waarden. Het resultaat heeft weer dezelfde vorm. Bijvoorbeeld: geeft . Hierop geldt een uitzondering: men kan een scalaire dyadische functie uitvoeren op twee arrays waarvan een enkel getal is. Bijvoorbeeld: geeft .
Gemengde functies.
Gemengde functies zijn speciaal voor het bewerken van arrays. Sommige functies kunnen zelfs van een index worden voorzien. Bijvoorbeeld A"↑["I"]"B. In dit geval wordt de functie A"↑"B langs de index I uitgevoerd. De index is dus een geheel getal, behalve bij de functie Lamination. Wordt er geen index opgegeven, dan wordt de functie langs de laatste dimensie uitgevoerd.
Gecombineerde functies.
Verder zijn er gecombineerde functies. Hierbij wordt uit een scalaire dyadische functie (of twee scalaire dyadische functies) een nieuwe gemengde functie gemaakt. In de voorbeelden hieronder kan ⎕ worden vervangen door een willekeurige scalaire dyadische functie.
In- en uitvoer.
De laatste bewerking die op een regel wordt uitgevoerd, is vrijwel steeds → (sprongopdracht) of ← (toekenning).
Bijvoorbeeld:
→3+5 spring naar regel 8
A"←3+5 A" krijgt de waarde 8
Staat er iets anders, bijvoorbeeld 3+5, dan wordt de optelling uitgerekend, maar er staat niet wat er met het resultaat moet gebeuren. In dat geval wordt het resultaat geprint.
Het is ook mogelijk tussenresultaten van een expressie te printen, en wel met de combinatie ⎕←. Bijvoorbeeld: A"←3+⎕←5 De waarde 5 wordt geprint en A" krijgt de waarde 8.
Wil men in de loop van het programma invoer vragen, dan gebruikt men het teken ⎕, maar niet links van een pijltje. Bijvoorbeeld 2.20371×⎕: er wordt om invoer gevraagd en het resultaat wordt met 2.20371 vermenigvuldigd.
Zelfgedefinieerde functies.
Het is natuurlijk mogelijk zelf een functie te definiëren. Een zelfgedefinieerde functie kan dyadisch, monadisch en ook niladisch zijn, dat wil zeggen dat er 2, 1, of 0 argumenten zijn.
Een zelfgedefinieerde functie wordt niet aangeduid met een teken maar met een naam, een identifier dus. De syntaxis is echter niet anders: een dyadische functie wordt aangeroepen met de naam en aan weerszijden de beide argumenten en een monadische functie met de naam en daarachter het argument. Deze wijze van aanroepen is heel anders dan in andere programmeertalen.
Als voorbeeld geven we de volgende functie. Het teken ∇ duidt de header van de functie aan. Daaronder staat de body, in dit geval slechts een regel, met daarvoor tussen haken het regelnummer.
∇"SOM"←"U" "VREL" "V"
[1] "SOM"←("U"+"V")÷1+("U"×"V")÷9"E"16
In de kopregel staat links van het pijltje de variabele die als terugkeerwaarde dient. Rechts daarvan staan drie namen, het is dus een dyadische functie. De middelste daarvan is de naam van de functie en de twee andere zijn de argumenten.
Opslag van data en programma's.
APL gaat op een bijzondere manier om met opslag van zowel de gegevens alsook de programmabroncode zelf in vergelijking met veel andere talen.
Je kunt drie soorten bestanden onderscheiden:

</doc>
<doc id="19824" url="https://nl.wikipedia.org/wiki?curid=19824" title="Gelpermeatiechromatografie">
Gelpermeatiechromatografie

Gelpermeatiechromatografie (GPC) is een techniek verwant aan chromatografie en een onderdeel van size exclusionchromatografie (SEC), waarbij een oplossing over een stationaire gel als drager wordt gevoerd, en de verschillende opgeloste verbindingen daarbij verschillende vertragingen oplopen.
In de gelpermeatiechromatografie wordt de vertraging niet veroorzaakt door adsorptie van de opgeloste stof aan de stationaire fase, maar doordat de stationaire fase verschillende poriegrootten heeft waarin grote moleculen niet, en kleine moleculen wel passen. Indien die moleculen in die gaatjes passen leggen de moleculen een langere weg af dan de moleculen die er niet in passen. Hierdoor worden kleine moleculen meer vertraagd dan grote moleculen.
Evenals bij andere chromatografische scheidingen geldt ook hier de van Van Deemter-vergelijking.
Deze techniek wordt veel gebruikt voor moleculaire gewichtsverdelingen van polymeren en het zuiveren van een eiwit.
Het kolommateriaal bestaat vaak uit sepharosegel of styreendivinylbenzeen.

</doc>
<doc id="19825" url="https://nl.wikipedia.org/wiki?curid=19825" title="Beurs van Berlage">
Beurs van Berlage

De Beurs van Berlage is een rijksmonument, gelegen aan het Damrak en Beursplein, Oude Brugsteeg en Beursstraat, in het centrum van Amsterdam, ontworpen door Hendrik Petrus Berlage.
Het gebouw is tegenwoordig in gebruik als centrum voor exposities, congressen en andere bijeenkomsten. De Beurs van Berlage behoort tot de 'Top 100 van de Rijksdienst voor de Monumentenzorg' uit 1990.
Ontstaansgeschiedenis.
In de loop van de jaren 70 van de 19e eeuw werd duidelijk dat Amsterdam behoefte had aan een nieuwe Koopmansbeurs. De bestaande Beurs van Zocher uit 1848 was, door de economische opleving, niet alleen te klein geworden, het gebouw, dat de bijnaam "het mausoleum" had, was ook qua stijl uit de mode geraakt. Het in 1876 ontworpen Centraal Station, tegenover de oude beurs, maakte dit nog maar eens duidelijk. De behoefte aan een nieuwe beurs in combinatie met het CS als nieuwe "gateway" tot de stad waren de aanleiding tot een lange discussie tussen de gemeente enerzijds, en ondernemers georganiseerd in de Kamer van Koophandel en architecten georganiseerd in Architectura et Amicitia (A et A) anderzijds. De gemeente wilde zo min mogelijk geld uitgeven, de ondernemers wilden zo snel mogelijk een nieuwe beurs en de architecten, met A et A-voorzitter Jan Springer voorop, wilden een architectonisch hoogstandje, dat een plaats kreeg in een groot stedenbouwkundig plan, dat het CS met de Dam moest verbinden.
De ‘Beursquaestie’.
In 1879 werd door de gemeenteraad een commissie benoemd om de al bestaande beursontwerpen op uitvoerbaarheid te toetsen. Deze commissie bracht op 19 november van dat jaar een rapport uit, dat echter nooit werd behandeld. Op 18 oktober 1882 wees de raad het zojuist gedempte Damrak tussen de Dam en de Oudebrug aan als locatie voor de nieuwe beurs. Deze moest zo veel mogelijk door de handelaren zelf betaald worden en dus werd op initiatief van Adriaan Heynsius een 'beursbelasting' ingevoerd. In juni 1883 kondigde de gemeente Amsterdam aan dat het van plan was een internationale prijsvraag uit te schrijven.
A et A was het echter niet eens met het hiervoor opgestelde concept-prijsvraagprogramma. Ze wilde de prijsvraag, in het belang van haar leden, beperken tot een nationale prijsvraag en eiste dat de namen van de juryleden van tevoren bekend werden gemaakt. In november stuurde ze een adres aan de raad met daarin hun eisen. Van de vier eisen in dit adres, nam de raad er slechts één – met betrekking tot de jurering – over. Vervolgens ontstond er onenigheid over de plaats waar de beurs gebouwd moest worden. Het door de gemeente aangewezen bouwterrein had als voordeel dat geen enkel huis onteigend hoefde te worden en zorgde ervoor dat schepen nog steeds in het ongedempte gedeelte van het Damrak konden afmeren. Hierdoor ontstond echter wel een onregelmatig, trapeziumvormig terrein, dat vanwege de minimumoppervlakte van de nieuwe beurs en de beperkte breedte van het Damrak op die hoogte ook nog eens zeer langgerekt was. Iemand merkte dan ook spottend op dat 'het terrein beter geschikt zou zijn voor een stadskegelbaan dan voor een Beursgebouw'. Eind december diende gemeenteraadslid A. Prins, met instemming van A et A, een voorstel in het Damrak in zijn geheel te dempen en een vierkante beurs te bouwen direct tegenover het Centraal Station. Niet lang daarna volgden anderen het voorbeeld van Prins. Kiesvereniging Burgerplicht diende op 30 januari 1884 een in 1879 door Muysken en De Kruyff gepubliceerd beursplan aan de Dam in en kort daarna presenteerde A.L. van Gendt een plan voor een beurs als pendant van het Paleis op de Dam. Al deze voorstellen werden keurig door een commissie getoetst op technische en financiële uitvoerbaarheid en even leek het erop dat het plan van Van Gendt het zou winnen. Zelfs de wethouder van Publieke Werken, Jac. Ankersmit, liet zich overtuigen, maar de bewoners aan de Dam en de Warmoesstraat vroegen zulke exorbitante gedragen voor onteigening, dat hij het niet door de gemeenteraad kreeg en het oorspronkelijke, trapeziumvormige bouwterrein alsnog werd opgenomen in het prijsvraagprogramma.
Prijsvraag.
Het uiteindelijke prijsvraagprogramma en de samenstelling van de jury werden op 28 juni 1884 bekendgemaakt. Om vriendjespolitiek en nationalistische gevoelens uit te sluiten, werd elk ontwerp niet onder de naam van de auteur(s) ingediend, maar onder een motto. Het aantal inzendingen was buiten verwachting groot. De 199 inzendingen (eigenlijk 201; twee ontwerpen kwamen te laat binnen) werden in het Rijksmuseum opgehangen om door de jury te worden beoordeeld. De jury kwam op 10 november voor het eerst bij elkaar en de eindstemming vond plaats op 15 november. Het juryrapport werd in het Frans gepubliceerd in het "Algemeen Handelsblad". Natuurlijk was er kritiek op dit rapport. Men vond het aan de korte kant en men was het niet eens met de eis van de jury dat het gebouw 'schilderachtig' moest zijn. Deze eis stond nergens in het prijsvraagprogramma en had als resultaat dat alle classicistische ontwerpen buiten de prijzen vielen, terwijl een groot aantal critici een zoveelste Rijksmuseum of Centraal Station niet wenselijk vond. Van de inzendingen, die van 27 november tot en met 14 december in het Rijksmuseum werden tentoongesteld, werden er 5 uitgenodigd voor een besloten wedstrijd, waaronder dat van Berlage en zijn compagnon Sanders. In deze tweede ronde, die in 1885 plaatsvond, werden de ontwerpen aangepast aan de wensen van de jury. Hiervoor stelde zij een nieuw prijsvraagprogramma op, dat net als het vorige prijsvraagprogramma eerst door de gemeenteraad goedgekeurd moest worden. Ook nu probeerden verschillende partijen er hun invloed op uit te oefenen; dit keer met meer succes. Zo werd de maximumbegroting vastgesteld op 2 miljoen gulden (en niet "ongeveer" 2 miljoen gulden) en zorgde gemeenteraadslid Gosschalk ervoor dat de eis dat de vijf deelnemers aan de besloten prijsvraag de 'schikkingen en het bouwkunstig karakter van hun eerste ontwerp' moesten aanhouden, geschrapt werd, omdat 'men anders het Trojaansche paard, waarin [...] niet Grieken [...], maar waarin de officiële Rijks-bouwtrant verstopt is, zou binnenhalen'.
Van deze vijf ontwerpen werd op 3 juni 1885 het ontwerp met motto "Y" van de Franse architect L.M. Cordonnier gekozen als winnaar. De vijf bekroonde ontwerpen werden van 10 tot en met 24 juni tentoongesteld in Arti et Amicitiae. Een lezer van het tijdschrift "De Opmerker" ontdekte echter dat ontwerp "Y" 'letterlijk gekopieerd' was naar het stadhuis in La Rochelle. Om twijfelaars hiervan te overtuigen werd in de etalage van Van der Land in de Kalverstraat het ontwerp "Y" naast afbeeldingen van het stadhuis van La Rochelle opgehangen. Een aantal architecten stuurden vervolgens op 23 juni een brief naar de gemeenteraad met het verzoek nog eens goed naar dit ontwerp te kijken. In de raadsvergadering op 24 juni werd het juryrapport afgekeurd, niet alleen vanwege de plagiaatkwestie, maar ook omdat ze de begrotingen volledig buiten beschouwing had gelaten. Vervolgens werd aan het college van B &amp; W gevraagd een onderzoek in te stellen naar beide zaken. Voor de plagiaatkwestie ging het college terug naar de jury. Deze was echter niet van plan haar oordeel te wijzigen, waardoor het college niets anders kon doen dan het ontwerp te accepteren. Wat de begroting betreft vroeg het college de eerste twee prijswinnaars, Cordonnier en Groll, persoonlijk om een begroting, die, na enige bezuinigingen, het gestelde maximum van 2 miljoen niet overschreden. Op 6 januari 1886 kwam de raad samen om het oordeel van B &amp; W te bespreken. Gosschalk noemde het 'een meesterstuk van diplomatische kunst'. Hij had echter geen vertrouwen in de 'bezuinigingen'. Als architect wist hij dat de uiteindelijke bouwkosten waarschijnlijk hoger zouden uitvallen dan de begroting en de bezuinigingen teniet zouden doen en dus vond hij dat het project afgesteld moest worden. Bovendien was 1885 een zeer slecht jaar voor de beurs. Er was zo weinig handel dat voorlopig met de beurs van Zocher volstaan kon worden. Toch werd het rapport van B &amp; W zonder stemming aangenomen. Hierna werden de naambrieven geopend en konden de prijzen voor de vijf bekroonde ontwerpen worden uitgereikt zonder dat een van de winnaars zijn ontwerp ook daadwerkelijk mocht uitvoeren. Hierna bleef de beurskwestie voorlopig liggen, terwijl er nog steeds beursbelasting betaald werd.
Het ‘Officieele project’.
In november 1886 volgde J. Coninck Westenberg J. Ankersmit op als wethouder van P.W. De nieuwe wethouder spande zich in om de kwestie tot een snel einde te brengen. Hij gaf gemeentearchitect A.W. Weissman de opdracht een nieuw beursplan te maken. Dit plan werd op 3 mei 1887 aan de raad voorgedragen en was samengesteld uit de beste elementen van de eerste twee bekroonde prijsvraagontwerpen: de door de beurshandelaren geprezen plattegrond van Groll en Ohmann en de architectuur van Cordonnier. De gemeente had met het uitreiken van de premies deze ontwerpen immers aangekocht en er bestond geen wettelijke bepaling die haar verhinderde hiermee te doen wat ze wilde. De verontwaardiging over deze manier van handelen was groot en de voordracht werd tijdens een raadszitting in februari 1888 dan ook met grote meerderheid afgewezen. De beursbelasting werd echter niet afgeschaft en zo sluimerde de beurskwestie voort.
In 1891 kwam er weer beweging in de zaak. Het College en de Kamer van Koophandel kwamen op 22 januari van dat jaar overeen de beurs te bouwen 'op het thans aangeplempte of, zoo nodig, verder aan te plempen deel van het Damrak'. Toen dit voorstel op 25 januari door de raad werd behandeld, werd het echter verworpen. In plaats daarvan koos de raad uit drie oude plannen, het plan Prins, Krasnapolsky, Van Gendt en Werker, het plan Werker, dat een beurs tussen Oudebrugsteeg en Papenbrugsteeg inhield en waarvoor een groot aantal huizen aan de Warmoesstraat onteigend moesten worden. Om de zaak nog ingewikkelder te maken werd er tijdens de raadszitting van 4 februari ook op gewezen dat het rapport van de in 1879 benoemde commissie nooit was behandeld, waarna dit rapport alsnog in overweging werd genomen. De raad koos uiteindelijk voor plan Werker, maar ook dit plan strandde nadat het onteigeningsplan ervoor in september 1892 door de Tweede Kamer verworpen werd, waarmee de kans op een boulevard op het Damrak voorgoed verkeken leek te zijn.
Ondertussen stond Amsterdam er economisch steeds slechter voor. Voorjaar 1894 werd een 'Commissie ad hoc' benoemd om te onderzoeken 'hoe de bestaande beurs zou kunnen verbeterd worden'. Dit bleek inderdaad zo te zijn en leverde bovendien een besparing van 75% op. Nadat op 28 februari vrijwel de gehele gemeenteraad tegen een nieuwe beurs stemde, kreeg A.W. Weissman de opdracht een verbouwingsplan voor de oude beurs te ontwerpen. Het verkeersprobleem loste hij op door de uitbouwen van de Beurs van Zocher te verwijderen, zodat het verkeer naar het Centraal Station de beurs links en het verkeer van het Centraal Station de beurs rechts kon passeren. Weissman werd echter vlak na voltooiing van deze plannen ontslagen als gemeentearchitect, waarna er niets meer van dit plan vernomen werd.
Oplossing.
Inmiddels was de liberale politicus Willem Treub aangetreden als wethouder van Publieke Werken. Hij moet goed ingeleid zijn in de beurskwestie, want hij liet de beurscommissie in uiterste stilte werken, om te voorkomen dat 'hetzelfde gehaspel van vroeger weder zoude aanvangen'. Vervolgens werd de enige Nederlandse winnaar van de besloten prijsvraag van 1885, Berlage, door B &amp; W als adviserend lid aan de commissie toegevoegd en kreeg hij ten slotte in januari 1896 de eer de nieuwe beurs op het oude prijsvraagterrein te ontwerpen. In juni van dat jaar voltooide hij zijn plannen, die op 24 februari 1897 door de raad goedgekeurd werden. Om vernietigende kritiek, zoals in 1887, te voorkomen, kreeg het publiek slechts een plattegrond te zien, die qua indeling overeenkwam met Weissmans verbouwingsplan uit 1894. Wel gaf Berlage op 1 april 1898 een toelichting voor Architectura et Amicitia en de afdeling Amsterdam van de Maatschappij tot Bevordering der Bouwkunst, waarin hij uitlegde dat zijn ontwerp gebaseerd was op een systeem van driehoeken, dat ontwikkeld was door Lauweriks en De Bazel. De Beurs werd gebouwd in de periode 1898-1903. Omdat de beurs in de oude rivierbedding van de Amstel gebouwd werd verzakte hij echter al tijdens de bouw. Metselaars moesten de scheuren die ontstonden uithakken en opnieuw opvullen met bakstenen.
Architectuur.
Bij het ontwerpen van de Beurs heeft Berlage het principe gehanteerd dat vorm en ornament nauw aansluiten bij de constructie, eenheid in veelheid. Dit was tegelijk ook een politieke stellingname. De enorme bakstenen muren die in de beurs te vinden zijn verbeeldden in de ogen van Berlage de democratische samenleving: ‘als enkeling nietig, als massa een macht.’ De klokkentoren met daarin de 'Beursbengel' is misschien geïnspireerd op de 13e-eeuwse "Torre del Popolo" in de Noord-Italiaanse stad Brescia. Sowieso heeft de romaanse en renaissance-architectuur in Noord-Italië een belangrijke inspiratie voor Berlages Beurs gevormd, zie bijvoorbeeld de Basiliek van Sint-Ambrosius in Milaan.
Iconografisch programma.
In het kader van het ‘gesamtkunstwerk-principe' heeft Berlage de dichter Albert Verwey een decoratieprogramma voor het gebouw laten uitstippelen. Dit programma is gebaseerd op twee thema's: Amsterdam als belangrijke handelsstad en de klasseloze samenleving waarin geld geen rol meer speelt. Het laatste thema voert duidelijk de boventoon.
Verwey stelde voor de diverse ruimtes gedichten (kwatrijnen) op waarin de genoemde twee thema's steeds terugkomen. Deze gedichten dienden als basis voor de decoratie van de ruimtes en verwijzen ook vaak naar de specifieke functie van de ruimte.
Diverse andere prominente kunstenaars maakten, geïnspireerd door de verschillende gedichten van Verwey een groot aantal uiteenlopende kunstwerken:
Betekenis.
De beurs is stilistisch gezien moeilijk te plaatsen. Er zijn sporen van neoromaans en sterk vereenvoudigde Jugendstilkenmerken in te ontdekken (denk aan de invloeden van Gottfried Semper), terwijl het gebouw vooral ook wordt beschouwd als voorloper van zowel het nieuwe bouwen, als de Amsterdamse School — hoewel deze laatste richting deels ook een reactie op de strenge Beurs was. Feitelijk moet de Beurs als het gebouw gezien worden waarin de eerder al door Cuypers ingezette rationalisering (zowel Cuypers als Berlage waren sterk geïnspireerd door de ideeën van Viollet-le-Duc) definitief 'kantelt' naar het moderne. Om die reden duidt men Berlages stijl ook wel aan met rationalisme.
De Beurs van Berlage is in 1999 door de Union Internationale des Architectes op een lijst van de 1000 belangrijkste gebouwen van de twintigste eeuw gezet.
Dagblad Het Parool noemde (zomer 2006) de Beurs van Berlage in een artikel de "Nachtwacht van de Architectuur."
Functies 1903-1998: de Koopmansbeurs.
Bij het ontwerpen van de Beurs had Berlage de idealistische droombeelden van een gebouw waarin kunst, cultuur, economie en maatschappij zouden samenkomen.
Maar het doel van de Beurs was natuurlijk de handel. Men vond er de goederen- en graanbeurs en de effectenhandel, maar ook de lokalen voor gemeente- en rijkstelefoon, een koffiehuis, vergaderzalen, een postkantoor, een conciërgewoning, een politiebureau en een buurtsecretariaat. In de loop van de tijd is er in de Goederenbeurs nog plaats ingeruimd voor de verzekeringsbeurs en valutahandel. Ook voor de Amsterdamse Kamer van Koophandel ontwierp Berlage een indrukwekkende bestuurszaal en bijbehorend trappenhuis.
Al in 1912 vertrok de effectenbeurs naar het nieuwgebouwde pand aan Beursplein 5. Belangrijkste reden hiervoor was de snelle groei van de Effectenhandel. Maar de handelaren hadden zich eigenlijk nooit thuis gevoeld in Berlages moderne en idealistische schepping. Dat bleek ook uit de stijl van het nieuwe gebouw: met een timpaan en pilasters weer helemaal terug naar de 19e eeuw.
In 1961, met de komst van het Instituut voor Industriële Vormgeving (tijdelijk), begon het verdere verloop van de beurzen. Als laatste vertrok de Optiebeurs (1987), die tot dan in de oude Graanbeurszaal gevestigd was.
In 1986 deed de Beurs nog dienst als object in de strijd om de huisvesting van het Nederlands Architectuur Instituut, maar Rotterdam kwam hierbij als winnaar uit de strijd.
De allerlaatste financiële activiteit die vertrok uit Berlages Beurs was de Agrarische Termijnmarkt. Deze was tot 1998 gevestigd in een kleine zaal op de eerste verdieping.
Functies 1985 tot heden: "Palazzo Pubblico".
In 1985 begon de nieuwe geschiedenis van de Beurs van Berlage. De Gemeente Amsterdam (eigenaar) nam het besluit dat de Beurs een publiek-culturele functie moest krijgen. Hiertoe werd de Beurs min of meer in tweeën gedeeld:
Het Noordelijk gedeelte.
Voorheen werd het gebruikt voor de repetities en de kantoren van het Nederlands Philharmonisch Orkest (NedphO).
Het orkest verbouwde de Graanbeurszaal en de Effectenbeurszaal tot repetitie- en concertzalen. In de Effectenbeurszaal werd een podium en een vaste stoelopstelling geplaatst. Het podium is een kopie van het podium in het Concertgebouw. In de Graanbeurszaal werd een gewaagde glazen constructie geplaatst met daarin een auditorium voor kamerorkestmuziek. Het ontwerp van architect Pieter Zaanen (Zaanen Spanjers cs Architecten BNA|BNI) en constructeur Mick Eekhout (Octatube BV) kreeg internationaal veel aandacht, en werd onder andere bekroond met de prestigieuze Amerikaanse 'Architectural Record Award'.
Bij de diverse monumentenorganisaties viel een groot deel van de veranderingen bepaald niet in de smaak. Vooral het wegvallen van de belangrijke zichtlijnen van de zuidzijde naar de noordzijde v.v. en het geplaatste "Concertgebouw"-podium werden en worden door velen als een belangrijke aantasting van Berlages meesterwerk gezien. Omdat alle Zaanen-ingrepen reversibel zijn uitgevoerd, heeft men evenwel toch ingestemd.
In 2008 is er een nieuwe eigendomsstructuur voor de Beurs van Berlage ontstaan (zie hieronder). Daarmee is ook besloten dat het Nederlands Philharmonisch Orkest voor 31 december 2012 (of zoveel eerder) naar een andere locatie zal moeten verhuizen. Hierdoor zullen de nu nog door het orkest gebruikte ruimtes vrijkomen voor andere activiteiten.
Het noordelijke gedeelte wordt anno 2018 gebruikt door een bedrijf dat werkruimte aanbiedt.
Het Zuidelijk gedeelte.
In de zuidzijde (Grote Zaal, Café, Berlage Zaal e.a.) vestigde zich de "Stichting Beurs van Berlage", die zich van oorsprong tot doel stelde tentoonstellingen te organiseren op het gebied van architectuur en toegepaste kunst (bijvoorbeeld: Frank Lloyd Wright, Reclamehelden en 100 Jaar Wonen). Daarnaast worden de zalen voor uiteenlopende evenementen, bijeenkomsten, congressen en vergaderingen gebruikt. Hierbij wordt een mix van commerciële en publiekculturele activiteiten nagestreefd. Enkele typische terugkerende bijeenkomsten zijn: Het Bokbier Festival, de Lintjesregen, de Heineken NV-aandeelhoudersvergaderingen, Women Inc. en de verkooptentoonstelling "Rietveld naar de Beurs". Sinds in 2004 de subsidies van de Amsterdamse kunstraad zijn stilgezet is de primaire tentoonstellingsdoelstelling afgezwakt. De Stichting Beurs van Berlage produceert sindsdien zelf niet of nauwelijks nog tentoonstellingen, maar streeft wel naar versterking van de contacten met externe tentoonstellingsmakers. Hierdoor kwam in 2005 bijvoorbeeld de tentoonstelling "In the Footsteps of Elvis" tot stand. De spraakmakende tentoonstellingen "Rembrandt, all his Paintings" (met alle 350 Rembrandts in reproductie) en " (met echte lichamen en lichaamsdelen) volgden in 2006 en 2007
In de voormalige hoofdingang aan het Beursplein werd in 1991 het Beurs van Berlage Café gevestigd, een dochteronderneming van de Stichting Beurs van Berlage. Het café-restaurant was van 1994 tot 2002 gesloten wegens exploitatieproblemen. Het café is in 2002 met succes heropend waarbij de door Zaanen ontworpen bar werd vervangen door een ontwerp van de kunstenaar Marc Ruygrok. Rondom de bar is in grote verlichte letters de tekst "We zijn hier" te lezen. Deze tekst is een hedendaagse verwijzing naar de teksten van Albert Verwey op de toren van de Beurs: "Beidt uw tyd" (Wacht uw tijd af) en "Duur uw uur" (Uw uur is kostbaar), die zelf een antwoord lijken op het spreekwoord "De cost gaet voor de baet uyt"" dat staat te lezen op de kroonlijst van het eind-18e-eeuwse "Bureau voor Handelsinlichtingen" aan het Damrak. Ook het spannende contrast tussen Ruygroks moderne ontwerp en de drie grote tegeltableaus "Verleden-Heden-Toekomst" van Jan Toorop is inspirerend.
Het Koninklijk Huwelijk.
Op 2 februari 2002 beleefde de Beurs van Berlage haar voorlopige hoogtepunt als "Palazzo Pubblico": de Gemeente Amsterdam wees de Grote Zaal — met instemming van het aanstaande paar — aan als locatie voor het burgerlijk huwelijk van kroonprins Willem-Alexander en Prinses Máxima. Het huwelijk werd gesloten door de burgemeester van de gemeente Amsterdam, Job Cohen.
2008: Nieuwe eigendomsstructuur.
In de zomer van 2008 heeft de Gemeente Amsterdam de Beurs van Berlage overgenomen van het Stadsdeel Amsterdam-Centrum. Direct heeft de gemeente 75% van het bezit verkocht aan drie partijen: Rabo Bouwfonds, Amvest en De Key. De vier partijen zijn ieder voor 25% eigenaar. De nieuwe Beurs van Berlage Commanditaire Vennootschap heeft als doelstelling om het gebouw een (hernieuwde) invulling te geven, waarbij het draait om de kernbegrippen "maatschappelijk", "creatief" en "cultureel". Bovendien speelt de Beurs van Berlage een centrale rol in het 1012-project (opwaardering A'dam-centrum &amp; De Wallen) en het Rode Loper-project (opwaardering Damrak-Rokin-Vijzelstraat).
Restauratie 1998-2004.
In de periode 1998-2004 onderging de Beurs van Berlage een grootscheepse restauratie. De belangrijkste aanzet tot deze restauratie was de beslissing om de Noord/Zuidlijn van de Amsterdamse metro te gaan bouwen. Omdat deze metrolijn middels een geavanceerde nieuwe techniek gegraven zou gaan worden, moesten van alle omliggende gebouwen de funderingen gecontroleerd worden.
Al sinds de beginjaren had de Beurs te maken met verzakkingen, die in sommige gevallen zeer ernstig waren. Berlage zelf heeft hiertoe reeds in 1907 ingrijpende aanpassingen gedaan. Echter, de problemen met de fundering zijn altijd prominent geweest, en in de loop der jaren met lapmiddelen bestreden. Omdat de risico's van de bouw van de Noord/Zuidlijn te groot werden geacht, werd besloten dat de Beurs een volledig nieuwe fundering zou krijgen, en vervolgens ook binnen en buiten gerestaureerd zou worden.
De bekende Amsterdamse architect Walter Kramer kreeg de opdracht voor de restauratie. Het constructieontwerp was van Dirk Klopper, beroemd Amsterdams restauratieconstructeur van Evers Partners. Het ontwerp kwam neer op het aanbrengen van schroefinjectiepalen in de gehele kelder. De palen werden tot in de zogenaamde tweede plaat aangebracht, ca. 20 m -NAP. Over het gehele oppervlak van de kelder werd een betonnen funderingsplaat aangebracht die middels kassen in het metselwerk de bovenbouw ging dragen.
Bijzondere aandachtspunten bij de restauratie waren de volledige reconstructie van het oude Safe Deposit (Kluizen) in het souterrain onder het Café, en de opvallende 'nieuwe' kleurstelling van het exterieur, die gebaseerd is op de oude kleuren die na nauwkeurig onderzoek aangetoond waren. Alle gevels en de klokkentoren werden gereinigd.
Naslagwerken.
Bovenstaande teksten zijn onder meer gebaseerd op de volgende boeken:

</doc>
<doc id="19826" url="https://nl.wikipedia.org/wiki?curid=19826" title="Rups">
Rups

Een rups is de larve van een vlinder. Rupsen zijn over het algemeen onopvallende insecten, maar toch spelen soorten als de zijderups en de eikenprocessierups een grote rol in het dagelijks leven van de mens en zijn ze bij het grote publiek bekend.
Ook ecologisch gezien zijn rupsen een belangrijke groep; niet alleen werken ze enorme hoeveelheden plantaardig materiaal weg (het zijn snelle groeiers), ook zijn ze een prooi voor de meest uiteenlopende dieren; van vogels tot sluipwespen. Ze hebben een karakteristieke bouw die maar met weinig larven van andere insectenorden kan worden verward. Rupsen hebben vele verfijnde trucjes om uit handen van vijanden te blijven; soms zijn ze tot last van de mens.
Groei.
Rupsen moeten enorme hoeveelheden voedsel wegwerken omdat ze vaak bladeren eten waar niet veel energie in zit. Bovendien moeten ze sterk groeien; bij veel soorten is de bijna volgroeide rups duizenden keren groter en zwaarder dan een net uit het ei gekropen rups. Het zijn hiermee de snelst groeiende organismen uit het dierenrijk, een van de extreemste soorten wordt 10.000 keer zwaarder in minder dan 20 dagen. De energie die wordt opgeslagen wordt niet alleen gebruikt om de verandering van pop tot vlinder mogelijk te maken. Veel vlinders nemen geen voedsel meer op als ze uit de pop komen. Alle energie die wordt gebruikt om te vliegen, een partner te zoeken en zich voort te planten is bij deze soorten als rups bij elkaar gegeten.
Vrijwel alle rupsen hebben een waardplant, dit is de plant waar de rups van eet. Het hoeft geen aparte soort te zijn, soms zijn alle of veel soorten uit een geslacht of familie van planten ook goed. Voorbeelden zijn de dagpauwoog, waarvan de rupsen brandnetels eten. De rups van de Sint-jacobsvlinder leeft op jacobskruiskruid, de eikenprocessierups op de eik en de zijdevlinder op witte moerbei. Niet alle rupsen eten overigens plantendelen als bladeren, sommige eten dood materiaal (zoals de pels- en de kleermot) of jagen als vleeseters op prooidieren.
Rupsen vervellen meestal vier tot vijf keer in hun leven, iedere keer als ze uit hun jasje groeien barst de huid open. Ieder stadium wordt een 'instar' genoemd, veel soorten zien er als kleine rups anders uit dan in het laatste stadium. Daarna vindt verpopping plaats, en komt de volwassen vlinder tevoorschijn. De duur van het popstadium verschilt van enige dagen tot maanden, afhankelijk van de soort en de omstandigheden. Voornamelijk rupsen maar ook de poppen zijn gevoelig voor temperatuurschommelingen en een te hoge of lage luchtvochtigheid.
Bouw.
Rupsen bestaan er in enorm veel verschillende vormen, maten en kleuren. De kleuren van een rups zijn meestal groen of bruin, maar veel soorten hebben juist felle kleuren om af te schrikken of om aan te geven dat ze giftig zijn. De meeste soorten hebben beharing, al is deze lang niet altijd te zien. Sommige rupsen hebben afstekende haren die in rijen, kammen of punten zijn gerangschikt. Bij een aantal soorten is deze beharing irriterend bij inademing. Ook stekels komen voor, zowel verharde haarachtige stekels als zachte (nep)stekels.
Iedere vlindersoort heeft zijn eigen rups, maar die van sommige soorten lijken sterk op elkaar. Dit geldt met name voor giftige soorten, die worden nagebootst door niet-giftige soorten, waarmee ze profiteren van de oneetbaarheid van de geïmiteerde soort. Dit wordt mimicry genoemd en komt ook voor bij volwassen vlinders en bij vele andere insecten. De kop bestaat uit een kapsel van chitine met korte voelsprieten en grote, raspende kaken. Het lange lijf bestaat uit 13 segmenten. De voorste drie zijn voorbestemd het borststuk van de vlinder te worden en hebben elk een paar poten. Dit zijn de 'echte' poten die ook het volwassen insect krijgt. Op de middensegmenten van het achterlijf zitten tot vier paar poten (propoten) en soms heeft het laatste segment van het achterlijf ook nog een paar poten (propoten, pseudopoten), zoals bij rupsen uit de familie van de spanners. Tussen de poten op het borststuk en die op het achterlijf zit een duidelijke afstand. Aan de propoten zitten haakjes, ze zijn vaak zachter dan de voorste drie paar, die meer geleed zijn.
De darm van de rups lijkt zich onafhankelijk van de huid te kunnen voortbewegen en min of meer "los" in het lijf te liggen. Onderzoek aan de Amerikaanse pijlstaart "Manduca sexta" liet zien dat bij het lopen de darm meteen mee naar voren beweegt met de achterpoten, en dat de buikpoten en echte poten daarna volgen. Dit los van het omhulsel voortbewegen van de darm is voor zover bekend uniek in de dierenwereld.
Rupsen hebben zes kleine enkelvoudige oogjes, ocelli genoemd, die op de onderste helft van hun kop zitten, waarmee ze echter niet goed kunnen zien. Het zoeken naar voedsel doen ze met hun korte voelsprieten. Rupsen ademen niet door hun mond, maar door buisjes (tracheeën) met op elk segment aan weerszijden een opening (stigma). De buisjes vormen in het lichaam een netwerk van luchtkanaaltjes.
Veel rupsen bezitten spinklieren die in de kop zitten, waarmee ze soms voor het verpoppen een cocon maken. Ook kan een rups zich letterlijk aan een zijden draadje naar beneden laten zakken. Er zijn zelfs soorten die het spinsel in de wind laten vieren en als het gewicht van het spinsel groot genoeg is laat de rups zich aan hieraan meezweven, net zoals sommige spinnen. Hierdoor kunnen ze zich snel en over grote afstanden verspreiden. Enkele soorten gebruiken het spinsel zelfs om slakken te vangen om ze op te eten.
Veel vlinders, vooral nachtvlinders, spinnen een cocon, het bekendste voorbeeld is de zijderups, de larve van de zijdevlinder. De cocon wordt later voorzichtig weer afgewikkeld en van het spinsel wordt zijde gemaakt.
Er zijn ook wel larven van andere insecten die soms wat op rupsen lijken en ook zo worden genoemd, maar meestal worden ze bastaardrupsen genoemd. Met name de larven van een groot aantal zaagwespen (afbeeldingen links) zijn rupsachtig, inclusief propoten, een breed scala aan kleuren en een bladetende levenswijze. Enkele verschillen zijn dat zaagwesplarven vaak aan elk segment propoten hebben, meer dus dan rupsen, en een iets duidelijker afgesnoerde, ronde kop. Bij sommige soorten zijn de verschillen echter moeilijk te zien, omdat ook zaagwespenlarven enkele trucjes kennen die ook bij rupsen voorkomen, zoals een uiterlijk dat sprekend lijkt op een vogeluitwerpsel.
Ook sommige keverlarven lijken soms enigszins op een rups, zoals de larve van het elzenhaantje, maar ook veel bladrollers (familie Attelabidae). Een verschil met veel, maar niet alle rupsen is dat keverlarven vaak venstervraat vertonen; ze beginnen niet aan de rand van het blad maar in het midden waardoor er gaten ontstaan.
Verdediging.
Rupsen zijn voor vogels en andere dieren een welkom maaltje vanwege het hoge proteïnegehalte. Slechts enkele soorten zijn giftig en worden met rust gelaten. De meeste soorten leiden een onopvallend bestaan dankzij de uitstekende camouflage. De rupsen van veel spanners richten zich op en lijken op een zijtakje van het takje waar ze op zitten. Andere soorten bouwen, net zoals de schietmotten, die overigens niet verwant zijn aan vlinders, een kokertje om zich heen van stukjes hout of ander materiaal en trekken zich terug bij gevaar. Met name in de families kokermotten en zakjesdragers komt dit fenomeen voor. Nog andere soorten lijken dan weer op vogeluitwerpselen.
Ook de pop van rupsen is soms goed gecamoufleerd. Sommige poppen lijken op takjes, houtsplinters, of bladeren. De pop van het oranjetipje lijkt sprekend op een doorn. Veel poppen kunnen het achterste deel nog wel bewegen door met de achterlijfspunt cirkelvormige bewegingen te maken als ze worden verstoord.
De rupsen van de pijlstaartvlinders kunnen zich bij gevaar verdedigen door het uitsteken van het osmeterium, een gevorkt staartachtig orgaan aan de achterzijde van het lichaam. Dit heeft meestal felle kleuren om af te schrikken en kan bovendien smerige geuren uitscheiden, deels bestaand uit terpenen. Soorten uit de vlinderfamilie Lycaenidae leven in samenwerking met soorten mieren. In plaats van in stukjes te worden geknipt zoals de meeste rupsen die in de handen van mieren vallen, wordt de rups juist beschermd. Waarschijnlijk worden naast chemische verbindingen ook vibraties gebruikt om de mieren te misleiden. De mieren snoepen van de zoete afscheidingen van de rups, de rups zelf eet de larven van de mieren.
Harige rupsen staan bekend om de brandharen die irriterend werken als men deze in de huid krijgt. Sommige soorten kunnen ook chemische stoffen naar de punten transporteren waardoor deze worden geïnjecteerd wat vaak een zeer onaangename ervaring is. Vogels als de koekoek hebben geen probleem met haren en slikken de harigste rupsen door.
Er zijn zelfs potentieel dodelijke rupsen, deze scheiden een extreem sterk antistollingmiddel af dat bij de geringste opname dramatische gevolgen kan hebben. Het betreft soorten uit het geslacht "Lonomia", en men kan sterven aan bloedingen of beschadigingen aan de nieren. De uitgescheiden stof wordt onderzocht op eventuele medische toepassingen.
Voorbeeld.
Bijna iedere rups heeft wel een eigen verhaal en een iets andere levenswijze, ontwikkeling of uiterlijk. De vormen van verdediging kunnen zelfs per vervelling van dezelfde soort rups veranderen, al is dat niet bij alle soorten het geval. Een voorbeeld hiervan is de ontwikkeling van de rups van de soort Papilio glaucus:
Deze rups lijkt in zijn eerste instar sprekend op vogeluitwerpselen of een "vogelpoepje", iets wat geen enkele vogel lust, terwijl zij juist graag rupsen eten. De rups heeft een dikke voorzijde en aflopende achterzijde met bruin/zwarte en witte, grillige kleuren. Bij het tweede instar heeft de rups een zeer dikke voorzijde van het lichaam. Tevens verschijnen er twee oogachtige vlekken op de voorzijde van deze verdikking. De oogvlekken zijn wit in het midden, zwartomzoomd en rond de vlekken is de huid lichter van kleur, zodat ze goed afsteken. De rups heeft in dit stadium ook een osmeterium ontwikkeld; een felgekleurd, gevorkt orgaan dat wordt uitgestoken bij gevaar. Het osmeterium verspreidt tevens een onsmakelijke geur, deels bestaand uit terpenen.
Het is de combinatie van deze kleuren en andere aanpassingen die maken dat vijanden van de rups nogal eens verward worden. De rups lijkt met zijn groot aandoende 'kop' (veroorzaakt door een verdikking van het borststuk, niet door een grote kop), grote (nep)ogen en felgekleurde (nep)voelsprieten op een volwassen insect. Als een predator toch aanvalt, treft deze direct de smerige uitscheiding van het osmeterium. Hierdoor wordt de aanval weleens gestaakt en zal de predator het de volgende keer laten een gelijkend exemplaar aan te vallen, bovendien kan de rups ontkomen.
In de volgende instar wordt de rups groen tot bruin en heeft grote oogvlekken aan de bovenzijde van het borststuk, die net als het osmeterium sterk gegroeid is, het osmeterium is nog steeds geeloranje. De oogvlekken zijn beter ontwikkeld; een blauw vlekje aan weerszijden van de voorkant van de verdikking van de kop. Deze blauwe vlekken zijn duidelijk zwartomzoomd en liggen in een brede gele cirkel die weer licht zwartomzoomd is. Ook hier weer misleid de rups zijn vijanden; deze keer wordt de bluf nog verder opgevoerd en lijkt de rups op een slang. De groene tot bruine kleur, het langwerpige lichaam, de eivormige kop, de oogvlekken en met name de opvallende 'gevorkte tong', die zeer sterk aan slangen doet denken, doet zelfs mensen soms twijfelen.
Bestrijding.
Soms komen er zoveel rupsen voor op planten dat gesproken kan worden van een rupsenplaag. De rupsen vreten de planten dan helemaal kaal. Dit komt vooral voor bij soorten die een nest spinnen, en zo ongestoord hun gang kunnen gaan, vooral veel stippelmotten (Yponomeutidae). Ook zijn er soorten die met hun brandhaartjes irritatie kunnen opwekken van de huid of slijmvliezen bij inademing, en hierom als plaag worden gezien. Een voorbeeld van zo'n rups is de eikenprocessierups, die in groepen op de eik te vinden is. De beervlinders of beertjes (Arctiidae) hebben als rups een dichte beharing en ook de naam "beer"vlinder (Arctos = beer) is hiervan afgeleid. Sommige soorten zijn moeilijker aan te pakken, de eikenprocessierups bijvoorbeeld wordt ook wel met vlammenwerpers bestreden.
Een belangrijke vijand van rupsen zijn sluipwespen. Deze enorme groep van wespen heeft zich vaak gespecialiseerd in het opsporen en verlammen van de rups door deze te steken met de angel. Daarna legt de wesp de eitjes in de rups. Er zijn ook soorten die per rups maar één ei afzetten en sommige sluipwespen begraven de rups eerst in een holletje. Als de eitjes uitkomen beginnen de larven zich een weg door de rups te eten. Eerst worden de vetreserves opgegeten, daarna pas de vitale organen, zodat de rups in leven en dus vers blijft.

</doc>
<doc id="19827" url="https://nl.wikipedia.org/wiki?curid=19827" title="Roosendaal">
Roosendaal

Roosendaal () is een stad in de Nederlandse provincie Noord-Brabant, en de grootste plaats binnen de gelijknamige gemeente Roosendaal.
Door zijn ligging aan de spoorlijn (Amsterdam –) Rotterdam – Antwerpen (– Brussel – Parijs) vervulde Roosendaal een internationale logistieke functie. Roosendaal is gezien vanuit het noorden het laatste station op Nederlands grondgebied voor de grens met België. De Beneluxtrein, (= intercity Amsterdam - Brussel) stopte hier sedert 1957. Sinds begin april 2018 gaat deze trein over de HSL-Zuid, via Breda.
Toponymie.
Voor de naam "Roosendaal" zijn twee verklaringen in omloop:
Naamgenoten.
Door de spelling onderscheidt de naam zich van Rozendaal bij Arnhem, al werd ook Roosendaal in het verleden weleens zo gespeld. Rozendaal (Frans: "Rosendaël") was daarnaast ook een dorp bij de Franse stad Duinkerke en vormt daar thans een wijk van. Ten slotte bestaan er nog het Vlaams-Brabantse Roosdaal, het Britse district Rossendale en het dorp Rozendal (Zuid-Afrika). Daarnaast is Roosendaal ook een naamgenoot van de wijk die tevens dezelfde naam draagt in Willemstad, Curacao.
Geschiedenis.
Ontstaan en bloei.
Roosendaal kent een geschiedenis die teruggaat tot de dertiende eeuw. Het was toen echter slechts een verzameling buurtschappen. In 1266 verzochten de bewoners van de buurtschappen Langdonk, Hulsdonk en Kalsdonk aan de abt van de Abdij van Tongerlo om een eigen kapel te mogen oprichten, aangezien de verbinding met de – toen reeds bestaande – kerk te Nispen moeizaam was. In 1268 was de kapel gereed en schonk Arnoud van Leuven, de toenmalige Heer van Breda, zijn goedkeuring aan een schenking van grond aan deze kapel "in loco dicto Rosendale". Het betreffende document is het eerste waarin de naam "Roosendaal" te vinden is. Overigens stond in die tijd het dorp ook bekend als "Haviksdonk". Pas in 1510 werd Roosendaal verheven tot een zelfstandige parochie, gewijd aan Sint-Jan. In 1363 stond in Roosendaal het Sint Anna Gasthuis aan de Raadhuisstraat.
In 1451 werd de Roosendaalse Vliet bevaarbaar gemaakt. Aldus kreeg Roosendaal een haven en konden schepen naar de Dintel of de Steenbergse Vliet, en via deze wateren verder naar de zeearmen varen. De turfwinning in de wijde omgeving van Roosendaal noodzaakte tot het graven van een netwerk van turfvaarten, waarvan de Roosendaalse Vaart naar Roosendaal liep. De turf werd via de Roosendaalse haven uitgevoerd naar Holland, Zeeland, Vlaanderen en Antwerpen. De Roosendaalse schippers ondernamen ook regelmatig tochten overzee naar Engeland en Frankrijk. Vaak brachten de schepen stadsmest als retourlading mee terug. Het hoogtepunt van de turfwinning lag in de 16e en 17e eeuw.
Van oudsher maakte Roosendaal deel uit van de Land van Breda, waarin het met Nispen een van de vijftien schepenbanken vormde. Het vormde, na de afsplitsing van Land van Bergen op Zoom in 1290, een Bredase enclave binnen het Bergse gebied. De plaats Roosendaal kon gezien worden als een vrijheid.
Terugslag.
De Tachtigjarige Oorlog (1568–1648) maakte een einde aan de vooruitgang. Roosendaal had zwaar te lijden van de rondtrekkende troepen. De vrijheid was immers niet beschermd door stadsmuren of vestingwerken. In 1572 werd de kerk op de Markt, alsmede het raadhuis, een honderdtal huizen en een aantal schepen, door krijgsgeweld verwoest. Ook in 1576 en 1583 vonden plunderingen plaats, en in 1590 en 1600 brandde de kerk af. Pas tijdens het Twaalfjarig Bestand kon met de wederopbouw worden begonnen nadat Roosendaal in 1605 definitief in Staatse handen was gekomen. Wel vonden er nog epidemieën van de pest plaats in 1622 en 1626. Bovendien kwijnde na 1648 ook de turfnering geleidelijk weg. In 1687 woedde er een stadsbrand en los daarvan had de plaats te lijden van invasies van troepen, zoals de Franse in 1672.
Op kerkelijk gebied waren de ontwikkelingen als volgt: In 1611 ontstond in Roosendaal voor het eerst een kleine protestantse gemeenschap, die in 1648 gebruik kon maken van de Sint-Janskerk. De katholieken kerkten toen in een grenskerk te Steenpaal, een buurtschap vlak over de grens, nabij Essen. Na 1672 kregen ze toestemming om een schuurkerk te gebruiken. In 1762 werd hiernaast, aan de Molenstraat, een pastorie gebouwd. In 1807 kregen de katholieken hun kerk weer terug. Deze was echter in slechte staat en moest – op de toren na – worden gesloopt. In 1839 werd de huidige Sint-Janskerk ingewijd. Deze was tegen de oude toren aan gebouwd. De oude schuurkerk werd gasthuis. De Hervormden kregen in 1810 hun eigen kerkgebouw, een Napoleonskerk.
Onder Lodewijk Napoleon werd Roosendaal in 1809 tot stad verheven, met als motivering "de uitgestrektheid en de volkrijkheid". De stadsrechten werden echter weer ingetrokken in 1815, nadat het Koninkrijk der Nederlanden tot stand was gekomen.
Nieuwe tijd.
Er heerste in de eerste decennia van de 19e eeuw een grote armoede. In 1816 had Roosendaal een bierazijnbrouwerij, twee bierbrouwerijen, een hoedenfabriek, zeven leerlooierijen, twee messenmakerijen, een olieslagerij, twee windkorenmolens en een waterkorenmolen. Van een industrie van enige betekenis was nog geen sprake.
Met de invoering van de gemeentewet van 1851 kwam de politieke modernisering op gang. In het begin veranderde er desondanks nog weinig. Een kleine groep notabelen bepaalde de conservatief-katholieke koers. Binnen deze groep speelde de familie "Van Gilse" een belangrijke rol. Het algemeen kiesrecht van 1919 bracht een kleine doorbraak teweeg. Maar het zou nog tot 1970 duren voordat de traditionele patronen echt werden doorbroken en de ontzuiling vat kreeg op Roosendaal. Landelijke partijen deden meer hun intrede.
Toen in 1854 de spoorwegverbinding met Breda, Antwerpen en Lage Zwaluwe tot stand kwam, en ook Station Roosendaal werd geopend, kreeg Roosendaal een internationale transportfunctie. Later kwamen er ook rechtstreekse spoorwegverbindingen met Rotterdam en Vlissingen tot stand. Aldus kwam er ook industrie.
In 1859 werd de gasverlichting en in 1887 de waterleiding ingevoerd. Vanaf 1865 vond de industrialisatie plaats. Veel van de eertijds opgerichte fabrieken zijn weer uit het stadsbeeld verdwenen, doch ook tegenwoordig heeft Roosendaal uitgebreide bedrijventerreinen. De industrialisatie deed de bevolking verdubbelen van 6.501 in 1851 tot 13.720 in 1899. In 1935 woonden er reeds 24.422 mensen in de gemeente Roosendaal en Nispen.
In 1939 werd de Engelbrecht van Nassaukazerne gebouwd, doch op 11 mei 1940 werd het centrum van Roosendaal gebombardeerd, wat grote schade teweegbracht. Op 14 mei 1940 werd Roosendaal bezet. Er kwam een NSB-burgemeester. Op 31 mei 1944 vond opnieuw een bombardement plaats, nu op de omgeving van het station. Op 30 oktober 1944 werd Roosendaal bevrijd.
Kerkelijke ontwikkeling.
Kerkelijke ontwikkelingen betroffen enerzijds de vestiging van kloosters en anderzijds de bouw van nieuwe kerken.
Kloosters.
Tot de kloosters behoren:
Protestantse kerkgebouwen.
Een deel van de protestanten, die reeds de Hervormde kerk uit 1810 bezaten, stichtten in 1903 een Gereformeerde kerk aan de Sophiastraat. In 2003 werd de hervormde kerk onttrokken aan de eredienst, en sindsdien maakten de protestanten gebruik van de voormalige katholieke Heilig-Kruiskerk aan het Sint-Lucasplein, die nu Kruiskerk ging heten.
Katholieke kerkgebouwen.
Tot 1903 bezat Roosendaal slechts één parochiekerk, namelijk de Sint-Janskerk. Daarna werden de volgende katholieke kerken gebouwd:
Economie.
Een greep uit de bedrijven die zich in de loop der jaren in Roosendaal hebben gevestigd:
Het bedrijventerrein "Borchwerf" ontwikkelde zich tot een der grootste van Noord-Brabant en er vestigden zich reeds honderden bedrijven. In samenwerking met gemeente Halderberge is het bedrijventerrein 'Borchwerf II' verrezen.
Door de ligging langs de A17 en A58 en tussen de havens van Rotterdam, Antwerpen, Terneuzen en Vlissingen, vestigden zich in Roosendaal een aantal logistieke en transportbedrijven. Sinds 1970 werd Roosendaal meer en meer een commercieel en dienstencentrum. Ook de detailhandel bloeide op: zo vestigden zich 120 modewinkels in Roosendaal.
Winkelen.
In het centrum bevinden zich de overdekte winkelcentra, de Roselaar en Passage. (Vroeger ook de Biggelaar, maar deze is leeg en gesloten, alhoewel er nog wel gebruik gemaakt van de parkeergarage die aan het winkelcentrum gebouwd is) Er zijn winkels in onder andere de Raadhuisstraat, Dokter Brabersstraat, Nieuwe Markt, Oude Markt, Oostplein, Roselaar, Roselaarplein. Aan de westkant bevindt zich sinds 2006 het "factory outlet center" Designer Outlet Roosendaal. De oorspronkelijke naam Rosada is in 2017 veranderd nadat McArthur Glen de nieuwe eigenaar van het outlet center werd, alhoewel de term Rosada nog steeds gebruikt wordt. In het oosten is de woonboulevard, die te vinden is aan de Rucphensebaan.
Markten.
De weekmarkt is op de Nieuwe Markt op maandag van 8:30 tot 16:00 uur en op zaterdag van 9:00 tot 16:00 uur.
Natuur en landschap.
Ten westen van Roosendaal bevindt zich een betrekkelijk kleinschalig landbouwgebied op zandgrond. Van zuid naar noord komen de Watermolenbeek en de "Natte of Elderse Turfvaart" uit in Roosendaal. De Molenbeek verlaat Roosendaal aan de noordzijde als Nieuwe Roosendaalse Vliet en Mark-Vlietkanaal. Vanuit het oosten komt de Rucphense Vaart uit in Roosendaal. Niet ver ten oosten en zuidoosten van Roosendaal liggen, buiten het eigen grondgebied, de Rucphense Bossen terwijl men in zuidelijke richting Landgoed Visdonk en het natuurgebied Dal van de Molenbeek vindt. Enkele kilometers ten zuidwesten van Roosendaal, iets ten noorden van de A58 ligt, niet ver van Wouw maar op Roosendaals gebied, het Spuitendonkse Bos.
Drugscriminaliteit.
In Roosendaal is sinds begin jaren 90 de drugscriminaliteit toegenomen. Door de ligging aan de Belgische grens, bezoeken tot 13.000 Franse en Belgische drugstoeristen per week de stad om drugs aan te schaffen die veelal door illegale dealers en drugsrunners wordt verkocht. Er is een speciaal politieteam "Courage" opgericht om deze handel tegen te gaan. Met name de Brugstraat en de Molenstraat lijden onder het drugsprobleem. Burgemeester Michiel Marijnen heeft begin 2009 aangekondigd om alle coffeeshops op den duur te sluiten om de criminaliteit in Roosendaal terug te dringen. Op 16 september 2009 is er in de gemeente Roosendaal een volledig verbod van kracht geworden op de verkoop van softdrugs waardoor de coffeeshops hun verkoop hebben moeten staken.
Cultuur.
De gemeente kent verschillende cultuurorganisaties.
Roosendaals Toneel
Roosendaals Toneel is de oudste toneelvereniging van de gemeente, opgericht in 1917. Aanvankelijk was de club afdeling van een vakbond, alleen heren mochten lid worden en het repertoire bestond voor een groot deel uit kluchten en sociaal drama. Al kort na de Tweede Wereldoorlog is dat allemaal snel veranderd. Tegenwoordig speelt Roosendaals Toneel één keer per drie jaar een stuk voor kinderen en treedt daarmee als enige amateurclub op in het plaatselijk openluchttheater, Vrouwenhof. In de overige jaren brengt de club het serieuzer, 'literair' toneel, zowel werk van jong  (vaak lokaal) toneelschrijverstalent alsook klassieken van auteurs als Tennessee Williams, Shakespeare, Tsjechov, G.B. Shaw, Willem-Jan Otten, Maria Goos, Pinter en Peer Wittenbols.
Sinds 2019 heeft Roosendaals Toneel ook een jeugdafdeling.
De Roosendaalse Comedie.
Toneelvereniging De Roosendaalse Comedie bestaat sinds 1946 en maakt theater op steeds weer andere verrassende locaties in Roosendaal. Door iedere productie met een andere professionele regisseur te werken proberen zij ieder jaar weer een unieke voorstelling neer te zetten. De Roosendaalse Comedie is ook betrokken bij De TOL-spektakels. Iets dat inmiddels uitgegroeid is tot een bekend theaterfenomeen. In 2019 organiseert de Roosendaalse Comedie dit spektakel in een historische wijk van Roosendaal.
TOL Spektakel.
Het TOL spektakel (Theater Op Locatie) wordt om de drie jaar gehouden in samenwerking met drie toneelvereniging De Roosendaalse Comedie, het Roosendaals toneel en Onderling Kunstgenot (uit Nispen). In deze samenwerking, waarbij de organisatie telkens bij een andere vereniging ligt, maken de spelers in een nieuwe samenstelling drie verschillende eenakters op drie verschillende locaties. De theaterstukken worden speciaal op de locatie gemaakt. Het publiek bezoekt, tijdens dit spektakel, drie locaties met de bij behorende eenakters. Vaak worden markante en verrassende locaties gebruikt.
Theatergroep Drie Maal Plankenkoorts.
Theatergroep Drie Maal Plankenkoorts komt uit Roosendaal en bestaat sinds 1999. In de beginjaren werd vooral bestaand werk gespeeld (zoals van Harold Pinter en Dimitri Frenkel Frank en Toneelgroep Het Volk); later legde de groep zich ook toe op het schrijven van eigen stukken. Sinds 2008 is Drie Maal Plankenkoorts de professionaliteit ingegaan, en heeft de groep zich toegelegd op het bewerken van literatuur naar korte, krachtige toneelstukken. De acteurskern van Drie Maal Plankenkoorts bestaat uit Bas Ambachtsheer, Dragan Zuijkerbuijk en Ad Paantjens. Er wordt voor de theaterproducties veel gebruikgemaakt van projectacteurs en -actrices. In 2013 werd door de theatergroep de Rabobank Cultuurprijs gewonnen.
Kunst in de openbare ruimte.
In de gemeente Roosendaal zijn diverse beelden, sculpturen en objecten geplaatst in de openbare ruimte, zie:
Sport.
Er zijn in de stad diverse sportverenigingen:
Op zondag 21 augustus 2022 liep de route van de derde etappe (van Breda naar Breda) van de Ronde van Spanje 2022 door Roosendaal.
Voorzieningen.
Er zijn diverse voorzieningen in Roosendaal zoals:
Topografie.
"Topografische kaart van de stad Roosendaal, december 2013. Klik op de kaart voor een vergroting."
Verkeer en vervoer.
Roosendaal Spoorstad.
In 1854 legde een Belgische maatschappij een spoorweg aan van Antwerpen over Roosendaal naar Moerdijk, inclusief een zijtak van Roosendaal naar Moerdijk. Dit betekende een impuls voor de ontwikkeling van het dorp Roosendaal. Aansluitingen met Rotterdam (1877), Vlissingen (1872) maakten van het station Roosendaal een spoorwegknooppunt. Expeditiebedrijven vestigden zich spoedig in de buurt van het grensstation. Om de groei van het internationale reizigers- en goederenvervoer op te vangen, werd in 1907 een nieuw en groter stationscomplex in gebruik genomen.
Buslijnen.
Het busvervoer wordt verzorgd door Arriva en Connexxion (enkel lijn 19).
Stadslijnen:
Streek- en buurtbuslijnen:
Nabijgelegen kernen.
Wouw, Nispen, Achtmaal, Schijf, Rucphen, Zegge, Oud Gastel, Kruisland

</doc>
<doc id="19831" url="https://nl.wikipedia.org/wiki?curid=19831" title="Steven Spielberg">
Steven Spielberg

Steven Allan Spielberg (Cincinnati, 18 december 1946) is een Amerikaans regisseur en producent.
Spielberg werd in de jaren 70, 80 en 90 van de 20e eeuw succesvol door zijn fantasierijke mainstreamfilms waarin hij een simpel verhaal combineerde met special effects, muziek en spektakel. Films als "Jaws", "Close Encounters of the Third Kind", "E.T. the Extra-Terrestrial", de "Indiana Jones"- en de "Jurassic Park"-cyclus waren commercieel gezien heel succesvol en hadden een enorme invloed op de filmindustrie.
Biografie.
Spielberg werd op 18 december 1946 geboren in Cincinnati, Ohio als de enige zoon van Arnold en Leah Spielberg. Zijn ouders waren Joden van Oekraïense afkomst. Hij heeft nog drie jongere zussen. Omdat Stevens vader computerexpert was moest hij veel van stad naar stad verhuizen, hierdoor kwam het dat de jonge Steven in zijn jeugd ruim twaalf keer verhuisde. Het grootste gedeelte van zijn jeugd bracht hij echter door in Phoenix, Arizona.
Spielberg groeide op in typisch Amerikaanse "suburbs". Juist deze slaperige voorsteden zouden later in zijn films veelvuldig terugkomen. Spielberg stond bekend als een dromerig en verlegen jongetje dat het liefst televisie keek of zat te fantaseren. Als kind had hij een fascinatie voor buitenaardse wezens, de Tweede Wereldoorlog en de televisie. Al deze onderwerpen zouden later een rol in zijn films gaan spelen.
Hoewel het officieel nooit is vastgesteld, zou Spielberg later claimen dat hij in zijn jeugd leed aan het syndroom van Asperger.
Spielbergs sociale problemen werden nog versterkt omdat hij gepest werd vanwege zijn Joodse afkomst. Dit alles veranderde toen hij in contact kwam met de filmcamera. Spielberg zei hierover later in een interview: "Toen ik begon met filmen besefte ik pas dat ik maar één talent had: films maken. De jongens uit mijn klas vonden mijn films fantastisch en ineens werd ik niet meer gepest, ineens hoorde ik erbij en zagen zij waar ik goed in was. Vanaf dat moment wilde ik niets anders meer doen dan films maken."
Relaties.
Spielberg was van 1985 tot 1989 getrouwd met actrice Amy Irving. Toen zij scheidden in 1989 ontving zij honderd miljoen dollar van Spielberg nadat een rechter besloot dat de huwelijkse voorwaarden, die op een servet waren geschreven, geldig waren. Hun scheiding was een van de drie kostbaarste in de geschiedenis van de scheiding van beroemdheden. Na de scheiding kregen Spielberg en Irving gezamenlijk de voogdij over hun zoon, Max Samuel.
Spielberg kreeg hierna een relatie met de actrice Kate Capshaw, die hij ontmoette toen hij haar selecteerde voor "Indiana Jones and the Temple of Doom". Ze trouwden op 12 oktober 1991. Capshaw is bekeerd tot het jodendom. Ze hebben vier huizen: in Los Angeles, New York, East Hampton (een dorp in de staat New York) en Naples (Florida). In het gezin zijn zeven kinderen, onder wie (zijn stiefdochter) actrice Jessica Capshaw.
Carrière.
Met een 8mm-camera begon Spielberg films te maken, waarin vaak de jongens van de plaatselijke padvinderijbeweging meespeelden. In 1961 maakte Spielberg zijn eerste oorlogsfilm "Escape to Nowhere", een 30 minuten durende geluidsloze kleurenfilm over een groepje Amerikaanse soldaten in Afrika, dat het op moet nemen tegen de Duitsers. De film werd opgenomen in de woestijn van Arizona. Met deze film won Spielberg de eerste prijs op een amateurfilmfestival. Deze prijs was een 16mm-camera. Van zijn laatste geld kocht Spielberg een magneetrecorder, waarmee hij geluid bij de 16mm-beelden kon voegen. Spielberg werkte een jaar lang ieder weekend aan een eigen speelfilm. In 1963 ging zijn eerste speelfilm "Firelight" in première. Het was een lowbudgetsciencefictionspeelfilm van twee uur. De film werd in talloze lokale bioscopen gedraaid.
Als televisieregisseur.
Spielberg ging studeren aan de media-academie van Californië. Vervolgens probeerde hij op 22-jarige leeftijd auditie te doen op de filmacademie bij de prestigieuze University of Southern California. Spielberg werd afgewezen en besloot daarna maar zelf een film te gaan maken. Hij maakte de 20 minuten durende romantische komedie "Amblin"', het filmpje werd vertoond op het Atlanta Film Festival.
Spielberg ging ermee naar de Universal Studios toe en betrok daar een leegstaand kantoor. Op deze manier wist Spielberg de indruk te wekken dat hij al een professioneel regisseur was. In zijn portfolio had hij alleen de film "Amblin"'.
Deze brutaliteit leverde hem op 22-jarige leeftijd een zevenjarig contract bij Universal televisieproducties. Voor Universal regisseerde Spielberg een aflevering van "Columbo" en een aantal episodes van "Night Gallery". In 1971 brak Spielberg groots door met de televisiefilm "Duel". De tv-film was zo'n succes dat hij in Europa als speelfilm in de bioscopen werd uitgebracht. Het onverwachte succes van "Duel" wekte de interesse van speelfilmstudio's. Zo kon Spielberg zich gaan bezighouden met het maken van speelfilms.
De eerste films.
Spielbergs eerste speelfilm was nog maar een matig succes: "The Sugarland Express", een komedie over een verliefd stel dat op de vlucht is voor de politie, kon het publiek niet bekoren. Spielbergs tweede film "Jaws" brak alle bioscooprecords. De film werd gemaakt met een budget van een paar miljoen dollar, maar bracht een winst van meer dan 100 miljoen dollar op. "Jaws" was de eerste film die zoveel opbracht. Hiermee was Spielberg in één klap de nummer 1-regisseur van Hollywood.
Hierna maakte Spielberg een big-budget remake van zijn eigen amateurfilm "Firelight". Deze remake werd de film "Close Encounters of the Third Kind" uit 1977, waarvoor Spielberg zelf het scenario schreef.
Verder verloop van carrière.
Na zijn eerste commerciële flop "1941" was hij wel succesvol in de kort na elkaar uitkomende films "Raiders of the Lost Ark" (1981) en "E.T. the Extra-Terrestrial" (1982). Deze laatste werd de meest succesvolle film (qua opbrengsten) tot dan toe, tot Spielbergs eigen "Jurassic Park" hier in 1993 overheen ging. Op "Raiders of the Lost Ark" kwamen nog tijdens de jaren 80 twee vervolgen: "Indiana Jones and the Temple of Doom" en "Indiana Jones and the Last Crusade".
"The Color Purple" ontving in 1985 liefst elf Oscar-nominaties, maar won geen van de Oscars.
Hierna volgden enkele commercieel minder succesvolle films: "Empire of the Sun" (1987), "Always" (1989) en "Hook" (1991), een variant op het kinderverhaal "Peter Pan", waarin Peter is opgegroeid en als volwassen man teruggaat naar Neverland.
In 1993 kwam Spielberg echter terug met "Jurassic Park" en "Schindler's List", die zowel commercieel als artistiek succesvol waren. "Jurassic Park", een met special effects volgeladen verfilming van Michael Crichtons gelijknamige boek, kostte zeventig miljoen dollar, maar bracht in de eerste negen dagen 100 miljoen op, een toenmalig record. Spielbergs portret van het zachtaardige nazipartijlid Oskar Schindler leverde hem zijn langverwachte Oscar voor Beste Film en Beste Regie op. Het kostte Spielberg zo'n tien jaar om zijn ploeg op de been te krijgen. Steven Zaillian schreef het script op basis van het boek. Gebaseerd op de Holocaustnovelle van Thomas Keneally, die hem de Booker Prize had opgeleverd, kreeg Spielberg voor zijn zwart-wit docudrama de meest lovende kritieken van zijn hele carrière. Spielberg weigerde te worden betaald voor het regisseren van de film. Een eventueel salaris noemde hij 'bloedgeld', en zijn royalty's worden gedoneerd aan de Survivors of the Shoah Foundation.
Alhoewel Spielberg altijd (veel) is blijven produceren voor film én tv (en af en toe een computerspel), nam hij na "Schindler's List" een paar jaartjes afstand van de regisseursstoel. Zoals eerder met de drie films "Hook", "Jurassic Park" en "Schindler's List" in begin jaren 90, begon hij in de hieropvolgende twaalf jaar tot driemaal toe aan een officieel drieluik.
Zo verschenen vlak achter elkaar het slavendrama "Amistad", de sequel ' en "Saving Private Ryan", een vierde film over de Tweede Wereldoorlog, die Spielberg zijn tweede Oscar voor Beste Regie opleverde, zijn derde in totaal. Vlak na de eeuwwisseling werkte Spielberg aan zijn "Running Man"-trilogie, met ', "Minority Report" en "Catch Me If You Can". Enkele jaren later volgden in korte tijd "The Terminal" (2004), "War of the Worlds" en "Munich" (beiden 2005). De film "Munich" gaat over de nasleep van het gijzeldrama tijdens de Olympische Spelen van 1972 in München. Daarna volgde "Indiana Jones and the Kingdom of the Crystal Skull", het langverwachte vierde deel in de filmreeks over archeoloog-avonturier Indiana Jones. Vervolgens regisseerde hij "" uit 2011, gebaseerd op de stripreeks "De avonturen van Kuifje" van de Belgische striptekenaar Hergé. Ongeveer tegelijk met 'Tintin' kwam "War Horse" uit, waarin Spielberg voor het eerst de Eerste Wereldoorlog behandelde. De film werd een redelijk commercieel en artistiek succes. Zijn meest recente film had echter meer succes: het historische drama "Lincoln" won twee Oscars, waaronder een voor de vertolking van Daniel Day-Lewis, die zijn derde Oscar voor Beste Acteur won, als president Abraham Lincoln.
Spielberg was ook de uitvoerend producent van de goed ontvangen miniserie "Band of Brothers" over de Europese campagne van Amerikaanse soldaten tijdens de Tweede Wereldoorlog (net als "Saving Private Ryan"), die in 2009 een opvolger kreeg met een soortgelijke serie over de Aziatische campagne: "The Pacific".
Tot Spielbergs grootste successen als (uitvoerend) producent behoren de "Men in Black"-films, de "Back to the Future"-trilogie, de eerste "Shrek", "Twister", "The Mask of Zorro" en het vervolg, "The Goonies", "Who Framed Roger Rabbit", "Cape Fear", "Gremlins", Clint Eastwood's "Letters from Iwo Jima" en "Flags of Our Fathers", J.J. Abrams' "Super 8" en familiefilms als "Casper", "The Flintstones" en "Monster House". De meeste van deze films zijn geproduceerd in naam van Spielbergs productiemaatschappij Amblin Entertainment, dat hij in 1981 oprichtte samen met Kathleen Kennedy en Frank Marshall.
Financieel succes.
Spielberg is, commercieel gezien, de succesvolste regisseur van de tweede helft van de 20e eeuw: acht van zijn films staan in de top 100 van de grootste kaskrakers aller tijden. Hij is tevens een van de machtigste zakenmannen in Hollywood en hij heeft de grootste naamsbekendheid van alle filmmakers.
Kritiek.
Toch heeft Spielberg ook veel kritiek gekregen: met zijn films zou hij een formule hebben opgesteld waarmee iedere filmmaker met voldoende budget gegarandeerd een succesvolle film kan maken. Spielberg zou hiermee de uitvinder van de blockbuster zijn, de op winst gerichte film die in Hollywood het liefst gemaakt wordt.
Vanwege deze kritiek, en omdat Spielberg graag als een serieus filmmaker gezien wilde worden, maakte hij in de jaren 90 een verrassende wending in zijn carrière door artistieke en eigenzinnige films te gaan maken. Films als "Schindler's List", "Amistad", "Saving Private Ryan" en "Munich" werden stuk voor stuk met prijzen overladen en door critici lovend ontvangen. Tweemaal won Spielberg zelfs de Oscar voor beste regisseur.
Cameo's.
Spielberg is ook in een aantal films te zien, variërend van enkele minuten schermtijd in "The Blues Brothers" (1980) en "Austin Powers in Goldmember" (2002), tot minder en totaal onopvallende verschijningen – zogeheten "cameo's" – in "Indiana Jones and the Temple of Doom" (1984), "Gremlins" (1984), "Your Studio and You" (1995), "" (1997) en "Vanilla Sky" (2001).
Kenmerken.
Spielbergs films zijn heel verscheiden qua inhoud en uitwerking: variërend van grootse spektakels tot kleinere persoonlijke verhalen, waarin emoties nog meer centraal staan. In de eerste categorie worden natuurlijk de grote publiekstrekkers – de eerder genoemde "blockbusters" – zoals "Jaws", "Close Encounters of the Third Kind", "Raiders of the Lost Ark", "Jurassic Park", "Saving Private Ryan", "War of the Worlds" etc. teruggevonden. Bij de laatste categorie werkt hij meer ingetogen, zoals bij "E.T. the Extra-Terrestrial", "Always", "The Color Purple", "Empire of the Sun", "Schindler's List" en "". Ook al was deze laatste film oorspronkelijk een project van Stanley Kubrick, toch werd Spielberg door hem aangetrokken om deze film te regisseren, aangezien het verhaal volgens Kubrick meer bij zijn persoonlijkheid paste.
Ook al zijn de verhalen die Spielberg vertelt heel uiteenlopend, toch is er een aantal steeds terugkerende elementen aan te duiden. Hierbij moet gedacht worden aan de afwezige vader(figuur), een gewoon iemand die iets buitengewoons ontdekt, het vertellen van standpunten van kinderen en/of het tonen van het geheel of gedeelte van het verhaal vanuit hun standpunt. Spielberg speelt graag met de emoties van de kijker, gaande van sterk beredeneerde schrikmomenten tot momenten van ontroering.
Bij al zijn films (op een na, namelijk "The Color Purple") maakte Spielberg gebruik van zijn vaste filmcomponist John Williams. Verder hebben Tom Hanks (6 maal) en Tom Cruise (2 maal) recent hoofdrollen in Spielbergs films gehad, terwijl Hanks ook mede-producent was van "Band of Brothers" en te zien was in "The Bonfire of the Vanities", die Spielberg produceerde. Met de hoofdrol in vier Indiana Jonesfilms en een verwijderde scène uit "E.T. the Extra-Terrestrial" is ook Harrison Ford een oude bekende van Spielberg. In de eerste jaren van zijn carrière nam Spielberg vaak Richard Dreyfuss als zijn hoofdrolspeler. Als producent heeft Spielberg veel bijgedragen aan het begin van de carrière van Robert Zemeckis, met als hoogtepunt van de samenwerking de populaire "Back to the Future"-trilogie.

</doc>
<doc id="19833" url="https://nl.wikipedia.org/wiki?curid=19833" title="Infraroodspectroscopie">
Infraroodspectroscopie

Infraroodspectroscopie is een vorm van spectroscopie die werkt met het infrarode deel van het elektromagnetisch spectrum.
Infraroodspectroscopie is een vorm van molecuulspectroscopie, een techniek waarmee de structuur van een molecuul kan worden bepaald, en niet alleen de samenstelling van de elementen.
Infraroodspectroscopie is gebaseerd op de trillingsfrequenties van de chemische bindingen in de moleculen van het onderzochte monster. Elk type chemische binding wordt gekarakteriseerd door zijn sterkte en door de massa van de twee atomen aan weerszijden. Samen bepalen deze twee massa's en de stijfheid van de binding een resonantiefrequentie voor buiging en een andere resonantiefrequentie voor strekking van die binding. Voor de bindingen in organische verbindingen geldt dat deze frequenties overeenkomen met die van infrarood licht.
Om het infraroodspectrum van een monster te bepalen, laat men een fijne bundel infrarood licht door het monster schijnen. Door de aanwezigheid van de moleculen in het monster worden karakteristieke frequenties infrarood licht geabsorbeerd. Door de lichtintensiteit na het monster te vergelijken met een referentiebundel die dezelfde lichtintensiteit heeft als de oorspronkelijk lichtstraal, wordt gemeten hoeveel licht van elke frequentie door het monster wordt geabsorbeerd. Het voor infraroodspectroscopie meest relevante deel van het spectrum bevat licht met een golflengte van 2,5 tot 17 micrometer. In experimenten wordt echter de frequentie van het licht voor de eenvoud uitgedrukt door middel van golfgetallen, dit is het aantal golven per centimeter. Er wordt met andere woorden licht van 600 cm−1 (17 µm) tot 4000 cm−1 (2,5 µm) gebruikt. Het exact bruikbare golflengtegebied hangt onder meer af van het materiaal waaruit de monsterhouder, twee dikke schijfjes uit een zuiver zout, bestaat.
Met behulp van moderne infraroodspectrometers, chemometrie en spectrale databanken kan uit een volledig infraroodspectrum een verbinding meestal uniek worden herkend.
Monstervoorbereiding.
Watervrije vloeibare monsters voor infraroodspectroscopie kunnen worden ingesloten tussen twee platen van een zeer zuiver zout. Deze platen hebben geen covalente chemische bindingen en worden gekozen op basis van hun transparantie voor infrarood licht. Men gebruikt dikwijls NaCl (keukenzout) en KBr.
Vaste monsters worden in een mortier verpoederd; het poeder wordt met kaliumbromide poeder gemengd en onder hoge druk in een tabletvorm geperst. De tablet wordt zo sterk geperst dat de infraroodstraling niet door insluitingen wordt tegengehouden; dit kan met een handpers worden bereikt.
Een nieuwe techniek is de ATR (Attenuated Total Reflection) techniek. Hiermee is het meten van monsters zeer
eenvoudig en tijdsbesparend doordat er nauwelijks of geen monstervoorbehandeling
hoeft plaats te vinden.
FTIR-spectroscopie.
FTIR-spectroscopie (Fourier-Transform-Infraroodspectroscopie) is een alternatieve manier om infraroodspectra op te nemen. In plaats van het meten van de absorptie als functie van de frequentie met behulp van een monochromator wordt het infraroodlicht door een interferometer geleid. Het gemeten signaal is direct de fouriertransformatie van het infraroodspectrum. Hieruit wordt met behulp van een computer het infraroodspectrum berekend en weergegeven.
Omdat een interferometer tegenwoordig goedkoper is dan een monochromator, is een FTIR-instrument niet alleen sneller, maar ook goedkoper dan een traditioneel apparaat. Daarom zijn vrijwel alle moderne infraroodspectrometers van het FTIR-type.
Toepassingen.
Infraroodspectroscopie wordt veel gebruikt, zowel in onderzoek als industrie, omdat het een eenvoudige en betrouwbare methode is om een stof te herkennen, of de zuiverheid en/of samenstelling van een monster vast te stellen. De spectrometers zijn kleine apparaten die eenvoudig getransporteerd kunnen worden, zodat metingen ter plaatse kunnen worden uitgevoerd. Verregaande automatisering en databases zorgen ervoor dat het apparaat zelf al een groot aantal spectra kan herkennen.
Door de absorptie van een bepaalde frequentie in de loop van de tijd te volgen, kan de hoeveelheid of de precieze aard van een chemische binding worden gevolgd. Dit kan bijvoorbeeld worden gebruikt om een polymerisatiereactie te volgen. Een modern apparaat kan een heel spectrum tot wel 30 keer per seconde opnemen, indien gewenst ook tegelijk met andere analyses.
Door gebruik te maken van de karakteristieke absorptie van specifieke stoffen, kan infraroodspectroscopie ook gebruikt worden voor de continue meting van de aanwezigheid van bepaalde componenten, zoals de concentratie van stikstofoxiden of koolmonoxide in rookgassen. Vooral het gebied tussen ongeveer 1500 en 900 cm-1, het fingerprint-gebied, is belangrijk in deze analyse.
Een beperking van de techniek is dat sommige oplosmiddelen, bijvoorbeeld water, dusdanig sterk zelf infrarood absorberen dat het erg moeilijk is om spectra van daarin opgeloste stoffen te verkrijgen. Een aanpassing van de techniek, die bekendstaat als ATR, maakt het mogelijk dit obstakel uit de weg te ruimen.

</doc>
<doc id="19838" url="https://nl.wikipedia.org/wiki?curid=19838" title="Hafid Bouazza">
Hafid Bouazza

Hafid Bouazza (Arabisch: حفيظ بوعزة, "ḥafīẓ būʿazza") (Oujda, 8 maart 1970 – Amsterdam, 29 april 2021) was een Marokkaans-Nederlandse schrijver.
Biografie.
Hafid Bouazza is geboren in Oujda aan de Marokkaans-Algerijnse grens. Het gezin kwam in oktober 1977 naar Nederland, waar de kinderen opgroeiden in Arkel. Bouazza heeft in Amsterdam de studie Arabische taal- en letterkunde gevolgd. Daarna schreef hij verschillende boeken.
Bouazza behoorde samen met Moses Isegawa en Abdelkader Benali tot de belangrijkste vertegenwoordigers van de zogeheten migrantenliteratuur. Hij stond voorts bekend om zijn kritiek op de islam. Bouazza publiceerde onder meer vertaalde poëzie op het weblog Loor Schrijft.
In 2003 was Bouazza een van de gasten in het programma "Zomergasten". Dat jaar won hij ook de Amsterdamprijs voor de Kunst. In 2004 won hij De Gouden Uil voor zijn roman "Paravion". In 2014 huldigde vrijdenkersvereniging De Vrije Gedachte hem als "Vrijdenker van het Jaar".
Bouazza kampte met verschillende verslavingen en werd meermalen opgenomen in het ziekenhuis met leverfalen. Hij overleed op 51-jarige leeftijd in het OLVG-ziekenhuis in Amsterdam.
Hafid Bouazza was de broer van schrijfster Hassnae Bouazza.
Avond van de Polemiek.
Op 2 november 2011 won Bouazza tijdens de Avond van de Polemiek in De Balie Amsterdam het Scalpel 2011, voor zijn polemiek over de Arabische Lente.

</doc>
<doc id="19839" url="https://nl.wikipedia.org/wiki?curid=19839" title="Bal (voorwerp)">
Bal (voorwerp)

Een bal is een bolvormig voorwerp. Ballen, die in sport en spel worden gebruikt, zijn meestal equivalent aan de bolvorm. Ze zijn dan zo rond mogelijk, afhankelijk van de nauwkeurigheid van het productieproces, de gebruikte materialen, de gebruiksomstandigheden, de oppervlakteafwerking, etc. 
In sommige sporten wordt met de balvorm enigszins afgeweken van de bolvorm. Voorbeelden hiervan zijn de ballen die gebruikt worden bij rugby of American football. Deze hebben meer een ei-vorm.
Een bal is vaak hol. Dit in tegenstelling tot ballen die massief zijn, dus door-en-door van een materiaal gemaakt zijn. Een voorbeeld van deze laatste is de bal gebruikt bij biljarten.
Een holle bal wordt meestal met lucht opgeblazen (via een ventiel) tot er een zeker gewenst evenwicht tussen de interne druk en de trekkrachten in het balmateriaal optreedt. Hoe meer men de bal oppompt, hoe groter de trekkrachten in het materiaal, en hoe harder een bal aanvoelt. Dit heeft ook gevolgen voor de mate waarin de bal kan stuiten. De spelervaring leert wat de optimale of gewenste (stuit)eigenschappen zijn en hieraan wordt de interne luchtdruk aangepast.
Er zijn ook holle ballen, zoals tennisballen, die niet worden opgepompt, maar die een relatief dikke huid hebben. De samenstelling van die huid bepaalt de (stuit)eigenschappen. 
Voor de vervaardiging van ballen waarmee gesport en gespeeld wordt, kunnen veel verschillende materialen worden gebruikt, zoals aan elkaar bevestigde stukjes leer zoals bij een voetbal, allerlei soorten kunststof, hout, metaal zoals bij petanque, en zelfs touw, gewonden in een bolvorm. Om gewenste eigenschappen te verkrijgen wordt vaak een combinatie van verschillende materialen gebruikt.
Voorbeelden van sporten met ballen.
Naast vele sporten wordt de bal ook gebruikt bij het kinderspel.

</doc>
<doc id="19840" url="https://nl.wikipedia.org/wiki?curid=19840" title="Gemeente Aalter">
Gemeente Aalter



</doc>
<doc id="19841" url="https://nl.wikipedia.org/wiki?curid=19841" title="Gelderse Vallei">
Gelderse Vallei

De Gelderse Vallei is een streek gelegen in Midden-Nederland. Het gebied ligt ruwweg tussen de Utrechtse Heuvelrug in het westen, een stukje Nederrijn in het zuiden, de Veluwe in het oosten en de Randmeren in het noorden. De Gelderse Vallei ligt voor twee derde in de provincie Gelderland, voor een derde in de provincie Utrecht en een heel klein stukje Noord-Holland in de gemeente Blaricum.
Ontstaan.
Voordat de Gelderse Vallei ontstond, lag op deze plek het dal van de Maas. Tijdens de op een na laatste ijstijd, het Saalien, nam een grote ijslob vanuit het noorden bezit van dit dal. De Maas moest hierdoor zijn loop afbuigen naar het westen. Het ijs stuwde de ondergrond op tot hoge stuwwallen; de Utrechtse Heuvelrug en de westflank van de Veluwe. Toen het ijs zich terugtrok bleef er een diep glaciaal bekken achter, dat in het noordelijk deel ongeveer 100 meter diep was. Deze depressie werd sindsdien geleidelijk opgevuld, dit begon al direct na het afsmelten van het ijs. Er ontstond toen een diep glaciaal meer waarin een tientallen meters dik pakket kleiige ijsmeerafzettingen werd gevormd. In de warme periode daarna, het Eemien, steeg de zeespiegel en bereikte de zee de Gelderse Vallei, waardoor zeeklei werd afgezet. In de laatste ijstijd die hierop volgde werd dekzand afgezet. In het Holoceen is er vervolgens lokaal veen afgezet.
Landschap.
Het relatief laag gelegen gebied heeft een nat karakter. Delen van het gebied zijn dan ook in vroegere tijden sterk venig geweest met blauwgrasland. Bijvoorbeeld in het Binnenveld (tussen Ede, Wageningen, Rhenen en Veenendaal) zijn hier nog sporen van te vinden en dit gebied wordt dan ook beschermd. Overblijfselen kan men ook terugvinden in plaatsnamen, zoals Veenendaal, Ederveen en Nijkerkerveen.
Ook de naam Barneveld heeft waarschijnlijk een natte oorsprong. De oudste vorm is "Barnevelde" (1174); als de naam in hedendaags Nederlands omgezet zou moeten worden, zou het "Bronveld" heten. De naam betekent "open terrein waar water opkwelt". Deze kwel is afkomstig uit de stuwwallen aan weerszijden van de vallei.
Het landschap kent een afwisseling tussen vooral grasland en kleine bos- en heidegebieden. Een voorbeeld van dat laatste is het bos- en heidegebied genaamd "Erica" ten westen van Barneveld. De oudste bebouwing ligt tegen de randen van de stuwwallen aan, met uitzondering van Barneveld. Dit gebied wordt gekenmerkt door vooral lage begroeiing.
Indeling.
De Gelderse Vallei kan men ruwweg in drie delen verdelen:
Landgebruik.
De Vallei is een zeer intensief gebruikt veeteeltgebied. Er bevinden zich vooral varkenshouderijen en vooral rond Barneveld is er een hoge concentratie van pluimveebedrijven.
Bevolking.
De Gelderse Vallei ligt in de Nederlandse Bijbelgordel. Een belangrijk kenmerk van de bevolking in de Vallei is dan ook het hoge percentage protestants-christenen. Net als in de noordrand van de Veluwe wonen ook in de Gelderse Vallei veel bevindelijk gereformeerden. Afgaande op de verkiezingsuitslagen, bevinden zich in de dorpen Ederveen, Veenendaal, Harskamp, Kootwijkerbroek en Wekerom de grootste concentraties van protestantse christenen, wat zich afspiegelt in verkiezingsuitslagen met de helft of een absolute meerderheid van de stemmen voor de SGP. Maar ook in bijna alle andere dorpen halen de christelijke partijen een ruime meerderheid van de stemmen. Slechts in de grote plaatsen in het zuiden van de Vallei (Ede, Bennekom, Wageningen) en in de forensenplaatsen in het noorden (Amersfoort, Hoevelaken, Leusden, Nijkerk) halen de christelijke partijen geen meerderheid. Een groot deel van de bevolking kerkt in een hervormde of hersteld hervormde gemeente. Daarnaast hebben de Gereformeerde Gemeenten en de andere afgescheiden kerkverbanden veel aanhang. Een uitzondering op dit alles vormt het dorp Achterveld, dat grotendeels katholiek is. Een andere uitzondering is Wageningen.
"FoodValley".
In juli 2010 hebben acht gemeenten in de vallei besloten samen te werken binnen de regio "FoodValley" (regio voedselvallei). Samen met kennisinstellingen en voedselbedrijven werkt de regio aan uitvoering van de "FoodValley Ambitieschets 2020". Dit regionale samenwerkingsverband is een samenvoeging van de eerdere samenwerkingsverbanden Regio De Vallei en WERV.

</doc>
<doc id="19842" url="https://nl.wikipedia.org/wiki?curid=19842" title="Gandria">
Gandria

Gandria is een dorpje aan het Meer van Lugano in Zwitserland. Het telt ongeveer 200 inwoners.
Gandria maakt deel uit van de stad Lugano en is per boot te bereiken. Ook kan men van Gandria naar Lugano en andere omliggende steden wandelen. Het olijvenpad, dat van Gandria naar Castagnola loopt, gaat langs olijvenvelden en biedt uitzicht over het Meer van Lugano. In Gandria ligt de grens tussen Zwitserland en Italië. Zwaarder verkeer kan beter gebruikmaken van de grensovergang bij Chiasso op de doorgaande route naar Milaan.

</doc>
<doc id="19846" url="https://nl.wikipedia.org/wiki?curid=19846" title="Leopold Gassman">
Leopold Gassman



</doc>
<doc id="19847" url="https://nl.wikipedia.org/wiki?curid=19847" title="Multitasking (computer)">
Multitasking (computer)

Multitasking is een methode om één processor schijnbaar meerdere taken (programma's of delen daarvan) tegelijkertijd te laten uitvoeren (zie ook gedistribueerd programmeren). Het besturingssysteem wisselt zeer snel tussen de verschillende actieve programma's. Deze omschakelingen, "context switches", kunnen geheel vrijwillig door het draaiende proces geïnitieerd worden of door een externe gebeurtenis zoals een hardware-"interrupt" (een verzoek tot het verkrijgen van processortijd).
Tijdscharing.
In de jaren 60 ondernamen onderzoekers de eerste pogingen om multitaskingsystemen te creëren. Dit heette toentertijd "tijdscharing" omdat het doel was om verschillende gebruikers tegelijkertijd gebruik te kunnen laten maken van een mainframe zodat de bruikbaarheid hiervan toenam. De uitdrukking "tijdscharing" is in onbruik geraakt ten voordele van het meer algemene "multitasking".
Coöperatieve en preëmptieve multitasking.
De allereerste multitaskingsystemen bestonden uit een reeks gerelateerde programma's die vrijwillig de processor aan elkaar vrijgaven. Deze aanpak, die uiteindelijk door verschillende besturingssystemen werd gebruikt, kennen we vandaag als coöperatieve multitasking. Hoewel het tegenwoordig zelden in grotere systemen gebruikt wordt, gebruikte de eerste versie van Amiga OS het in 1985, net als RISC OS anno 1987. Ook Microsoft Windows in de versies voor Windows 95 en Mac OS in de versies voorafgaand aan Mac OS X maakten gebruik van deze vorm van multitasking.
Coöperatieve multitasking kent verschillende tekortkomingen. Een dergelijk systeem vertrouwt er namelijk op, dat elk programma op het systeem regelmatig vrijwillig de processor vrijgeeft voor andere processen. Een slecht ontworpen programma of een programma dat "hangt", kan het systeem plat leggen. De ontwerpeisen voor een coöperatief multitaskingprogramma kunnen bijzonder zwaar zijn voor bepaalde toepassingen en kunnen uitmonden in een onregelmatig of inefficiënt gebruik van de systeembronnen.
Om dit probleem aan te pakken, gingen de meeste tijdscharingsystemen preëmptieve multitasking toepassen, een techniek die al langer standaard was in grotere (multi-user-)besturingssystemen zoals UNIX en VMS. Een systeem dat is ontworpen met deze methode hoeft niet meer te vertrouwen op het vrijwillig vrijgeven van de processor, maar gebruikt hardware-interrupts om een draaiend programma te onderbreken waarna het besturingssysteem de controle over het systeem terugkrijgt. Op een later moment kan het besturingssysteem de controle weer teruggeven aan de taak die op precies dezelfde plek weer verdergaat als waar hij onderbroken werd. Taken hoeven dus niet expliciet tijd voor andere taken vrij te maken en programma's kunnen geschreven worden alsof ze continu toegang hebben tot de CPU. Op grotere systemen is deze aanpak onmisbaar om te voorkomen dat verschillende gebruikers elkaar in de weg zitten, maar op personal computers werd deze aanpak slechts langzaam geïntroduceerd, met name door op UNIX gebaseerde besturingssystemen zoals Minix en Linux.
Preëmptieve multitasking zorgt er dus voor dat een besturingssysteem makkelijker kan garanderen dat elke taak een deel van de processortijd toegewezen krijgt. Het maakt het ook mogelijk om snel te reageren op belangrijke externe gebeurtenissen, zoals binnenkomende data die wellicht direct verwerkt moeten worden door een taak.
"IO bound" en "CPU-bound".
Taken kunnen gegroepeerd worden in twee categorieën: taken die wachten op invoer of uitvoer ("IO bound") en taken die de processor volledig gebruiken ("CPU bound"). In oudere systemen gebruikten taken "polling" en "busy waiting" terwijl ze wachtten op nieuwe data. Ze gebruikten daarbij de processor, zonder dat er nuttig werk werd verricht. Met de komst van "interrupts" en preëmptieve "multitasking" kunnen processen geblokkeerd worden zolang de gevraagde data niet beschikbaar is. Andere taken kunnen ondertussen wel gewoon gebruikmaken van de processor. Na aankomst van de data, maakt het besturingssysteem de taak weer actief zodat de data door het programma verwerkt kan worden.
Multiuser en multitasking.
Multitasking was oorspronkelijk bedoeld om verschillende gebruikers een computer te laten delen. Het werd echter al snel duidelijk dat multitasking nuttig was ongeacht het aantal gebruikers. Besturingssystemen van mainframes tot personal computers ondersteunen het tegenwoordig. Multitasking maakt het mogelijk voor een enkele gebruiker om verschillende applicaties naast elkaar te draaien of om taken op de "achtergrond" te draaien en toch de computer te kunnen gebruiken.
Het ontwerpen van een algemeen realtimecomputersysteem wordt ook mogelijk gemaakt door multitasking. Een aantal verschillende externe gebeurtenissen moet bestuurd worden door een systeem met een enkele processor. In dergelijke systemen kent de interruptafhandeling prioriteiten toe aan de taken om er zo voor te zorgen dat de belangrijkste taken de meeste processortijd toegewezen krijgen.
Multitasking is over de jaren heen behoorlijk verfijnd. Moderne besturingssystemen bevatten mechanismen voor het toekennen van prioriteiten aan taken en ondersteunen ook taken met threads. Threads zijn onafhankelijke subtaken die het geheugen delen met andere threads. Er wordt onderscheid gemaakt tussen multitasking en multithreading.
Nieuwe hardwaremogelijkheden (zoals SMP, NUMA, multiprocessing) introduceren zowel nieuwe complexiteiten als nieuwe mogelijkheden.
Prioriteit.
Voor verschillende taken die naast elkaar kunnen worden uitgevoerd kan men – afhankelijk van het beturingssysteem – de prioriteit aangeven. Bij meer ontwikkelde systemen als VMS en MVS kan de prioriteit van een taak tijdens de uitvoering veranderd worden; bij meer primitieve systemen kan deze prioriteit alleen bij het opstarten worden bepaald.
Voorbeeld coöperatieve multitasking.
De scheduler van het besturingssysteem zou de taken als volgt kunnen inplannen:
Maar het volgende is ook mogelijk:
Omdat de programma's verschillende taken uitvoeren, hebben ze geen invloed op elkaar. Het wordt anders als een programma iets wil doen waar een ander programma al mee bezig is, bijvoorbeeld het schrijven naar een bestand. Als twee programma's naar hetzelfde bestand zouden schrijven, gaat een versie altijd verloren. Het is maar de vraag welke versie. Dit moet dus altijd worden voorkomen.
Programma's zijn in eerste instantie gemaakt alsof ze zonder te stoppen worden doorlopen. Dan kunnen er geen problemen optreden.
Voor beginnende programmeurs kan dit frustrerend zijn. Het volgende voorbeeld is een bekende beginnersfout omtrent multitasking:
De uitvoer zou zijn:
Het programma lijkt 10 seconden niets te doen, daarna verschijnt een rood balletje. Het groene balletje lijkt niet getoond te worden.
Om dit probleem op te lossen moet het programma aangeven dat het even niets doet. Dit gebeurt met het commando ProcessMessages. De verbeterde code wordt nu:
Nu verschijnt het groene balletje, na 10 seconden wordt het balletje rood. Tijdens (dus direct na) het commando ProcessMessages wordt niet alleen het balletje getekend. Het programma wordt in de 'wacht' gezet, en er wordt gekeken of er nog andere programma's in de wacht staan. Het programma dat het langste in de wacht stond wordt verder uitgevoerd tot het commando ProcessMessages weer wordt tegengekomen.
Een nadeel, aan de hand van het voorgaande voorbeeld:
Hoe moet het dan?
In plaats van Wacht 10 seconden zou je kunnen zeggen:
Resultaat: Het programma hangt gedurende 5 seconden. Het programma leeft even op, het scherm wordt ververst, en dan hangt het programma weer vijf seconden.

</doc>
<doc id="19848" url="https://nl.wikipedia.org/wiki?curid=19848" title="Mollem">
Mollem

Mollem is een deelgemeente van Asse gelegen in de provincie Vlaams-Brabant en het arrondissement Halle-Vilvoorde. Het dorp ligt in het noorden van de Brabantse Zandleemstreek ten noordoosten van de "Cuesta van Asse". Traditioneel was Mollem een landbouwgemeente met akkerbouw op de hoogten en weiland in de diepten. Vanaf de jaren 1970 kwam er een industrieterrein. Bollebeek was vanaf 1810 een deel van Mollem. Mollem was een zelfstandige gemeente tot aan de gemeentelijke herindeling van 1 januari 1977.
Toponymie.
In de periode 1170-1180 was "Mollem" bekend als "Mulnehem". Dit toponiem is op haar beurt afgeleid van het Frankische "Mulinheim". Andere historische vermeldingen zijn: "Molinhem", "Molheim" en "Molhem (19e eeuw)". De naam is samengesteld uit de Oudnederlandse woorden "mulin" (molen) en heem. Het toponiem kan dan ook vertaald worden als "woonplaats bij de molen". Dit refereert (vermoedelijk) naar de watermolen van Neerkam.
Het dorp is ontstaan uit een aantal Frankische hoven, met name Ichelgem, Velm, en Vrijlegem, waarvan de namen nog steeds als straatnamen of gehucht voorkomen.
De naam "Vrijlegem" is afgeleid van het Germaanse "Frilingahaim", de naam van de Frankische nederzetting. Deze naam betekent: huis (haim) van de clan (inga, letterlijk "behorende tot of komende van/bij") van Frilo. Frilo was een Frankische voornaam, in oudere vorm "Frigilo", uit te spreken als "Fri-jilo". Het is een vleinaam gevormd uit het woord "frio" wat vrijgelatene betekent, van "frija", wat "vrij" betekent. De naam komt ook voor in een straatnaam in Harelbeke.
Het toponiem "Velm" (in 1442 nog Vellem) is vermoedelijk afkomstig van de Germaanse woorden "fel" (vaal) en "haim".
"Ichelgem" (dat aan de andere kant van de gemeentegrens met Merchtem "(H)Ukkelgem" of "(H)Uggelghem" genoemd wordt) ten slotte is waarschijnlijk afgeleid van "Hucklenghem", dat op zijn beurt afkomstig is van het Frankische "Hukelingaheim". Hierin kunnen de Germaanse woordstammen "inga" en "haim" in herkend worden.
Een aantal beeldrijke straten: "Beneden Vrijlegem", "Boven Vrijlegem", "Ceuppensrij", "Drielindenbaan", "Ichelgemstraat", "Kezeweide", Kasteelstraat, "Schermershoek", "Sleewagen", "Velm" en "Voorstehoeve".
Natuur en landschap.
Mollem ligt in een heuvelachtig landschap waarvan de hoogte varieert tussen 27 en 70 meter. Het hoogste punt is de "Steenberg. Hier, aan de "Mollemstraat", bevindt zich een oriëntatietafel. Vanaf de tafel is er een weids uitzicht over de omgeving. Op heldere dagen is zelfs de kerncentrale van Doel zichtbaar. Mollem ligt aan de Grote Molenbeek.
Geografie.
&lt;mapframe text="Mollem" width=280 height=280 zoom=13 latitude=50.931004 longitude=4.227629 /&gt;
Naast Mollem zelf is er nog een andere woonkern, namelijk het gehucht Bollebeek (dat tot 1810 een zelfstandige gemeente was). De oppervlakte van de gemeente bedraagt 668 ha. Tot de gemeentefusie van 1977 behoorde Bollebeek bij de gemeente Mollem. Mollem fusioneerde in 1977 met Asse.
Demografie.
In 2003 woonden er ongeveer 2000 inwoners. De laatste jaren zijn er veel jonge gezinnen bij gekomen, alsook twee nieuwe wijken. De nabijheid van de steden Aalst, Brussel en Dendermonde (op ongeveer 15 km) en de aanwezigheid van een treinhalte maken dat er veel forensen in het dorp woonachtig zijn.
Sint-Stefanusparochie.
De parochie Mollem, die de gemeentegrenzen overschrijdt, telt ongeveer 2500 parochianen en is toegewijd aan Sint-Stefanus die als eerste martelaar stierf. De parochie werd waarschijnlijk tussen de 6e en de 8e eeuw gesticht toen West-Brabant gekerstend werd door Kamerijkse bisschoppen. Het feest van Sint-Stefanus wordt gevierd op 26 december.
In Mollem wordt ook Amelberga van Temse vereerd, oorspronkelijk in een kapel in de omgeving van de kerk. Door een twist tussen de kerkraad en de eigenaars werd de kapel afgebroken. Het 17e-eeuwse heiligenbeeld, het hekwerk, het kruisbeeldje en de steen waarin het jaartal van de bouw van de kapel en de naam van de heilige gehouwen zijn werden naar de kerk overgebracht. De viering van H. Amelberga heeft plaats op 10 juli. Ze wordt aangeroepen tegen zweren, gezwellen en andere ontstekingen.
Vrijetijdsbesteding.
In Mollem zijn er verschillende accommodaties die voorzien in activiteiten voor tijdens de vrije tijd. De voetballer kan terecht bij S.A. JUVE MOLLEM VW op de synthetische voetbalvelden in sportcomplex De Kareel. Ook Tip-Top Fitness biedt mogelijkheid tot sporten met onder andere kinderdans, fitness en zumba. Op zondagnamiddag staan er dan weer heel wat activiteiten gepland op de terreinen van Scouts Kramaai Mollem. Zij organiseren jaarlijks ook een fuif met The White &amp; Grey (K)night tijdens het middelste weekend van de paasvakantie. Verder kan ook de natuurmens terecht in deze Assesse deelgemeente met onder andere het Speelbos in het centrum en Kartelobos aan de rand van het dorp.
Mobiliteit.
Aan de treinhalte van Mollem, gelegen aan de spoorlijn Brussel – Dendermonde, stopt elk halfuur een trein. Daarnaast liggen zowel de E40, als de A12 en de Brusselse ring in de directe omgeving van het dorp.
Economie.
In Mollem wordt er vooral aan landbouw en veeteelt gedaan. Daarnaast zijn er nog een aantal groothandelszaken. Verder was er tot in de jaren 1990 een artisanale steenbakkerij, waar bakstenen in veldovens gebakken werden en een vliegveld voor modelvliegtuigen. Ten slotte kan men in het dorp ook terecht voor hoevetoerisme. In vroegere tijden stond Mollem bekend voor de hop die er gekweekt werd.
Oude straatnamen.
Verscheidene straten hebben nu een andere naam dan vroeger.
Op de Ferrariskaarten (1777) is er slechts melding van drie gehuchten: "Igelghem", "Vereyligem (Vereylighem)" en "Slchaegen".
Nabijgelegen kernen.
Bollebeek, Krokegem, Merchtem, Brussegem

</doc>
<doc id="19849" url="https://nl.wikipedia.org/wiki?curid=19849" title="Asse (Vlaams-Brabant)">
Asse (Vlaams-Brabant)

Asse is een plaats en gemeente in het westen van de Belgische provincie Vlaams-Brabant en het arrondissement Halle-Vilvoorde. De gemeente Asse wordt tegenwoordig bij de Brabantse Kouters gerekend, en tegelijkertijd bij het Pajottenland terwijl Bekkerzeel en Zellik pas in de editie van 't Payottenland uit 1852 deel zijn gaan uitmaken van het naburige Pajottenland. De gemeente is de hoofdplaats van het gerechtelijk en bestuurlijk kanton Asse. Asse telt ruim 35.000 inwoners, die Assenaren worden genoemd. Het lokale dialect is het Asses. Asse is een gemeente die grenst aan het Brussels Hoofdstedelijk Gewest.
Geschiedenis.
Romeinse periode.
Asse ontstond op de "Cuesta van Asse". Het werd waarschijnlijk al bewoond door de Nerviërs. Vanaf het midden van de eerste eeuw verbond een Romeinse heerweg Asse met de Nervische hoofdstad Bavay, "Bagacum Nerviorum". Vanuit Asse was er verbinding met de nabijgelegen vicus van Elewijt en de vicus van Rumst. De Romeinen bouwden in deze nederzetting mogelijk een legerkamp.
In de wijk Kalkoven zijn talrijke archeologische vondsten gedaan. Daar bevond zich een belangrijke Romeinse vicus, gelegen aan een deverticulum. Zo zijn er overblijfselen van een pottenbakkerij gevonden, met goed bewaarde resten van ovens, en verder misbaksels en een bijgebouw. Begin 2008 werd er een deel van een Romeinse weg blootgelegd, die waarschijnlijk een straat van een kleine dorpskern vormde. Een deel daarvan is nog steeds zichtbaar in de inkomhal van de Federale Politie van Asse.
In Asse werden 150 Romeinse munten gevonden, vooral uit de 2de eeuw n.Chr. en 20 paardenbeeldjes in terracotta. In de naburige vicus van Elewijt werden ook zulke paardenbeeldjes gevonden. Deze beeldjes verwijzen wellicht naar de cultus van de Keltische godin Epona.
Middeleeuwen.
Tijdens het Karolingische tijdperk behoorde Asse tot de Brabantgouw. Het wordt gezien als een van de mogelijke centra van deze gouw. In de tijd van de Noormannen (ca. 900) zou er zich een belangrijke burcht hebben bevonden (zie Vita Berlendis).
Vanaf 1085/1086 maakte Asse deel uit van het landgraafschap Brabant onder de graven van Leuven, voorvaderen van de hertogen van Brabant. In de bestuurlijke geografie van het hertogdom Brabant ressorteerde Asse onder het kwartier Brussel.
De hertog van Brabant was in wezen ook heer van Asse. Hij had evenwel te Asse een plaatselijke vazal, heer tot Asse genoemd, die als onderdeel van zijn leenmanschap hereditair standaarddrager van de hertog van Brabant was. In Asse bezaten hertog Godfried van Verdun en zijn zoon Herman van Ename een domein dat zij tussen 1012 en 1015 ruilden tegen dertig hoeven en een kerk te Buvrinnes die in het bezit waren van graaf Lambert van Leuven.
Gelegen op het kruispunt van handelswegen en als belangrijk militair-strategisch knooppunt werd Asse doorheen de geschiedenis meermaals door invallende legers bezet en ook herhaaldelijk gebrandschat.
18e eeuw.
Als voortzetting van zijn belangrijke schepenbank uit het ancien régime werd Asse bij de oprichting van het Dijledepartement door de Fransen in 1795 hoofdplaats van het kanton en zetel van een vredegerecht gemaakt.
19e eeuw.
Het Paleis van de markies van Assche (gebouwd tussen 1856 en 1858) is een herenhuis in Italiaanse neorenaissance aan de Wetenschapsstraat 33 te Brussel, en de zetel van de Raad van State.
Tweede Wereldoorlog.
De gemeente werd rond 18 mei 1940 bezet door het Duitse leger en bevrijd op 3 september 1944. Minstens één weerstander werd naar het "Auffanglager" van Breendonk getransporteerd.
Naoorlogse periode.
Op 25 april 1966 vond in de gemeente de ramp van Walfergem plaats, een dramatisch verkeersongeval waarbij tien kinderen om het leven kwamen door een vrachtwagen die inreed op een groep leerlingen die verkeerslessen kregen aan de basisschool van Walfergem. Een jaar later, ten gevolge van het ongeval, werden er alcoholcontroles ingevoerd op de Belgische wegen.
Op 26 juni 1970 reed de laatste "boerentram" van de NMVB (Nationale Maatschappij van Buurtspoorwegen) tussen Asse en Brussel en werd vervangen door buslijnen. Die laatste rit was folklore.
In 1977 is de fusiegemeente Asse ontstaan uit de samenvoeging van Asse met Bekkerzeel, Kobbegem, Mollem, Relegem en Zellik.
Geografie.
Kernen.
Asse telt zes deelgemeenten, daarnaast kent de gemeente nog 6 andere woonkernen.
Geografische streek.
De gemeente wordt afhankelijk van de bron gerekend tot de streek Brabantse Kouters en/of het Pajottenland.
Natuur en landschap.
Asse is enigszins verstedelijkt. De hoogte varieert tussen 20 en 85 meter.
Het belangrijkste natuurgebied is het Kravaalbos nabij Asse-ter-Heide, waar ook wandel-, fiets- en mountainbikerouteszijn uitgezet. In het deelbekken van de Bellebeek ligt het natuurgebied Tomdries.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Gezondheidszorg.
In Asse ligt een van de drie campussen van het Onze-Lieve-Vrouwziekenhuis. Tot aan de fusie op 31 december 2001 was dit samen met de campus Ninove het Fusieziekenhuis Heilig Hart Asse/Ninove.
Economie.
De gemeente is een regionaal diensten- en handelscentrum voor Midden-West-Brabant en hoofdplaats van het kanton Asse. Er zijn industriezones in Mollem, Zellik en Relegem.
Vervoer.
Asse ligt tussen de E40 (Ternat), de A12 (Meise) en de Brusselse ring (Zellik). De A11 (Brussel-Dendermonde-Zelzate) werd nooit aangelegd wegens een beslissing uit 1976. Daardoor, en mede door de aanwezigheid van verscheidene industriezones, is er in Asse centrum heel wat onnodig verkeer. De Rondweg heeft dit probleem slechts gedeeltelijk kunnen oplossen.
Asse heeft 3 treinstations: Asse, Zellik en Mollem, die bediend worden door de voorstadslijnen S3 (Oudenaarde - Zottegem - Brussel - Dendermonde) en S10 (Aalst - Denderleeuw - Brussel - Jette - Dendermonde).
Politiek.
2013-2018.
Burgemeester is Koen Van Elsen (CD&amp;V). Hij leidt een coalitie bestaande uit CD&amp;V, Open Vld en sp.a. Samen vormen ze de meerderheid met 17 op 31 zetels.
2018-2024.
Bij de gemeenteraadsverkiezingen van 14 oktober 2018 bleef de CD&amp;V de grootste partij. Ze vormden een coalitie met N-VA. Samen vormen ze de meerderheid met 18 op 31 zetels.
2024-2030.
Bij de gemeenteraadsverkiezingen van 13 oktober 2024 won Team Burgemeester, de partij van huidig burgemeester Koen van Elsen, de verkiezingen op 1% na van hun vorige coalitiepartner N-VA. Ze vormden een coalitie met Ander Liberaal en Groen. Samen vormen ze de meerderheid met 18 op 33 zetels.
Nabijgelegen kernen.
Asbeek, Sint-Katherina-Lombeek, Sint-Ulriks-Kapelle, Walfergem, Bollebeek, Krokegem

</doc>
<doc id="19850" url="https://nl.wikipedia.org/wiki?curid=19850" title="Ede (Nederland)">
Ede (Nederland)

Ede (; Nedersaksisch: "Ee") is een middelgrote stad in de Nederlandse provincie Gelderland, gelegen op de westflank van de Veluwe en in de zuidelijke Gelderse Vallei. Het is tevens de hoofdplaats van de gelijknamige gemeente. Op telde de stad Ede inwoners.
Ede staat bekend om de Slag om Arnhem. In de Tweede Wereldoorlog speelde de plaats een belangrijke rol vanwege de luchtlandingen van de geallieerde troepen in september 1944, als onderdeel van Operatie Market Garden. Jaarlijks trekt de herdenking van de luchtlandingen op de Ginkelse Heide duizenden bezoekers naar Ede.
Geschiedenis.
De geschiedenis van Ede is nauw verbonden met die van het landgoed Kernhem. De graven van Gelre bouwden van de 12e tot en met de 14e eeuw diverse versterkingen langs de grenzen met het Sticht Utrecht. De burcht Kernhem was er een van. In 1426 werd Udo de Booze (ook geschreven als Udo den Boese) als leenman van Kernhem aangesteld door de toenmalige hertog van Gelre Arnold van Egmont. Nadat de leengoederen erfelijk werden, kwam Kernhem in handen van de families Van Arnhem, Van Wassenaer Obdam en later Van Heeckeren van Wassenaer en Bentinck. Uit deze families zijn diverse bestuurders uit het verleden van Ede afkomstig.
In de zeventiende eeuw werd Ede geteisterd door de Spanjaarden onder aanvoering van Hendrik van den Bergh tijdens de Inval van de Veluwe in 1624. Vijf jaar later, tijdens een tweede inval onder leiding van Van den Bergh en Ernesto Montecuccoli, werd dit nog eens herhaald.
In 1783 kwamen bij een dysenterie-epidemie circa 108 mensen om. Een relatief hoog aantal, aangezien Ede in die tijd slechts ongeveer 600 inwoners had.
Tijdens de Eerste Wereldoorlog bevond zich op de Edese heide een groot vluchtelingenkamp voor Belgische vluchtelingen. Het bestond van 1915 tot en met 1918. Het werd in 1918 afgebroken en de bouwmaterialen werden hergebruikt voor de vele beschadigde gebouwen in België. Ter nagedachtenis staat er nog het Belgenmonument.
Op 6 augustus 1925 ontplofte er in de ENKA-fabriek een zuurstofapparaat. Drie mensen stierven bij deze ontploffing en er vielen zeker tien gewonden.
Tweede Wereldoorlog.
In de Tweede Wereldoorlog zijn tijdens Operatie Market Garden geallieerde militairen op de Ginkelse Heide bij Ede geland. Vanaf daar zijn ze, vechtend tegen de Duitsers, naar Arnhem getrokken. Elk jaar in september wordt dit herdacht door parachutespringen boven de heide. De parachutisten worden onder andere uit nog operationele Tweede Wereldoorlog-vliegtuigen gedropt. Dit evenement trekt vanuit de wijde omgeving een groot publiek. Er zijn zelfs veteranen uit Groot-Brittannië bij aanwezig. Tot en met 2006 sprongen er ook nog veteranen, vaak al op hoge leeftijd. Voorafgaand aan de luchtlanding werd er op 17 september 1944 een bombardement op Ede geplaatst. Hierbij verloren 69 burgers het leven.
Van de Joden die aan het begin van de oorlog in de gemeente Ede woonden, wordt geschat dat 52 van de 89 de oorlog overleefden. Dit relatief hoge percentage (60 procent) zou volgens de schrijvers van het boek "Ede 1940-1945" te verklaren zijn omdat het in een plattelandsgemeente makkelijker is hulp te vinden en het risico gepakt te worden kleiner was in vergelijking met de grote steden. In het eerste jaar van de oorlog steeg het aantal Joden snel. Ten tijde van de registratieplicht in januari 1941 werden 125 mensen als (gedeeltelijk) Joods geregistreerd. Het ging grotendeels om gezinnen en alleenstaanden uit het westen van het land die mogelijk hoopten te ontkomen aan de tegen hun gerichte maatregelen. Veel van de vluchtelingen waren bekend met de regio en hadden contacten. Met name Bennekom genoot in de decennia voor de oorlog een zekere naam als vakantiebestemming, waardoor het een logische plek was om naar uit te wijken. In april 2012 werd aan de Vossenakker een monument voor de Joodse bevolking onthuld, waarop de namen van 50 omgekomen Joden staan die in Ede geboren zijn of daar lange tijd hebben gewoond.
Monumenten.
Er staan verschillende monumenten ter nagedachtenis aan de Tweede Wereldoorlog in Ede:
Economische ontwikkeling.
De belangrijke economische prikkels voor de definitieve ontwikkeling van de woonkern Ede waren het aanwijzen van Ede als garnizoensstad aan het begin van de 20e eeuw en de vestiging van de kunstzijdefabriek Enka in 1922.
Grote delen van Ede zijn hierdoor ontstaan en zelfs in opdracht van de nieuwkomers gebouwd (het gebied rond de Klinkenbergerweg (woningen voor militairen), tuindorp Enka). De Enka-fabriek is in 2002 echter gesloten en Defensie is in 2010 uit Ede vertrokken.
Ondanks het vertrek van deze grote partijen is Ede een groeiende kern. Het oude centrum is na 2000 opgeknapt. De nieuwe Achterdoelen zorgde voor een opleving in het centrumgebied. Ondanks deze grootse renovatie en sanering is niet iedereen tevreden over het nieuwe centrum van Ede. Zo wordt het vaak beschouwd als kil en sfeerloos. De gemeente tracht hier wat aan te doen door extra groen te realiseren en de pleinen te reconstrueren. In dit verband is in 2017 een prijsvraag uitgeschreven voor de verbetering van het marktplein.
De laatste decennia zijn wijken als Veldhuizen, Maandereng en Rietkampen gebouwd. Actueel zijn de ontwikkeling en nieuwbouw bij Kernhem, waarmee de oversteek van de N224 een feit is geworden en de herontwikkeling van het centrum, de voormalige kazerneterreinen en het Enka-terrein.
Kazernes.
Aan de (zuid-)oostkant van het dorp bevonden zich twee grote kazernecomplexen, waar in totaal maar liefst zeven kazernes bij elkaar lagen.
De eerste twee kazernes werden vanaf 1904 gebouwd, de infanteriekazernes 1 en 2. Al in 1906 werd begonnen met nog twee kazernes, een voor de artillerie en een voor de cavalerie. In 1936 werd de vijfde kazerne gebouwd. Met de bouw van de twee laatste kazernes werd – onder invloed van de dreiging van de Tweede Wereldoorlog – begonnen in 1938. Een van die kazernes werd pas in 1940 onder Duitse leiding voltooid.
In 1983 werden vijf kazernes functioneel samengevoegd in het Kazernecomplex Ede-West, dat bestond uit:
Vanaf 1994 gingen deze kazernes samen door het leven als de Prins Mauritskazerne.
De twee andere kazernes werden samengevoegd tot het Kazernecomplex Ede-Oost, bestaande uit de kazernes, waarvan de bouw begon in 1938:
In de toptijd waren in de kazernes ongeveer vierduizend militairen gehuisvest.
In 2010 werden alle kazernes gesloten. Veel van de gebouwen hadden een monumentale status en zijn behouden. Een deel is tijdelijk verhuurd, aan bedrijven, buitenlandse werknemers en studenten.
Langzaam krijgt het grote terrein een nieuwe vorm, waarin veel woningen worden gebouwd in het kader van het project “Veluwse Poort”. In 2014 is in de Johan Willem Frisokazerne het "Akoesticum" gehuisvest, een oefencentrum voor podiumkunsten. Over de toekomst van markante elementen, zoals de "Stingerbol" (vlak bij Station Ede-Wageningen), wordt anno 2019 nog gediscussieerd. Begin 2019 is door gemeente Ede en de Provincie Gelderland besloten tot de realisatie van het World Food Center en het omwerken van de Mauritskazerne tot de , een educatieve attractie rond het thema Food.
Topografie.
"Topografisch kaartbeeld van Ede, september 2014. Klik op de kaart voor een vergroting."
Verkeer en vervoer.
Ede ligt aan de snelweg A12 (Arnhem-Utrecht) en aan de spoorlijn Utrecht-Arnhem. In juli 2004 is de snelweg A30 langs Ede doorgetrokken vanaf Barneveld tot de A12, waarmee de woonkern ontlast wordt en de bereikbaarheid van Arnhem en omgeving vanaf de A1 bij Amersfoort vergroot is.
Bereikbaarheid over het spoor.
Ede is gelegen aan de spoorlijn Utrecht – Arnhem. Het station in Ede is geopend op 16 mei 1845 als station Ede S.S. (Staats Spoorwegen), maar later is dit gewijzigd in Ede-Wageningen, zoals het nog steeds heet. Tevens ligt de plaats aan de spoorlijn richting Amersfoort Centraal. Deze spoorlijn heeft in de volksmond nog de naam "Kippenlijn", die voortkomt uit een vroegere functie. Deze lijn opende in 1901. Aan deze lijn heeft Ede nog een tweede station liggen, namelijk Ede Centrum. Vroeger had Ede nog een derde halteplaats op dit traject, station Ede-Gemeentehuis, maar deze is in 1937 opgeheven.
Plannen voor het spoor.
In de jaren 80 van de 20e eeuw werden de beide lijnen die door Ede lopen opgenomen in het plan Rail 21 van de NS. De spoorlijn Utrecht – Ede – Arnhem zou verbreed worden tot vier sporen en de Valleilijn richting Amersfoort Centraal zou hierbij tweesporig worden. Beide plannen zijn echter niet doorgegaan. De gemeente Ede had als grote wens dat de spoorlijn Utrecht – Ede – Arnhem verdiept zou worden aangelegd om de vermeende barrièrewerking van de spoorlijn op te heffen. Voormalig minister van Verkeer en Waterstaat Peijs zegde 40 miljoen euro toe voor dit project. In september 2010 werd bekend dat de verdieping niet doorging. De toegezegde 40 miljoen zou in plaats daarvan gebruikt worden voor de aanleg van enkele verkeerstunnels en het verder ontwikkelen van het stationsgedeelte. In mei 2016 heeft het project Spoorzone (een samenwerkingsverband van de gemeente Ede, NS en ProRail) een ontwerp voor een nieuw station Ede-Wageningen gepresenteerd. De sloop en nieuwbouw zou naar verwachting eind 2018 of begin 2019 beginnen. Die deadline werd niet gehaald. Het nieuwe station had in 2022 gereed moeten zijn, maar door problemen rond de aanbesteding was er in ieder geval een jaar vertraging opgelopen. Eind 2021 werd gestart met de bouw van het nieuwe station. Tijdens de bouw bleef het oude station volledig in bedrijf. Op 23 februari 2024 werd het nieuwe station Ede-Wageningen in gebruik genomen.
Vliegverkeer.
Ede heeft een helihaven genaamd: Lukkien Heliport. Deze ligt boven op het dak van Studio Lukkien en is privé, maar in overleg te gebruiken. Ook de firma Wikselaar in Harskamp beschikt over een helihaven, en ook over eigen helikopters. In de gemeente Ede ligt de voormalige militaire Vliegbasis Deelen. Rond 1910 had Ede nog een vliegveld, namelijk Vliegkamp Ede. De gemeente Ede zag hierin grote kansen voor de ontwikkeling van Ede en Lunteren.
Cultuur.
Culturele plaatsen.
Een aantal belangrijke culturele plaatsen en congrescentra in Ede zijn:
Kerken.
Ede staat bekend om haar veelheid en verscheidenheid aan kerken.
Media.
Het Edese medialandschap werd beheerst door twee uitgeverijen. De Persgroep gaf tot 2019 in de gemeente Ede het gratis huis-aan-huisblad "De Edese Post" uit. Het Barneveldse BDU geeft in de gemeente het gratis huis-aan-huisblad "Ede Stad" uit. Deze krant verschijnt op woensdag. In deze krant staan ook de gemeenteberichten. Verder is er de editie "De Vallei" van dagblad De Gelderlander, gericht op onder andere Ede.
Ook heeft Ede een eigen lokale omroep, die bestaat uit een radioafdeling onder de naam "EDE FM" en een televisieafdeling onder de naam "EDE TV".
Sport.
De twee grootste sportcomplexen in Ede zijn Peppelensteeg/Inschoten en Hoekelumse Eng. Op de eerste locatie zijn met name voetbalvelden, maar ook onder andere het zwembad de Peppel en de sporthal de Peppel gevestigd. Op de Hoekelumse Eng zijn een atletiekbaan en voetbal- en honkbalvelden. Andere belangrijke sportlocaties zijn de hockeyvelden aan de Bosrand in Ede-Noord en de Van der Knaaphal aan de Zandlaan in Ede-Zuid, waar eredivisievolleybal wordt gespeeld.
In 2019 werd het Nederlands kampioenschap wielrennen op de weg in Ede gehouden. In een ver verleden was Ede vaker het decor van dit evenement, namelijk van 1892 tot en met 1896 en later nog in 1910.
Sportclubs.
In Ede bestaat op sportgebied een verenigingsleven dat varieert van voetbal- en tennisclubs tot badminton- en postduivenverenigingen. Daarvan worden de volgende op Wikipedia apart besproken:

</doc>
<doc id="19857" url="https://nl.wikipedia.org/wiki?curid=19857" title="Lijst van termen in de bouwkunde">
Lijst van termen in de bouwkunde

Enkele bouwkundige begrippen die gebruikt worden om elementen in (vaak oude) gebouwen te benoemen of een aanduiding zijn voor de stijl waarin het bouwwerk (of een element daaruit) thuishoort. Voor termen in de vestingbouwkunde zie de lijst van vaktermen in de vestingbouwkunde.

</doc>
<doc id="19859" url="https://nl.wikipedia.org/wiki?curid=19859" title="Parlementaire enquête in Nederland">
Parlementaire enquête in Nederland

De parlementaire enquête is in Nederland een recht van onderzoek dat het hoogste staatsorgaan van volksvertegenwoordiging, de Tweede en Eerste Kamer der Staten-Generaal, toekomt als middel om het beleid van het politiek bestuur en het handelen van bewindslieden te kunnen controleren en sturen. Dit recht van enquête bestaat in Nederland voor de Eerste en Tweede Kamer, het parlement genoemd, maar ook voor de lagere staatsorganen van volksvertegenwoordiging: provinciale staten, waterschap en gemeenteraad, dan wordt het decentraal recht van enquête genoemd. Ook in andere landen met een parlementaire democratie komt het recht voor.
De parlementaire enquête is het zwaarste instrument van de volksvertegenwoordiging om informatie over een bepaald onderwerp te verkrijgen, zodra officieel door het parlement een commissie is ingesteld, hebben de commissieleden enkele bijzondere wettelijke bevoegdheden. Het recht is sinds 1848 verankerd in de Nederlandse Grondwet en in 1850 uitgewerkt in de Wet op de Parlementaire Enquête. Deze wet is in 2008 volledig herzien.
Werking parlementaire enquête, bevoegdheden.
De Kamer kan te allen tijde besluiten een enquêteonderzoek te houden; hiervoor is een meerderheidsbesluit nodig. Een enquêtecommissie, bestaande uit Kamerleden, voert dit onderzoek vervolgens uit. De Kamer bepaalt de onderzoeksopdracht. Iedere (rechts)persoon in Nederland is op basis van de wet verplicht om medewerking te verlenen aan een parlementaire enquête. Enquêtecommissies kunnen getuigen oproepen en onder ede verhoren. Weigerachtige getuigen kunnen door de rechter worden gedwongen medewerking te verlenen, bijvoorbeeld met een dwangsom of medebrenging door de politie. Meineed en blijvende weigerachtigheid zijn strafbaar. Er kunnen ook voorgesprekken worden gehouden maar daar bestaat geen verplichting tot deelname en de commissieleden hebben een geheimhoudingsplicht.
Ook heeft een commissie de wettelijke bevoegdheid, zonder toestemming van de rechthebbende, met de door haar aangewezen personen elke plaats in Nederland, daaronder begrepen de openbare lichamen Bonaire, Sint Eustatius en Saba, te betreden. Voor het betreden van woningen is toestemming van de bewoner of een machtiging van de rechter vereist.
De eerste parlementaire enquêtes vonden plaats in de negentiende eeuw en dienden voornamelijk om de kennis van parlementsleden over een bepaald onderwerp te vergroten. Vanaf 1983 dient een parlementaire enquête vooral om de feiten boven tafel te halen over bepaalde gebeurtenissen die binnen de verantwoordelijkheid van een regering hebben plaatsgevonden, zodat meerduidelijk wordt wat er is gebeurd en wie (politiek) verantwoordelijk kan worden gehouden. Sindsdien heeft de Tweede Kamer diverse malen een parlementaire enquête gehouden. 
Parlementair onderzoek.
De Eerste en Tweede Kamer beschikken ook over het recht van parlementair onderzoek. Daarvoor is echter niets bij wet geregeld. Dat kan tot problemen leiden bij het verkrijgen van vertrouwelijke informatie en de archivering ervan door de onderzoekscommissie. Getuigen hebben juridisch een veel vrijblijvender positie dan bij een enquête. Parlementaire onderzoeken worden dan ook beschouwd als een 'lichtere' vorm van onderzoek dan een enquête.
Parlementaire ondervraging.
De Parlementaire Enquêtecommissie Financieel Stelsel was de eerste enquêtecommissie die gewerkt heeft met de nieuwe Wet op de parlementaire enquête van 2008. In haar rapport aan de Kamer deed ze de aanbeveling om, gelet op de ervaringen van de commissie, te kijken naar mogelijke verbeteringen en aanscherpingen van de wet en van het Reglement van Orde van de Tweede Kamer. 
In juli 2013 nam de Tweede Kamer een motie aan van Gert-Jan Segers (CU) voor een onderzoek naar hoorzittingen naar Brits model waarbij mensen makkelijker onder ede kunnen worden gehoord, zonder de tijdrovendheid van een parlementaire enquête en tevens zonder de vrijblijvendheid van de traditionele hoorzittingen.
De Kamer heeft op 3 december 2013 besloten daartoe een tijdelijke commissie evaluatie Wet op de Parlementaire Enquête in te stellen. De commissie is op 1 april 2014 ingesteld. In haar constituerende vergadering op 10 april 2014 heeft de commissie Ronald van Raak (SP) gekozen als voorzitter.
Begin 2016 rapporteerde de Tijdelijke commissie evaluatie Wet op de parlementaire enquête over haar verkenning van de mogelijkheden en randvoorwaarden van het horen onder ede buiten de parlementaire enquête: de zogenoemde parlementaire ondervraging, ook wel aangeduid als mini-enquête. De opzet is om door een ondervragingscommissie, die de formele status heeft van enquêtecommissie in de zin van de Wet op de parlementaire enquête 2008, in korte tijd mondelinge informatie te verzamelen door middel van het onder ede horen van personen, op wie de plicht tot medewerking rust.
Parlementaire enquêtes Eerste Kamer.
De Eerste Kamer heeft sinds 1887 het recht van enquête, maar heeft hiervan nog nooit gebruikgemaakt. Wel dienden op 18 mei 1981 de Eerste Kamerleden Jan Mol (PvdA), Boy Trip (PPR) en Jan Vis (D66) een voorstel in tot het instellen van een parlementaire enquête naar zogenoemde opwerkingscontracten, die door Nederlandse bedrijven, de Gemeenschappelijke Kernenergiecentrale Nederland en de Provinciale Zeeuwse Energie Maatschappij (opgegaan in DELTA) waren gesloten met een Brits en een Frans bedrijf. Zij deden hun voorstel in het kader van de behandeling van het wetsvoorstel inzake Goedkeuring van overeenkomsten die met het Verenigd Koninkrijk en Frankrijk waren gesloten over de eventuele terugzending van het na opwerking van bestraalde reactorbrandstof resterende radioactieve afval. De voorstellers meenden dat de Eerste Kamer als medewetgever recht had om kennis te kunnen nemen van alle relevante stukken. Het voorstel werd op 2 juni 1981 met 39 tegen 23 stemmen verworpen. De fracties van PvdA, PPR, D66 en CPN stemden vóór, die van CDA, VVD, GPV en SGP tegen.

</doc>
<doc id="19860" url="https://nl.wikipedia.org/wiki?curid=19860" title="Boekenweek">
Boekenweek

De Boekenweek is een sinds 1932 jaarlijks in maart terugkerende tiendaagse promotie van het (Nederlandstalige) boek.
Geschiedenis.
Op 15 november 1930 organiseerde de Nederlandsche Uitgeversbond een Boekendag. In 1932 groeide deze dag uit tot een week met een gezamenlijke uitgave van een boekenweekgeschenk door de Stichting Collectieve Propaganda van het Nederlandse Boek (CPNB). Elk jaar schrijft een andere auteur deze novelle, essay of roman die door deelnemende boekwinkels wordt geschonken bij besteding van een bepaald bedrag.
Op 4 maart 1947 werd het eerste Boekenbal gehouden in het Koninklijk Concertgebouw in Amsterdam. Dit evenement was bedacht door toenmalig CPNB-voorzitter Chris Leeflang en vindt sindsdien traditioneel plaats op de avond voor het begin van de boekenweek.
Sinds 1948 werden uitgaven voor de jeugd verzorgd die tijdens de boekenweek aan een lage prijs werden verkocht.
Sinds 1955 werd aanvullend op deze boekenweek in het voorjaar ook een kinderboekenweek georganiseerd met een vergelijkbaar kinderboekenweekgeschenk. Deze kinderboekenweek vindt jaarlijks in oktober plaats.
De Nederlandse Taalunie ondersteunt de uitbreiding van de Boekenweek naar Vlaanderen. Sinds 2012 werd het boekenweekgeschenk ook in Vlaanderen verspreid als onderdeel van de Literaire Lente. In 2014 werd dit evenement hernoemd tot boekenweek waarmee ze sindsdien gezamenlijk plaatsvindt in Vlaanderen en Nederland, hoewel ze in 2016 een week later werd gehouden in Vlaanderen. Het Geschenkboek heet sindsdien ook in Vlaanderen het boekenweekgeschenk in een gezamenlijke uitgave door CPNB en Boek.be.
In 1987 werden de uitgaven voor de jeugd vervangen door een boekenweekessay in het thema van de Boekenweek, waarvan de schrijver een eregast werd op het Boekenbal.
In 2007 werd met Manuscripta een eendaags festival gelanceerd ter opening van het boekenseizoen in september.
Sinds 2018 wordt in september een aparte boekenweek georganiseerd met als doel jongeren van 15 tot en met 18 jaar meer te laten lezen. De jongerenboekenweek is een initiatief van CPNB, Stichting Lezen en De Schrijverscentrale. Ook in deze boekenweek wordt een geschenk geschreven, in dit geval wordt het gratis verstrekt door scholen, boekhandels en bibliotheken aan de jongeren in de doelgroep. Het eerste boekenweekgeschenk voor jongeren, 3PAK, werd geschreven door Nhung Dam, Raoul de Jong en Tim Hofman. Ook worden er prijzen toegekend voor de beste boeken voor jongeren. De winnaars van de eerste prijzen, in 2018, waren Angie Thomas met het boek "The Hate U Give" in de categorie 'Vertaald' en Henk van Straten met het boek "Wij zeggen hier niet halfbroer" in de categorie 'Oorspronkelijk Nederlandstalig'.
Vanaf 2021 werd de 'Boekenweek voor jongeren' hernoemd naar de 'Boekenweek van jongeren'.
In 2019 werd voor het eerst een boekenweekgedicht geschreven.
In 2021 zou de boekenweek van 6 t/m 14 maart worden gehouden, maar deze werd vanwege de coronapandemie die in 2020 uitbrak verplaatst naar het voorjaar. De boekenweek kon niet plaatsvinden in maart, omdat alle boekwinkels en bibliotheken vanwege de in die maand geldende coronamaatregelen dicht waren. Ook was er dat jaar geen boekenbal. Nadat de winkels eind april weer opengingen en eind mei ook de bibliotheken weer open mochten kon de boekenweek alsnog worden gehouden van 29 mei t/m 5 juni.
Ook in 2022 kon de boekenweek niet plaatsvinden in maart vanwege de coronamaatregelen. Deze zou van 5 t/m 13 maart plaatsvinden, maar de boekwinkels en bibliotheken konden naar verwachting niet op volle sterkte open zijn. Daarom werd de boekenweek dat jaar van 9 t/m 18 april gehouden.Pas in 2023 kon de boekenweek weer zoals vanouds in maart plaatsvinden. Dat jaar vond deze van 11 t/m 19 maart plaats. In 2024 vindt de boekenweek van 16 t/m 24 maart plaats. 
Thema's.
Sinds 1960 worden thema's aan de boekenweek gekoppeld. Vanaf 1974 gebeurde dat jaarlijks. De laatste thema's van de Boekenweek zijn:

</doc>
<doc id="19861" url="https://nl.wikipedia.org/wiki?curid=19861" title="Chinese talen">
Chinese talen

Chinees of Chinese talen is een groep talen die samen de Sinitische tak van de Sino-Tibetaanse taalfamilie vormen. Meestal wordt met Chinees het Standaardmandarijn bedoeld, de officiële taal van de Volksrepubliek China en Taiwan en een van de officiële talen van Singapore. Die standaardtaal is gebaseerd op het Beijinghua, het Pekingdialect van het Mandarijn, de grootste van de Chinese talen. Feitelijk is het Chinees te beschouwen als een macrotaal die wordt gesproken door ongeveer 1,2 miljard mensen, met name in China en Taiwan, maar ook in andere landen van het Verre Oosten, waaronder Maleisië, Thailand, Indonesië en Singapore. Ook wordt de taal gesproken door vele overzeese Chinezen.
De Chinese talen bestaan al zeer lang, er zijn al geschriften teruggevonden van meer dan 2500 jaar geleden en Chinese karakters op orakelbotten die nog ouder zijn.
Lijst van Chinese talen.
Er zijn tien Chinese talen die onderdeel zijn van de Chinese macrotaal:
Verder zijn er nog vijf Chinese talen die nog niet door linguïsten zijn ingedeeld:
Deze talen kunnen worden geschreven met behulp van het Chinees schrift.
Lijstje van rang van de talen die in de wereld worden gesproken:
Tonen.
De Chinese talen zijn zogenaamde tonale talen, waarbij de verandering van de toon van een woord de betekenis van dat woord geheel kan veranderen. De tonen in het Standaardmandarijn, de officiële spreektaal van China, worden in het hanyu pinyin aangegeven met een diakritisch teken op de klinkers. De 5e toon, de neutrale toon, krijgt geen diakritisch teken.
De tonen worden ook vaak met cijfers aangegeven, daar het typen van een diakritisch teken soms nogal tijdrovend is. Het cijfer komt dan overeen met de toon. Er worden binnen het Standaardmandarijn vijf tonen onderscheiden:
Deze tonen kunnen ertoe leiden dat één lettergreep, in dit voorbeeld "ma", vijf verschillende betekenissen kan hebben al naargelang de toon waarop hij uitgesproken wordt. Hieruit mag men niet afleiden dat één toon ook maar één betekenis kan hebben, wel integendeel. Zo heeft ma3 behalve de betekenis paard nog minstens zeven andere courante betekenissen. Vanzelfsprekend krijg je voor elke betekenis wel een ander karakter. Zo betekent bijvoorbeeld ma1 niet alleen moeder, maar ook vegen, schemering en is het een aanspreektitel voor een oudere dame, enzovoort. Chinezen maken uit de toonhoogte en uit de context op over welke "ma" het precies gaat.
De verschillen in toonhoogte maken de volgende niet geheel grammaticaal correcte zin mogelijk: "ma1ma ma4 ma3 de5 ma2 ma5?" oftewel Is moeder de hennep van het paard aan het uitschelden? te bouwen. "Māma mà mǎ de má ma?" 媽媽罵馬的麻嗎？/妈妈骂马的麻吗？
Mandarijn is met zijn vier tonen een van de eenvoudigere Chinese talen. Sommige dialecten, zoals Kantonees of Yue en Minnanyu, kennen zes of nog meer tonen.
Schrijfwijzen en transliteratie.
Schrijfwijzen.
Binnen de Chinese talen zijn er inmiddels verschillende manieren om de taal te schrijven: met traditionele karakters ("fantizi"), met soms vrij complexe karakters; met vereenvoudigde karakters ("jiantizi"), waarbij veel complexe karakters gesimplificeerd zijn; en in een romanisatie of transliteratie, dat wil zeggen met het Latijnse alfabet. Er zijn ongeveer 12.000 moderne Chinese karakters. In het verleden zijn er veel meer geweest. Het Kangxi woordenboek, geschreven tijdens de Qing-dynastie beslaat 47.035 karakters. Het recente Hanyu Cidian beslaat zo'n 56.000 karakters, maar hier zijn ook karakters bij die inmiddels in onbruik zijn geraakt. Veel karakters kunnen op zich meerdere betekenissen hebben, maar meestal bestaat een woord uit twee of meer karakters, of kan uit de context worden opgemaakt welke betekenis wordt bedoeld. De gemiddelde Chinees kent ongeveer 4.000 karakters, 6.000 karakters wordt gezien als het minimum voor een universitaire opleiding, hoog opgeleide Chinezen kennen er ongeveer 7.000 tot 10.000. De complexe werking van dit schrift zorgt ervoor dat veel inwoners van Chineestalige gebieden niet of onvoldoende kunnen lezen of schrijven. Volgens de "CIA-The World Factbook" is 14% van de Chinezen analfabeet. Een in het Chinese schrift gestelde tekst is voor elke geletterde Chinees te begrijpen, al kunnen twee gesproken versies van dezelfde tekst onderling volkomen onverstaanbaar zijn.
Ter illustratie een beroemde Chinese tongbreker. Deze maakt duidelijk dat de karakters er verschillend uitzien, iets heel verschillends betekenen, maar wel op dezelfde manier worden uitgesproken. Het betreft een kort verhaal in het klassiek Mandarijn, geschreven door Chao Yuen Ren (1892-1982) een Chinees-Amerikaans linguïst als argument tegen de romanisatie van het Mandarijn. De tekst is geschreven met enkel karakters die allemaal kunnen worden getranslitereerd als "shi". Slechts de intonatie verschilt.
shī: De eerste toon is rood gekleurd.
shí: De tweede toon is groen gekleurd.
shǐ: De derde toon is paars gekleurd.
shì: De vierde toon is blauw gekleurd.
Transliteratie.
Er zijn verschillende manieren om Chinees te translitereren. Voor Mandarijn werd vroeger vooral het Wade-Gilessysteem gebruikt, tegenwoordig wordt op het vasteland van China Hanyu pinyin gebruikt, een systeem dat in 1958 is geïntroduceerd. Op Taiwan wordt een mix van allerlei systemen gebruikt, wat het lezen van bijvoorbeeld straatnaambordjes ernstig kan bemoeilijken. Voor andere dialecten dan het Mandarijn zijn er weer andere romanisatiesystemen.
Vanwege de hoge moeilijkheidsgraad van het Chinees schrift wilde het communistisch bewind in zijn beginjaren het afschaffen en in zijn geheel vervangen met Hanyu pinyin. Dat bracht echter het probleem met zich mee dat iedereen goed Mandarijn moest kunnen lezen en verstaan. Ook zou geschreven Chinees, door de vele homofonen die de taal kent, zeer moeilijk leesbaar worden. Uiteindelijk is daarom van het plan afgezien. Wel zijn in de jaren 1950 de vereenvoudigde karakters ingevoerd, die het schrift makkelijker moesten maken. Over de vraag of het Chinees door deze simplificatie inderdaad makkelijker is geworden, zijn de meningen sterk verdeeld.
Een in het Chinese schrift geschreven tekst is voor elke geletterde Chinees te begrijpen. Als het Latijnse alfabet daadwerkelijk was ingevoerd had elke taal zijn eigen schrijfwijze gekregen en zouden ook geschreven teksten onderling niet begrijpelijk zijn. Of het Latijnse alfabet sowieso al een optie had kunnen zijn, is ook nu nog vaak een punt van discussie. Net als in het Vietnamees zou er dan zeer intensief met gecombineerde diakritische tekens gewerkt moeten worden. Door de vele homofonen in het Mandarijn Chinees zou een tekst nog veel ingewikkelder worden om te begrijpen.
Grammatica.
De grammatica van de Chinese talen is bijzonder eenvoudig en ook vrij logisch. Alleen het schriftsysteem en de korte klanken die voor elk karakter staan, kunnen enigszins verwarrend werken op hen die een van de Chinese talen willen leren als een tweede taal.
Enige voorbeelden van de grammatica:
Leenwoorden.
Hoewel in de Chinese talen altijd in hanzi wordt geschreven, kennen de Chinese talen veel gemeenschappelijke leenwoorden. De meeste leenwoorden zijn in de 20e eeuw ontstaan, toen China met technische en wetenschappelijke modernisering te maken kreeg en veel werd beïnvloed door Engels. Veel leenwoorden worden vertaald door een hanzi te gebruiken die ongeveer dezelfde klank heeft. Zo is sofa vertaald als 沙發 (pinyin: "shāfā").

</doc>
<doc id="19863" url="https://nl.wikipedia.org/wiki?curid=19863" title="Waterval">
Waterval

Een waterval is een punt in een rivier of beek waar water over een verticale daling of een reeks steile dalingen stroomt. Het betreft een geologische formatie die ontstaat doordat water stroomt over een gesteentelaag die harder, en daardoor erosiebestendiger, is dan een daaronder liggende laag. Als de bovenlaag door het water wordt doorbroken ontstaat een plotseling hoogteverschil.
Ontstaan.
De meeste watervallen zijn het resultaat van het uitslijpen van een rivierbedding gedurende vele jaren. Meestal is de ondergrond een behoorlijk harde steensoort met daaronder een zachtere. Het over de rand stortende water zal de zachtere onderlaag onder de harde laag wegslijpen. De harde bovenlaag zal veel langzamer afbreken. Hierdoor blijft steeds een scherpe rand bestaan die zich echter langzaam stroomopwaarts verplaatst.
Sommige watervallen ontstaan in bergachtige omgevingen met snelle erosie en stroombeddingen die aan snelle veranderingen onderhevig zijn. In deze gevallen is een waterval niet het gevolg van het langzaam uitschuren van een bedding door het water maar van een betrekkelijk snel geologisch proces als het verschuiven van platen in de ondergrond of van vulkanische activiteit.
De meeste rivieren worden vlak voor een waterval breder en ondieper en onderaan ontstaat meestal een plunge pool door de kinetische energie van het vallende water.
Classificatie.
Voor de indeling van watervallen bestaat het "International Waterfall Classification System" (IWC). Deze classificatie is van Richard Beisel die in 2002 met de indeling kwam. Het gemiddelde watervolume dat de waterval passeert, is hierbij de belangrijkste factor. Hoe groter het volume des te hoger de klasse. De klasse-indeling gaat van 1 tot en met 10 en de afronding gebeurt naar het eerst hele hogere getal. Bij het IWC krijgt een waterval met een score van 4,35 een klasse 5 aanduiding.
Hinder voor scheepvaart.
Watervallen zijn hinderpalen voor het scheepvaartverkeer. Daarom worden vaak kanalen aangelegd om de waterval te omzeilen. Een voorbeeld hiervan is het Wellandkanaal dat in 1829 werd aangelegd om het voor schepen mogelijk te maken de Niagarawatervallen te passeren en zo de Amerikaanse meren te bereiken.
Bekende watervallen.
Enkele bekende watervallen zijn:
Kunstmatige waterval.
Bij een kunstmatige waterval wordt net als een bij een kunstmatige cascade het neergekomen water omhoog gepompt.

</doc>
<doc id="19866" url="https://nl.wikipedia.org/wiki?curid=19866" title="Ángelwaterval">
Ángelwaterval

De Ángelwaterval (Spaans: "Salto Ángel", soms met de inheemse naam "Kerepakupai merú" aangeduid) is de hoogste vrij vallende waterval ter wereld met een totale hoogte van 979 meter. De hoogste vrije val is 807 meter. De waterval is genoemd naar de ontdekker Jimmie Angel.
Hij is gelegen aan een naamloze zijrivier van de Caroní in het Nationaal park Canaima te Venezuela. Ter plaatse bevindt zich het hooggelegen rotsplateau Auyan, het is een tepui met een bijzonder kenmerkende flora en fauna. De vele regen die in deze tropische regionen valt baant zich een weg naar de randen van de plateaus via vele onderaardse grotten. Het gesteente van de wand is zandsteen van de Roraima Supergroep.
Hoewel eerder in de 20e eeuw al gezien door verkenner Ernesto de Santa Cruz werd het natuurfenomeen pas bekend in de westerse wereld na de officiële ontdekking door de Amerikaanse avonturier-vlieger Angel die in 1933 met zijn vliegtuig op zoek was naar goud. Angel was in 1899 geboren in Springfield, Missouri.
De hoogte van de waterval werd in 1949 vastgesteld door een expeditie van de National Geographic Society. Hierover schreef Ruth Robinson het artikel "Jungle Journey to the World's Highest Waterfall".
In het boek "Angels Four" beschrijft David Mott de eerste succesvolle beklimming van Auyan-tepui (Duivelsberg) naar de top van de waterval. De waterval is Venezuela's bekendste toeristische attractie.

</doc>
<doc id="19867" url="https://nl.wikipedia.org/wiki?curid=19867" title="Lijst van watervallen">
Lijst van watervallen

Dit artikel geeft een overzicht van watervallen.

</doc>
<doc id="19868" url="https://nl.wikipedia.org/wiki?curid=19868" title="Piet Mondriaan">
Piet Mondriaan

Pieter Cornelis (Piet) Mondriaan (Amersfoort, 7 maart 1872 – New York, 1 februari 1944) was een Nederlandse kunstschilder en kunsttheoreticus, die op latere leeftijd in het buitenland woonde en werkte. Mondriaan wordt algemeen gezien als een pionier van de abstracte en non-figuratieve kunst. Vooral zijn latere geometrisch-abstracte werk, met de kenmerkende horizontale en verticale zwarte lijnen en primaire kleuren, is wereldberoemd en dient als inspiratiebron voor vele architecten en ontwerpers van toegepaste kunst. Hij was een van de belangrijkste medewerkers van het tijdschrift "De Stijl" en ontwikkelde een eigen kunsttheorie, die hij nieuwe beelding of neoplasticisme noemde. Hij is in het buitenland beter bekend als Mondrian, een wijziging die hij zelf invoerde, nadat hij in Parijs was gaan wonen. In 1908 werd hij lid van de Theosofische Vereniging.
Levensloop.
Mondriaan werd op 7 maart 1872 aan de Kortegracht in Amersfoort geboren als zoon van de christelijke hoofdonderwijzer, Pieter Cornelis Mondriaan en zijn vrouw Johanna Christina de Kok. Hij werd gedoopt in de Nederlandse Hervormde Kerk en werd christelijk opgevoed. Omdat zijn moeder vaak ziek was, voerde zijn zus Christien op nog geen achtjarige leeftijd het huishouden. Zijn vader was naast hoofdonderwijzer ook tekenleraar en leerde hem al vroeg tekenen. In april 1880 verhuisde het gezin Mondriaan naar Winterswijk, waar Mondriaans vader hoofd werd van de School voor Christelijk Nationaal Onderwijs.
Opleiding.
In juli 1884 voltooide Mondriaan de lagere school en voldeed hij aan de leerplichtwet door twee jaar aanvullend lager onderwijs te volgen. Vanaf 1886 werkte hij onder leiding van zijn vader aan het halen van de Akte Lager Onderwijs Handtekenen. Hierbij kreeg hij af en toe hulp van zijn oom, de kunstschilder Frits Mondriaan. Op 11 december 1889 haalde hij de akte, die hem in staat stelde les te geven aan zijn vaders lagere school. In de hierop volgende periode werkte hij aan het halen van de Akte Middelbaar Onderwijs Handtekenen en Perspectief, om ook op het voortgezet onderwijs les te geven en eventueel aan de Academie te studeren. Hiervoor volgde hij lessen in tekenen, schilderen en kunstgeschiedenis bij de schilderpedagoog Jan Braet von Überfeldt, die zich na zijn pensionering in de buurt van Doetinchem vestigde. Mei-juni 1890 werd voor het eerst werk van Mondriaan tentoongesteld in Den Haag (zie Exposities van Piet Mondriaan), dat goed ontvangen werd. In februari 1892 kreeg hij een studiebeurs van Koningin Emma en in april stelde hij werk ten toon bij Genootschap Kunstliefde in Utrecht, waar hij inmiddels ook lid van was. In september van datzelfde jaar behaalde hij de Akte Middelbaar Onderwijs en verhuisde direct naar Amsterdam, waar hij zich in oktober inschreef aan de Rijksakademie van Beeldende Kunsten voor de dagopleiding schilderkunst. Hier kreeg hij les van directeur August Allebé, Nicolaas van der Waay (schilderen) en C.L. Dake (tekenen).
Op 7 november 1892 nam hij zijn intrek bij een vriend van zijn vader, J.A. Wormser, die een boekhandel voor christelijke lectuur aan de Kalverstraat bezat en net als Mondriaans vader een aanhanger van Kuyper was. Wormer betaalde waarschijnlijk ook zijn studiegeld. Om in zijn verdere onderhoud te voorzien had hij diverse baantjes. Hierover schreef hij: 'Op mijn 22e begon [1894/1895] een zeer moeilijke tijd voor mij. Om in mijn levensonderhoud te voorzien deed ik allerlei soorten werk: bacteriologische tekeningen maken, schilderijen kopiëren in Musea, ook gaf ik les. Toen begon ik landschappen te verkopen en ik was blij dat ik net genoeg geld kon verdienen om te doen wat ik wilde doen'. Een van de 'musea' waarvan hij spreekt, was het Rijksmuseum. Ook beschilderde hij tegels, ontwierp hij ex-librissen en maakte hij in opdracht portretten. In 1893 deed Mondriaan in Amsterdam belijdenis voor de Gereformeerde Kerk. In oktober 1893 en 1894 schreef hij zich opnieuw in aan de Academie, alleen het laatste jaar voor de avondopleiding tekenen. Ook werd hij in 1894 lid van kunstenaarsvereniging Arti et Amicitiae, waarmee hij toegang kreeg tot het officiële expositiecircuit. In oktober van het jaar 1895 schreef hij zich in voor een avondcursus tekenen om zich te bekwamen in het etsen, waar hij in 1896 nog een extra jaar aan vast plakte. Waarschijnlijk kwam hij via zijn studiegenoten in contact met de bohème van Amsterdam, die hun uitvalsbasis hadden in de 'molen zonder wieken' aan de Tolstraat, aan de rand van de stad. Van daaruit maakte hij zijn eerste tochtjes door het omliggende rivier- en polderlandschap.
Periode in Nederland.
Mondriaans Nederlandse periode werd gekarakteriseerd door hard werken om in zijn onderhoud te kunnen voorzien. Hij verhuisde van zijn aankomst in Amsterdam in 1892 tot aan zijn vertrek naar Parijs in 1912 tien keer. Achtereenvolgens Kalverstraat 154 te Amsterdam (1892–1895), Ruysdaelkade 75 te Amsterdam (1895), 1e Oosterparkstraat 180 III te Amsterdam (1895–1897), Watergraafsmeer (1897), Stadhouderskade 5 te Amsterdam (1897–1898), Albert Cuypstraat 158 IIII te Amsterdam (1898–1901), Watergraafsmeer (1902–1903), Uden in Noord-Brabant (1904; zijn vriend Albert van den Briel woonde in het nabijgelegen Nistelrode), Watergraafsmeer (1904–1905), boven St. Lucas aan het Rembrandtplein 10 te Amsterdam (1905–1906), Albert Cuypstraat 272 III (1906–1908), Oele in Twente (1907 tijdelijk verblijf bij kunstschilder Hulshoff Poll) en Sarphatipark 42 I (1908-1911). Daarnaast was hij vaak weg in de zomermaanden. Zo was hij vaak bij zijn ouders in Winterswijk (zomer 1893, 1898, 1899), maakte hij een reis naar Cornwall met Miss Crabb (1900), een reis naar Spanje met Simon Maris (1901), naar Uden (1903), Domburg (1908, 1909, 1910), Veere (1911). De vraagprijs voor zijn schilderijen nam in deze periode gestaag toe. Zo vroeg hij voor een olieverfschilderij van een stilleven met twee vissen in 1893 50 gulden. In 1910 vroeg hij voor een schilderij al 1000 gulden. Toch nam hij nog allerlei nevenopdrachten aan om in zijn onderhoud te kunnen voorzien.
In 1897 werd hij lid van Kunstenaarsvereniging Sint Lucas om zijn expositiemogelijkheden te vergroten. In 1898 schreef hij zich in voor het toelatingsexamen van de Prix de Rome, maar zakte op het onderdeel anatomie. In september 1898 kreeg hij de opdracht vier houten reliëfpanelen te beschilderen voor de preekstoel in de Engelse Kerk. Vanaf omstreeks 1898 gaf hij privélessen aan vrouwen uit de betere, gereformeerde kringen. Van het najaar van 1898 tot de zomer van 1899 woonde Mondriaan bij zijn ouders om te herstellen van een longontsteking, die hij op vakantie met een van zijn leerlinges opliep. In 1899 maakte hij in de woning van dr. Abraham van de Velde op Keizersgracht 608 een grote plafondschildering met een allegorische figuur en putti, die de vier jaargetijden symboliseren. Zijn vrije werk uit deze periode bestaat uit religieuze en geïdealiseerde scènes uit het platteland. Ook maakte hij enkele (zelf)portretten en het meisjesportret "Kindje" (zie Schilderijen), dat geïnspireerd lijkt op devotieprentjes uit die tijd. In 1900 raakte hij bevriend met de schilders Arnold Gorter (1866–1933) en Simon Maris. Via Maris kwam Mondriaan in de chiquere avant-garde kunstkringen van Amsterdam terecht, waartoe ook de Amsterdamse Joffers behoorden. Ook keek hij rond deze periode naar beroemde voorgangers als Breitner en Isaac Israëls en ontdekte hij het symbolisme, wat goed te zien is in zijn stillevens met chrysanten, een verwijzing naar de oosterse (Japanse) wereld. Zomer 1900 ging hij met Hannah Crabb op vakantie naar Cornwall, maar liep daar longontsteking op en ging na terugkomst in Nederland naar Winterswijk om te herstellen. In september dat jaar ontmoette hij de student bosbouw en latere houtvester, Albert van den Briel (1881–1971), met wie hij een blijvende vriendschap opbouwde. In februari 1901 maakte hij net als zijn vader een plaat ter herinnering aan het huwelijk van koningin Wilhelmina en prins Hendrik.
Toen hij in 1901 voor een tweede keer deelnam aan de prestigieuze Prix de Rome, zakte hij opnieuw op het onderdeel anatomie, waardoor hij zich vanaf toen vooral op de landschapschilderkunst richtte. Gedesillusioneerd doordat hij daarnaast vrijwel niets verkocht, verkeerde Mondriaan in 1902–1903 in links-radicale kringen. Hij zou, volgens Van den Briel, zelfs betrokken zijn geweest bij een 'anarchistisch complot'. Ook zou hij omstreeks die tijd een identiteits- of levenscrisis gehad hebben. Na de bloedig eindigende spoorwegstaking in 1903 verliet hij in 1904 Amsterdam, op aanraden van Van den Briel en vestigde zich in het Noord-Brabantse Uden. In zijn Udense periode schilderde hij veel van wat hij in zijn directe omgeving aantrof: landschappen met koeien, boerderijen, zonsondergangen, molens, en een stalinterieur. In een poging toch iets te verkopen, schilderde hij ook bloemstillevens. In Uden zou hij voor het eerst ook explicieter over abstracte compositieprincipes gesproken hebben. 'Dat komt niet in de natuur voor, maar het is toch geschapen. Het is als wij erover denken', aldus Mondriaan. In juli 1904 werd hij bibliothecaris van St. Lucas. Op 28 juni 1906 schreef hij zich in op een bovenwoning op Albert Cuypstraat 272. Op de zolderverdieping maakte hij gebruik van een atelier. De grote vensters die zorgden voor de juiste lichtinval zijn hier nog goed te zien. Hij zou tot zijn vertrek naar Parijs in de Pijp blijven wonen, met een korte onderbreking van februari 1905 tot juni 1906 toen hij op de zolder boven kunstenaarsvereniging St. Lucas op het Rembrandtplein 10 woonde. Hij bracht vervolgens de hele winter van 1906 door in een boerderij, idyllisch gelegen aan de rand van een bos, en trok in 1907 en 1908 diverse malen naar de heidegebieden bij Otterlo.
Van circa 1905–1907 schilderde hij veel landschappen rond Amsterdam (Duivendrecht, de Kromme Vaart, boerderij Landzicht, het Gein) en de Oostzijdse Molen). In 1906 vond in Nederland een grote Van Gogh-tentoonstelling plaats, die Mondriaan aanzette tot het schilderen van meer gestileerde landschappen bij nacht (vergelijk bijvoorbeeld Mondriaans "Landschap bij nacht" (1907-1908; privéverzameling) met Van Goghs "De sterrennacht" (1889; Museum of Modern Art)). Dit deed hij om de 'tragiek van de natuur' weer te geven. Hierna werkte hij zijn nachttaferelen steeds verder uit, waarbij hij de werkelijkheid (het realisme) steeds meer losliet. Door het kopiëren van het spiritueel-romantische werk van Caspar David Friedrich, die 100 jaar voor hem actief was, kwam Mondriaan tot de conclusie dat het schilderij alleen nog naar andere schilderijen kon verwijzen en dat de beleving van het schilderij belangrijker was dan de techniek waarmee het gemaakt is.
In 1908 ging Mondriaan, na kennismaking met Jan Sluijters en Leo Gestel, meer 'luministisch' en expressief schilderen en begon hij weer portretten te schilderen. Ook schilderde hij bloemen in verschillende stadia van verval, een verwijzing naar de evolutie van het leven. In 1908 trad hij toe tot de 'ingewijden' van de Theosofische Vereniging, ook Borr genoemd, en leerde hij yoga. In de zomer van dat jaar woonde hij in het Zeeuwse Domburg, waar Charley Toorop hem op het strand weleens in 'Boeddha-houding' zag. In Domburg schilderde hij nieuwe thema's, zoals duinen, zeegezichten en kerktorens. Hij schilderde dan korte tijd in pointillistische stijl. In alles toont hij zich een zoekend kunstenaar die de vele stromingen in die tijd onderzocht naar mogelijkheden. In dat jaar maakte hij onder de invloed van het Franse neo-impressionisme en fauvisme ook opvallend kleurrijke, bijna agressieve doeken, zoals "Molen bij zonlicht." Hoewel het werk nog steeds figuratief is, worden de afbeeldingen hoekiger. Dit werk maakte hem in 1909 in één klap beroemd in Nederland, waar hij hét symbool van de avant-garde werd. Op 14 mei 1909 meldde hij zich aan als lid van de Amsterdamse loge van de Theosofische Vereniging en op 25 mei werd hij officieel ingeschreven in de ledenregisters in India.
De zomer van 1909 bracht hij opnieuw door aan de kust in Zeeland, waar hij talloze schilderijen in deze nieuwe stijl maakte. Hij wist ook een groot aantal schilderijen te verkopen en gesterkt door dit succes, verloofde hij zich in 1909 met Greta Heijbroek. Dat jaar overleed echter onverwacht Mondriaans moeder, wat hem danig in de war bracht en hem aanzette tot zelfdestructief gedrag.
Mondriaans werk uit 1910/1911 is in twee groepen te verdelen. Enerzijds maakte hij werk vol theosofische symboliek, het meest expliciet in de triptiek "Evolutie" (1910–1911), dat een vrouw in verschillende stadia van spirituele ontwaking voorstelt. Anderzijds doet zijn werk uit deze periode denken aan dat van de Haagse School en de Amsterdamse impressionisten, maar met een mystiek-symbolistische inslag die ook te vinden is bij tijdgenoten als Matthijs Maris, Floris Verster en de Friese kunstenaar Jan Mankes. In deze periode schilderde hij portretten en nog steeds bloemen. Grote invloed ondervond hij in die tijd ook van Jan Toorop. Op 28 november 1910 richtte hij met Spoor, Toorop en Kickert de Moderne Kunstkring op, een kunstenaarsvereniging voor progressieve Nederlandse kunstenaars.
In juni 1911 was Mondriaan in Parijs, waar hij voor het eerst met het kubisme geconfronteerd werd. In oktober 1911 vond in het Stedelijk Museum de eerste tentoonstelling van de Moderne Kunstkring plaats, waar Mondriaan met zes schilderijen aan deelnam. waaronder de triptiek "Evolutie". De critici waarderen dit werk niet en noemen het 'koud en leeg'. Op deze tentoonstelling is ook werk van Franse en Nederlandse expressionistische en pre-kubistische kunstenaars te zien. Mogelijk was dit weerzien van zijn nieuwe voorbeelden aanleiding om naar Parijs te vertrekken (20 december 1911). Hij verbrak in die tijd ook zijn verloving met Heijbroek.
Parijs: kubisme.
In Parijs veranderde Mondriaan vrijwel onmiddellijk zijn achternaam in Mondrian. Na een verblijf op het hoofdkantoor van de Franse afdeling van de Theosofische Vereniging en het atelier van de Nederlandse schilder Peter Alma betrok hij in mei 1912 een atelier aan Rue du Départ 26, waar later ook Conrad Kickert en Leo Schelfhout gingen wonen. In Parijs leerde hij Henri le Fauconnier, Fernand Léger en Gino Severini kennen, die allen in expressionistisch-kubistische stijl schilderden. Het lukte hem niet Picasso en Braque te ontmoeten; wel was hij, om toch wat bekendheid te krijgen, vaak aanwezig op openingen, waardoor hij al snel de bijnaam 'Piet-zie-je-me-niet' kreeg.
Hij stortte zich vol overgave in het kubistische avontuur. Braque en Picasso fragmenteerden in hun werk de zichtbare werkelijkheid en waren van mening dat de tekening belangrijker was dan kleur. Mondriaan volgde hen in die zin na door te schilderen met zwarte lijnen, vrijwel zonder kleur, in vooral bruin en grijs. Een belangrijk verschil tussen Mondriaan en de kubisten was echter dat hij deze gefragmenteerde 'werkelijkheid' verbond aan zijn theosofische opvattingen. Dit blijkt uit zuiver theosofische notities afkomstig uit zijn schetsboek, dat hij tussen 1912 en 1915 gebruikte, zoals: "Men ziet in de kunst de langzame groei naar 't geestel.[ijke], terwijl de makers onbewust er van zijn. De bewuste weg der leering lijdt in de kunst meest tot verbastering derzelve. Gaan deze twee wegen samen, d.w.z. dat de maker op de trap der evolutie is waar de bewuste geestel.[ijke] direkte werkdadigheid "mogelijk" is, dan heeft men de [...] [ideale] kunst."
Hij schilderde in Parijs vooral bomen en boomgaarden, waarbij zijn werk steeds minder naturalistisch werd. Hij gaf zijn schilderijen titels als "Compositie 9". Maar nog altijd liet Mondriaan zich door de werkelijkheid inspireren, bijvoorbeeld door een blinde muur vlak bij zijn atelier, of door de zee. Maar ook in zijn latere leven zou hij zichzelf als realist zien: 'abstract-realist'. In 1914 schreef hij de invloedrijke kunstpedagoog H.P. Bremmer een verhelderende brief: 'ik construeer op een plat vlak lijnen en kleurcombinaties met 't doel "algemeene schoonheid" zoo bewust mogelijk uit te beelden. [...] ik wil de waarheid zoo dicht mogelijk benaderen en daarom alles abstraheeren tot ik kom tot het fundament [...] der dingen. [...] Ik vermeen dat 't mogelijk is door horizontale en verticale lijnen, geconstrueerd "bewust" maar niet "berekenend" [...] zoonodig aangevuld door andere richtingslijnen of gebogen lijnen, desnoods, te komen tot een kunstwerk even sterk als waar'.
Nederland: naar de pure abstractie.
Toen Mondriaan in 1914 zijn zieke vader in Nederland bezocht, brak de Eerste Wereldoorlog uit, waardoor hij niet kon terugkeren naar Parijs. Hij ging daarom een tijdje werken in Domburg waar hij onder meer contact had met de schilder Jan Toorop. Hij begon met schetsen van het kerkje en de zee die uiteindelijk uitmondden in zijn eerste abstracte werken, waaronder de serie "Pier en Oceaan". Die werken werden later aangekocht door Helene Kröller-Müller, van wie hij, op advies van Bremmer, een toelage ontving. Deze werken exposeerde hij vanaf 3 oktober 1915 op de tentoonstelling 'Moderne Kunst' in het Stedelijk Museum in Amsterdam.
Mondriaan vestigde zich in de 'kunstenaarskolonie' Laren. In januari 1915 ging hij wonen op de Oude Naarderweg 12 in het pension van Catharine Hannaert. In juli 1915 verhuisde hij naar de Pijlsteeg (nu Groene Gerritsweg 17), waar hij samen met de componist Jacob van Domselaer ging wonen. Van Domselaer schreef onder invloed van Mondriaan zijn compositie 'Proeven van Stijlkunst'.
De oorlogsjaren waren voor Mondriaan zeer inspirerend. Hij vond nieuwe klanten, zoals de kunsthandelaar Sal Slijper, gaf les op een school in Amsterdam en kopieerde eerder werk als zijn gezichten op het Gein en Duivendrecht. In Laren werkte hij ook zijn kunstopvattingen uit. Hij werd hierin gestimuleerd door de eveneens in Laren wonende schilder Bart van der Leck en de kunstenaar-recensent Theo van Doesburg, die eerder een lovende recensie over Mondriaan schreef in het tijdschrift "Eenheid", waarna een briefwisseling tussen de twee ontstond, en ze elkaar op 6 februari 1916 ontmoetten. Omstreeks 1916 leerde hij ook de schilder Vilmos Huszár kennen. Mondriaan had grote bewondering voor Van Doesburg als onvermoeibaar organisator en schrijver, terwijl Van der Leck vooral een artistiek klankbord voor Mondriaan was. De wisselwerking tussen deze vier kunstenaars leidde tot een radicalisering van de beeldingsmiddelen kleur, vlak en lijn en een 'onsentimentele' verfbehandeling.
Vanaf 1917 verdween elk naturalisme uit het werk van Mondriaan, en langzamerhand ook elke beweging en diepte. Zo maakte hij in 1917 een serie schilderijen van 'dansende', ritmisch geordende kleurvlakjes. Om elke associatie met de 'natuur', de waarneembare werkelijkheid, te voorkomen paste hij voortaan alleen nog de 'primaire kleuren' rood, blauw en geel toe, aangevuld met niet-kleuren als grijs, wit en zwart. Soms werden de roden en blauwen nog wat afgezwakt met extra wit, maar dit werd steeds minder. Bovendien rangschikte hij vlakken en/of lijnen sindsdien volgens een orthogonaal systeem en liet hij iedere andere richtingslijnen dan de horizontale en verticale los. Mondriaan werd hierop geschrapt van de lijst van te ondersteunen kunstenaars door Bremmer.
De Stijl.
Samen met Van Doesburg, Van der Leck en Huszár richtte Mondriaan in 1916 de groep 'bewust abstracten' of 'werkelijk anderen' op. In 1917 vroeg Van Doesburg hem bij te dragen aan een voor deze groep op te richten tijdschrift, dat "De Stijl" zou gaan heten. Mondriaans eerste bijdrage tot dit tijdschrift was de artikelenreeks 'De Nieuwe Beelding in de Schilderkunst' (zie Publicaties). Omdat Mondriaan niet zo'n begiftigd schrijver was, ontleende hij hierin veel begrippen en ideeën aan de theosoof Mathieu Schoenmakers, schrijver van boeken als "Het Nieuwe Wereldbeeld" (1915) en "Beginselen der Beeldende Wiskunde" (1916). Met deze artikelen wilde Mondriaan aantonen dat de kunstenaar niet afbeeldt, maar weerbeeldt. "Men moet de natuurlijke verschijning veranderen, om de natuur meer zuiver te doen zien". De kunstenaar treedt bovendien op als tussenpersoon tussen toeschouwer en een hogere, onzichtbare, kosmische werkelijkheid. In november 1918 onderschreef hij, naast Theo van Doesburg, Robert van 't Hoff, Vilmos Huszár, Antony Kok, Georges Vantongerloo en Jan Wils, ook het Eerste Manifest van De Stijl. Zijn werk voor "De Stijl" leidde uiteindelijk in 1921 tot de uitgifte van het boekje "Le Néo-Plasticisme".
Literaire ambities.
Vrijwel onbekend zijn de literaire aspiraties van Mondriaan. In het inmiddels opgeheven weekblad "De Nieuwe Amsterdammer" (bijgenaamd "De Nieuwe Groene") publiceert hij in 1920 een kort verhaal dat hij 'futuristisch' noemt. Datzelfde jaar stuurt hij eveneens een verhaal naar Lodewijk van Deyssel die deel uitmaakt van de redactie van "De Nieuwe Gids". Uit de reactie van Van Deyssel spreekt waardering, maar hij kan Mondriaans verhaal wegens ruimtegebrek pas twee jaar later publiceren. Aangezien Mondriaan dit te lang vindt, vraagt hij zijn kopij echter terug. Doordat zijn beeldend werk uiteindelijk de overhand krijgt, laat hij zijn literaire ambities varen. De erfenis van zijn literaire uitstapje is zodoende gebleven bij twee verhalen, 'De Groote Boulevards' en 'Klein Restaurant – Palmzondag', die pas in 1987 in boekvorm, onder de titel "Twee verhalen", worden gepubliceerd (zie Publicaties).
Parijs: bloeiperiode.
In juni 1919 keerde Mondriaan terug naar zijn oude Parijse atelier aan de Rue du Départ. In november verhuisde hij naar Rue de Coulmiers, vlak bij station Montparnasse, maar in 1921 keerde hij terug naar zijn oude atelier. Hij merkte echter teleurgesteld dat de kubisten niet dezelfde weg waren gegaan als hijzelf, maar dat zij nog steeds realistische elementen in hun werk bleven opnemen. Wel bouwde hij een nieuwe kennissenkring van dadaïsten en surrealisten op, die sporadisch werk van hem kochten en hem interviews en tentoonstellingen in zowel Europa als Amerika opleverden. In deze periode schilderde Mondriaan, op verzoek, vooral uit Nederland, ook af en toe bloemvoorstellingen in tere kleuren. Daarbij greep hij terug naar bloemsoorten die hij in de periode 1908-1911 schilderde. Ook schilderde hij reproducties van eigen werken uit zijn figuratieve periode. In 1921 overleed Mondriaans vader. In 1922 hield het Stedelijk Museum in Amsterdam ter gelegenheid van zijn vijftigste verjaardag een overzichtstentoonstelling van zijn werk.
Ondertussen vervolmaakte Mondriaan zijn werkwijze. Hij gebruikte hooguit nog maar één primaire kleurvlak per schilderij. De grijze lijnen maakten plaats voor dikke zwarte lijnen. Hij verschoof de kleurvlakken naar de rand, waardoor een soort repoussoir ontstond en zijn grijswaarden werden zo subtiel dat ze nauwelijks nog van wit te onderscheiden zijn.
Het schilderen van de zo eenvoudig en vanzelfsprekend lijkende werken van Mondriaan was een langdurig proces, waarbij hij moest zoeken naar de juiste plaats van lijnen en vlakken. Hierbij werden vele verflagen over elkaar heen aangebracht. Omdat olieverf een erg lange droogtijd heeft, gebruikte Mondriaan het onwenselijke petroleum als droogmiddel. Dit had tot gevolg dat de verf flinke barsten ging vertonen. De doeken van Mondriaan zien er hierdoor in musea veel minder strak uit dan ze ongetwijfeld bedoeld zijn geweest en zoals ze in reproducties vaak afgebeeld worden.
Mondriaan richtte zijn Parijse atelier in volgens de principes van De Stijl en liet het atelier ook vaak fotograferen, echter zonder dat hij zelf daarbij wilde poseren. De kunst stond centraal in zijn leven, en in zijn werkwijze had hij dan ook wel wat weg van een kluizenaar. Desondanks begaf hij zich vaak in het openbare leven en socialiseerde hij (voornamelijk) met de Nederlandse kunstenaars die ook in Parijs verbleven.
Begin jaren twintig ontstond een geleidelijke verwijdering tussen Mondriaan en Van Doesburg. Mondriaan vond zijn werk niet 'absoluut' genoeg en was bovendien tegen een vermenging van schilderkunst en architectuur, want in architectuur kan hiërarchie, centraliteit en het "particuliere" niet worden afgeschaft. Ook kan architectuur niet streven naar abstractie, omdat het van zichzelf al niet-mimetisch is. Van Doesburg was op zijn beurt tegen Mondriaans 'rigide' theosofische opvattingen. Toen Van Doesburg in 1924 de diagonaal als beeldingsmiddel (her)introduceerde, en zich zo in zekere zin afzette tegen Mondriaan, was de breuk compleet. Mondriaan was van mening dat door wat Van Doesburg als dynamisch beschouwde (het invoeren van diagonalen), een gevoel van fysiek equilibrium onmogelijk werd, wat volgens hem (in een interview in 1943) noodzakelijk was "for the enjoyment of a work of art". Pas in 1929 bezochten de beide kunstenaars elkaar weer.
Om aan te tonen dat zijn 'rigide' theosofische opvattingen juist heel dynamisch waren, schilderde Mondriaan begin jaren dertig een aantal ruitvormige composities. Zijn in opdracht gemaakte "Compositie met twee lijnen" uit 1931, is in dat opzicht een belangrijk sleutelwerk. Het diagonaal opgehangen vierkante schilderij bevat – als vaker bij werk in opdracht – geen kleur, slechts twee elkaar kruisende zwarte lijnen op een verder wit doek. De lijnen zijn uiterst zorgvuldig geplaatst en geven een indruk van stabiliteit bij de toch instabiele ruitvorm van de lijst. De bewoners van Hilversum beviel het schilderij, dat was opgehangen in het door Willem Dudok ontworpen stadhuis, echter niet. De gemeente Hilversum wilde het schilderij verkopen en met de opbrengst een pand restaureren. Er ontstond een rel omdat het doek aan de gemeente was geschonken. Uiteindelijk werd het schilderij verkocht aan de gemeente Amsterdam, waar het nu is opgenomen in de collectie van het Stedelijk Museum. Het eveneens ruitvormige schilderij "Compositie met gele lijnen" uit 1933 is belangrijk binnen Mondriaans oeuvre, omdat hij daarop voor het eerst gebruikmaakt van gekleurde lijnen.
Vanaf 1932 raakte Mondriaan, onder invloed van zijn discipel Marlow Moss, geobsedeerd door de dubbele lijn als compositie-element. "Ik ben druk bezig aan nieuw schilderkunstig onderzoek met dubbele lijnen. Zo schakel ik het zwart een beetje uit, waar ik steeds minder van houd", schreef hij aan de architect Alfred Roth. Aan de schilder Jean Gorin schreef hij: "In mijn laatste dingen wordt de dubbele lijn verbreed tot een vlak en toch is ze eerder een lijn. Maar hoe dat ook zij, ik geloof dat dit een van die kwesties is die buiten de theorie vallen en die zo subtiel zijn dat die uiteindelijk onder mijn mysterie van "de kunst" vallen. Dat is me echter nog niet helemaal duidelijk!"
In 1932 probeerde hij lid te worden van de vrijmetselarij, maar werd daar vanwege zijn lidmaatschap van de Theosofische Vereniging afgewezen. Dit betekent echter niet dat Mondriaan vanaf dat moment geen lid meer was; nog in 1939 liet hij zich als lid van de Theosofische Vereniging van Parijs naar Londen overschrijven. In 1936 verhuisde hij naar Boulevard Raspail 278.
New York: opnieuw vernieuwing.
In 1938 vertrok Mondriaan, als gevolg van de steeds toenemende internationale spanningen, naar Londen, waar zijn vriend Ben Nicholson hem aan woonruimte hielp. Toen zijn huis tijdens de Blitz echter ternauwernood aan een bominslag ontkwam, pakte hij opnieuw zijn biezen en vertrok op 23 september 1940 vanuit Birmingham naar New York, waar hij op 3 oktober 1940 aankwam. In New York werd hij opgevangen door Harry Holtzman, die hem niet alleen aan een atelier op 353 East 56th Street hielp, maar ook meubilair en een platenspeler voor hem kocht en hem bekend maakte met de boogiewoogie- en bluesmuziek. Ook werd Mondriaan onmiddellijk opgenomen in de New Yorkse avant-garde.
In New York zocht hij weer naar vernieuwing en vond hij een geheel nieuwe werkwijze binnen het neoplasticisme. Hij maakte op een veel speelsere manier gebruik van kleur en uit sommige doeken verdwenen de zwarte lijnen zelfs geheel. Een technische vernieuwing was dat Mondriaan plakstroken papier ging gebruiken als hulpmiddel. Het bij zijn dood nog onvoltooide schilderij Victory Boogie Woogie laat zien dat Mondriaan bezig was met vernieuwing, en aansluiting zocht met de muziek door er (in eigen woorden) "wat boogie woogie in te doen". Bovendien werd de lijn in dit schilderij opgelost in kleine kleurvlakjes. Zodoende kwam Mondriaan vlak voor zijn dood in 1944 tot de conclusie dat de lijn eigenlijk ook een vlak is. "Nu pas (1943) word ik me ervan bewust dat mijn werk in zwart, wit en kleine kleurvlakken alleen maar 'tekenen' in olieverf is geweest. Bij het tekenen zijn de lijnen de voornaamste uitdrukkingsmiddelen. [...] In de schilderkunst echter worden de lijnen geabstraheerd door kleurvlakken, de begrenzingen van de vlakken vertonen zich als lijnen en behouden hun grote waarde", schreef hij aan kunstcriticus James Sweeney. Mondriaan overleed op 71-jarige leeftijd aan longontsteking en werd begraven op de Cypress Hill Cemetery in New York.
Opvallend is dat Mondriaan slechts wat persoonlijke documenten, zijn schilderspullen en enkele boeken naliet, waaronder de werken van de theosofe Helena Blavatsky. Mondriaan had de gewoonte ontvangen correspondentie na lezing te vernietigen en hechtte kennelijk niet aan materiële zaken. Mondriaans eigen brieven, voor zover die bewaard zijn gebleven, vormen een belangrijke bron voor wetenschappelijk onderzoek naar zijn leven en werk.
In 2008 werd door het televisieprogramma Andere Tijden het enige bekende filmmateriaal met Mondriaan ontdekt. De ontdekking van het filmmateriaal viel samen met de afsluiting van een twee jaar durend onderzoek naar de "Victory Boogie Woogie".
Musea.
Dankzij de goede relatie tussen verzamelaar, kenner en mecenas Sal Slijper en Louis Wijsenbeek, directeur van het toenmalig Gemeentemuseum Den Haag, kreeg dit museum ruim 300 werken. Het Kunstmuseum Den Haag (in 2019 werd de naam veranderd) heeft daarmee de grootste collectie Mondriaans ter wereld, met vrijwel alle bekende werken uit zijn oeuvre van voor 1914 en werken uit zijn latere periode, waaronder zijn laatste, onafgemaakte werk: de "Victory Boogie Woogie".
Het in Winterswijk gevestigde Villa Mondriaan, is een museum over de jonge jaren van Piet Mondriaan. De jaren waarin zijn kunstenaarschap werd gevormd, bracht Piet Mondriaan door in de villa waarin nu museum Villa Mondriaan gevestigd is. Met behulp van hedendaagse middelen wordt hier het levensverhaal van Piet Mondriaan verteld. Ook Museum de Fundatie in Zwolle heeft vroeg werk van Mondriaan in het bezit.
Tentoonstellingen.
Zie voor een (niet compleet) overzicht van de exposities van Mondriaan de pagina Exposities van Piet Mondriaan.
Eerbetoon.
In 1968 maakte de Spaanse kunstenaar Domingo Sarrey een videoanimatie getiteld "Cuadrats (Homenaje a Mondrian)". De Nederlandse kunstenaar Carel Blotkamp maakte een aantal schilderijen die een antwoord zijn op zijn levenslange fascinatie met het werk van Mondriaan. De Britse kunstenaar Keith Milow maakte in de periode 2001-2003 een serie schilderijen, die een antwoord zijn op de zogenaamde trans-Atlantische schilderijen (1935-1940) van Mondriaan.
In het geboortehuis van Mondriaan in Amersfoort is het Mondriaanhuis gevestigd, waarin abstracte kunst tentoongesteld wordt. In Winterswijk is ter ere van Mondriaan het Mondriaanmonument opgericht. Verder zijn er talloze scholen en straten naar Mondriaan vernoemd, zoals het Mondriaan Lyceum en de Mondriaanstraat in Amsterdam Nieuw-West. Eveneens in Amsterdam bevindt zich de naar hem vernoemde Mondriaantoren. Van 1991 tot 2000 reed tussen Amsterdam en Keulen een trein die naar hem genoemd was.
Verder lezen.
Over Piet Mondriaan is veel literatuur verschenen. Wie puur in zijn werk is geïnteresseerd heeft veel aan de "catalogue raisonné" van Joosten en Welsh die een compleet en zeer uitgebreid overzicht biedt van al zijn werken. Wie meer wil weten over de interpretatie van zijn werken en zijn eigen ideeën over zijn werk kan onder meer terecht bij de boeken van Carel Blotkamp.

</doc>
<doc id="19869" url="https://nl.wikipedia.org/wiki?curid=19869" title="Pieter Cornelis Mondriaan">
Pieter Cornelis Mondriaan



</doc>
<doc id="19870" url="https://nl.wikipedia.org/wiki?curid=19870" title="Mondriaan">
Mondriaan



</doc>
<doc id="19872" url="https://nl.wikipedia.org/wiki?curid=19872" title="Kinderboekenweek">
Kinderboekenweek

De Kinderboekenweek is sinds 1955 een jaarlijks terugkerende campagne ter promotie van het kinderboek geschreven in de Nederlandse taal. De jaarlijkse periode, met een duur van tien dagen, wordt georganiseerd door de Stichting Collectieve Propaganda van het Nederlandse Boek (CPNB). Aan iedere Kinderboekenweek wordt een bepaald thema toegewezen.
Tijdens de Kinderboekenweek vinden diverse activiteiten plaats. Zo geven participerende boekwinkels bij besteding van een bepaald bedrag aan kinderboeken (sinds 2018 € 12,50, vanaf 2023 € 13,50) het Kinderboekenweekgeschenk. Tevens is het Prentenboek van de Kinderboekenweek te koop, wordt er een lied uitgebracht door Kinderen voor Kinderen en wordt een gedicht aangewezen als officieel gedicht van de Kinderboekenweek. Verder worden er prijzen uitgereikt, waaronder de Gouden en Zilveren Griffels, en worden er onder andere lespakketten en lijsten met thematitels samengesteld voor in het onderwijs. De week wordt doorgaans afgetrapt met het Kinderboekenbal.
Geschiedenis.
De Kinderboekenweek is een afgeleide van de eerder opgezette Boekenweek. In 1930 werd de Commissie voor de Propaganda van het Nederlandse Boek (CPNB), later Stichting Collectieve Propaganda van het Nederlandse Boek, opgericht door boekverkopers en uitgevers als onderdeel van de Koninklijke Vereniging van het Boekenvak (KVB). In datzelfde jaar organiseerde CPNB de 'Dag van het Boek' om de verkoop van boeken te stimuleren. Twee jaar later, in 1932, werd de Dag van het Boek veranderd in de Boekenweek.
Nadat in 1954 voor het eerst een verkiezing plaatsvond voor het 'Kinderboek van het Jaar' (gewonnen door An Rutgers van der Loeff met haar boek "Lawines Razen"), werd deze verkiezing een jaar later door CPNB veranderd in de eerste Kinderboekenweek. Tijdens deze eerste editie in 1955 kreeg men bij de aanschaf van een kinderboek een geschenk cadeau: een poster van een lezende clown. In latere jaren volgden diverse soorten geschenken (waaronder een spel en een poppenkast); pas vanaf 1962 ontstond het gebruik om ieder jaar een kinderboek als Kinderboekenweekgeschenk te geven. "Keesje Kruimel" van Hans Dijkhuis was het eerste kinderboek dat volgens deze traditie werd geschonken.
In 1965 ontstond het gebruik om de Kinderboekenweek een jaarlijks thema te geven. Het thema van dat jaar was 'Kind en de dierenwereld'.
De jaarlijkse uitreiking van de prijs voor het Kinderboek van het Jaar werd in 1971 vervangen door de Gouden Griffel en Zilveren Griffel. Deze tijdens de Kinderboekenweek door CPNB uitgereikte prijzen behoren tot de belangrijkste literatuurprijzen voor de Nederlandstalige jeugdliteratuur. Later zijn daar nog meer prijzen bijgekomen, waaronder de Vlag en Wimpel (sinds 2022 de Bronzen Griffel) en de Gouden en Zilveren Penselen (vanaf 1973). De Gouden en Zilveren Zoen (tussen 2010 en 2018 de Gouden Lijst), zijn vanaf 2019 opgegaan in de Griffels als een aparte categorie.
Vanaf 1983 verschijnt er tijdens de Kinderboekenweek ook een speciaal op kleuters gericht Prentenboek van de Kinderboekenweek. Het eerste prentenboek was "Vertel me een verhaaltje" door Per en Gisela Ekholm.
Sinds 2012 wordt er door Kinderen voor Kinderen ieder jaar een lied gemaakt dat bij het thema van de Kinderboekenweek van dat jaar past. De eerste single met de titel "Hallo Wereld" werd uitgebracht voor het goede doel My Book Buddy.
Vanaf 2020 wordt een dichter gevraagd een gedicht voor de Kinderboekenweek te schrijven. Het eerste gedicht "Alles op zijn tijd" werd geschreven door Hans Kuyper. In 2020 kon het Kinderboekenbal niet doorgaan vanwege coronamaatregelen. In 2021 kreeg het Kinderboekenbal een alternatieve variant in de Gouden Kinderboekenborrel.
In 2022 werd het Kinderboekenweekgeschenk ("Waanzinnige boomhutverhalen)" voor het eerst geschreven door twee buitenlandse auteurs; Andy Griffiths en Terry Denton uit Australië.
Organisatie.
De Kinderboekenweek wordt georganiseerd door de Stichting Collectieve Propaganda van het Nederlandse Boek (CPNB). Deze stichting zonder winstoogmerk is het marketingcommunicatie- en pr-bureau van de boekensector. Inkomsten, - die onder andere worden aangewend voor de organisatie van de Kinderboekenweek - komen voort uit bijdragen van de convenantpartners Vereniging van Openbare Bibliotheken, de Groep Algemene Uitgevers en de Koninklijke Boekverkopersbond, evenals campagneopbrengsten en bijdragen van sponsoren.
DPG Media en Kinderen voor Kinderen zijn vaste partners in de organisatie van de Kinderboekenweek. Verder wordt samengewerkt met vertegenwoordigers uit de bibliotheekwereld, het onderwijs, schrijvers, boekverkopers, uitgevers, culturele instellingen en sponsoren.
Activiteiten.
De Kinderboekenweek beleeft een officiële start op woensdagochtend (de eerste dag van de campagne) op een school in het land (vanaf 2019). De auteur, de illustrator en de dichter van de Kinderboekenweek evenals de winnaars van de Kinderjury worden in het zonnetje gezet. Kinderen voor Kinderen, sinds 2012 partner van de Kinderboekenweek, verzorgt een optreden.
Behalve boekhandels besteden bibliotheken extra aandacht aan lezen en organiseren vaak diverse activiteiten voor kinderen rond de Kinderboekenweek. Tijdens de Kinderboekenweek treden veel schrijvers en illustratoren op in boekhandels, bibliotheken en scholen. Deze optredens worden geregeld door de Schrijverscentrale.
Naast de vaste onderdelen vinden er doorgaans speciale activiteiten, evenementen of optredens plaats door het hele land, zoals de mede door sponsor NS georganiseerde kinderboekenruil op verschillende stations in Nederland.
Vaste onderdelen van de Kinderboekenweek zijn:
Jaarthema.
Sinds 1962 heeft iedere Kinderboekenweek een eigen thema. Was dit van 1962 tot 1964 nog de titel van het Kinderboekenweek-boek, in 1965 werd er een echt thema ("Kind en de dierenwereld") gekozen. De meeste activiteiten, publicaties en producties worden tijdens de campagne aan dit thema gekoppeld. Vaak wordt het thema aangeduid met een motto. Het jaarthema van de Kinderboekenweek is sinds 2012 ook de titel van het Kinderen voor Kinderen-album dat vaak in of rond de Kinderboekenweek uitkomt.
Kinderboekenweekgeschenk en prentenboek.
Bij besteding vanaf een bepaald minimumbedrag in de boekhandel aan kinderboeken wordt het Kinderboekenweekgeschenk - een vooraf aangewezen kinderboek - weggegeven. Een aangewezen prentenboek, met als voornaamste doelgroep kleuters, is tegen gereduceerd tarief te koop.
Lied en gedicht.
Kinderkoor Kinderen voor Kinderen produceert een lied dat past bij het thema van het betreffende jaar. Ook wordt een gedicht aangewezen als 'het' gedicht van de Kinderboekenweek.
Prijsuitreiking.
De Gouden, Zilveren en Bronzen Griffels (beste kinderboeken binnen vijf categorieën van het voorgaande jaar) en de Gouden en Zilveren Penselen (beste prentenboeken van het voorgaande jaar) worden uitgereikt. Vanaf 2004 is dit doorgaans tijdens het Kinderboekenbal.
Het Kinderboekenbal.
De Kinderboekenweek wordt geopend met het Kinderboekenbal, een feestelijke bijeenkomst voor boekhandelaren, uitgevers, journalisten, schrijvers en illustratoren.
Lespakket en thematitels.
Op basisscholen wordt er veel aandacht aan de Kinderboekenweek besteed. Ieder jaar maakt de CPNB het officiële lespakket voor het basisonderwijs, met daarin ook bijdragen van educatieve uitgevers. Scholen bestellen dit pakket in het voorjaar bij de boekhandel evenals de twintig boeken (thematitels, voorheen kerntitels) die dat jaar centraal staan en die de basis vormen van de lessen.
Verder bevat het lespakket onder andere online dans- en zanginstructies van Kinderen voor Kinderen. In het pakket bevindt zich ook de voorleesgids, met daarin boekentips voor ouders, verzorgers en leerkrachten van jongere kinderen, en de Kinderboekenweekkrant, met boekentips en -weetjes voor kinderen, ouders en leerkrachten. Deze laatste twee publicaties zijn ook op andere locaties, zoals boekhandels, verkrijgbaar.

</doc>
<doc id="19873" url="https://nl.wikipedia.org/wiki?curid=19873" title="Karel Čapek">
Karel Čapek

Karel Čapek (Malé Svatoňovice, 9 januari 1890 – Praag, 25 december 1938) was een Tsjechisch schrijver.
Hij wordt gezien als een van de belangrijkste Tsjechische schrijvers. Hij schreef enkele werken samen met zijn broer Josef. Zijn bekendste werken kunnen als sciencefiction geclassificeerd worden, geheel in de lijn van Britse auteurs als Aldous Huxley en George Orwell. Hij staat bekend als de bedenker van het woord 'robot'. Het woord duikt voor het eerst op in zijn werk "R.U.R. (Rossum's Universele Robots)" (1920). In een ingezonden brief in "Lidové Noviny" (een Tsjechisch dagblad, waarvan hij enige tijd redacteur was) in 1933 vertelt Karel Čapek dat het woord door zijn broer Josef is verzonnen (zie externe links). Verder schreef hij "Krakatit" (1924) over de ontdekking van een explosief van ongekende vernietigingskracht door 'atoomontploffingen'. (Het boek werd geschreven in een periode waarin veel wetenschappelijk onderzoek gedaan werd naar radioactiviteit en naar atoomkernen. Het principe van kernsplijting werd pas in 1938 ontdekt.)
Daarnaast schreef hij ook talloze krantenartikelen, theaterstukken, kinderboeken, detectives, reisverslagen en zelfs een boek over tuinieren. Čapek maakte gebruik van talloze schrijfstijlen en genres, vaak ook binnen een werk. Veel van zijn werk is geschreven met een spitsvondig gevoel voor humor. In 1932 werd een bundeling van zijn reisverslagen uit Nederland uitgegeven onder de naam "Obrázky z Holandska" (in het Nederlands uitgegeven onder de titel "Over Holland"). Beroemd is ook zijn "Dášeňka" (1932, in het Nederland als "Tuuntje" verschenen) over zijn eigenwijze jonge hondje, geïllustreerd met eigen foto's. In 2019 verscheen het opnieuw in het Nederlands bij uitgeverij EPO, ditmaal onder de naam "Dasja, oftewel het leven van een pup", .
De broers Čapek vormden de spil van het intellectuele leven in het Tsjecho-Slowakije tussen de twee wereldoorlogen. Ze verenigden linkse avant-gardekunstenaars met conservatievere intellectuelen. Karel genoot ook de warme sympathie van de charismatische president van de Eerste Tsjecho-Slowaakse Republiek (1918-1938), Tomáš Masaryk (1850-1937). Masaryk vroeg hem zijn levensverhaal op te tekenen in "Hovory s Masarykem" (1928, "Gesprekken met Masaryk").
In de jaren 1930 ageerde Čapek in zijn werk steeds meer tegen het opkomende nazisme, fascisme en communisme. In deze periode schreef hij een aantal toneelstukken en romans met een sterk politieke lading. "Válka s mloky" (1936, "Oorlog met de salamanders") is daarvan het beste voorbeeld. Toen met het Akkoord van München in september 1938 duidelijk werd dat de West-Europese landen Tsjecho-Slowakije niet zouden bijstaan tegen de nationaalsocialistische dreiging, stortte zijn wereld in. Kort daarna stierf hij als een gebroken man aan een longontsteking.

</doc>
<doc id="19874" url="https://nl.wikipedia.org/wiki?curid=19874" title="Mount Everest">
Mount Everest

Mount Everest (Nepalees: "Sagarmatha", Tibetaans: "Chomolungma", Standaardmandarijn: "Zhūmùlǎngmǎ Fēng") is de hoogste berg ter wereld. De berg is 8848,86 meter hoog en ligt in de Himalaya op de grens van Nepal en China (Tibet).
In de negentiende eeuw werd de toenmalige kolonie Brits-Indië in kaart gebracht bij de Great Trigonometrical Survey en in 1856 werd de hoogte vastgesteld. De Britten konden toen niet bij de berg komen, maar berekenden door driehoeksmeting vanaf 150 kilometer afstand de hoogte en zaten er maar acht meter naast.
"Het dak van de wereld" trekt ervaren alpinisten aan, maar ook beginnende klimmers die grote sommen geld willen betalen om de top te bereiken. Everest heeft een ingewikkelde en zware weg naar de top, maar in vergelijking met andere achtduizenders is het een relatief eenvoudige beklimming. Toch kent de beklimming genoeg gevaren, zoals hoogteziekte en barre weersomstandigheden. Tot en met 31 december 2009 hebben in totaal 4571 beklimmers de top bereikt. Mount Everest vormt een belangrijke bron van inkomsten voor China en Nepal. De kosten voor de verplichte vergunningen voor het beklimmen van de berg kunnen oplopen tot € 25.000. In december 2017 werd bekendgemaakt dat soloklimmers, blinden en alpinisten zonder benen Mount Everest niet meer mogen beklimmen vanwege de veiligheidsrisico's, en iedere buitenlander moet vergezeld zijn van een Nepalese gids. Echter is deze wet begin 2018 weer opgeheven. De wet zou discriminerend zijn voor mensen met een lichamelijke beperking.
Benaming van de berg.
De naam "Mount Everest", waaronder de berg bekend is, werd in 1857 als "Mont Everest" gepresenteerd door Andrew Scott Waugh. Nadat hij had vastgesteld dat de berg de hoogste van 'India' was, en waarschijnlijk de hoogste ter wereld, besloot hij de berg te vernoemen naar zijn voorganger George Everest (uitgesproken als 'ief-rest', niet 'evve-rest'). Tevoren stond deze piek bij de landmeters van de Survey of India bekend als "Peak XV", top nummer 15. Verwijzend naar Everests wens om bergen aan te duiden met hun plaatselijke namen, presenteerde Waugh de nieuwe naam als een placeholder, een voorlopige naam in afwachting van een gelegenheid om in Nepal de berg te benaderen. George Everest maakte bezwaar, omdat er voor de voorgestelde naam geen transcriptie in het Hindi bestond.
In het Nepalees heet de berg "Sagarmatha" (een hemelgodin). In het Tibetaans heet de berg (afhankelijk van de transcriptie) "Chomolungma", "Qomolangma" of "Qomolungma" (Moedergodin der Aarde). Het Chinees volgt een transliteratie van de Tibetaanse naam: "Zhūmùlǎngmǎ Fēng" (珠穆朗玛峰). Dit wordt soms vereenvoudigd tot "Shèngmǔ Fēng" (圣母峰, Berg van de Moedergodin). De naam "Mount Everest" heeft niettemin internationaal postgevat. Naast deze namen heeft de berg ook de bijnaam "dak van de wereld", die overigens ook wel gebruikt wordt om het Tibetaans plateau aan te duiden. Dit is de hoogste hoogvlakte ter wereld en wordt begrensd door enkele van de hoogste bergen ter wereld, waaronder Mount Everest.
Hoogte.
Een Amerikaanse meting, waarbij gps-apparatuur op de top werd geplaatst, kwam in mei 1999 uit op een hoogte van 8850 meter. Een Chinese expeditie, die met ultramoderne meetapparatuur was uitgerust, kwam op 22 mei 2005 tot de conclusie dat de top, zonder sneeuw- en ijsbedekking, 8844,43 meter met een foutmarge van 21 centimeter hoog is.
In april 2010 kwamen China en Nepal overeen de hoogte van de Mount Everest officieel als 8848,86 meter te erkennen. Tot dan hadden China en Nepal verschillende interpretaties hoe de hoogte te definiëren: volgens China telde alleen de hoogte van het gesteente, volgens Nepal moest de hoogte van de sneeuwlaag erbij geteld worden. Na de aardbeving van 2015 was onduidelijk of de top nog dezelfde hoogte had. In 2019 deden Chinese en Nepalese teams nieuwe, en enigszins verschillende metingen. De kwestie werd bijgelegd rondom het staatsbezoek van de Chinese president Xi Jinping aan Nepal in oktober 2019. Besloten werd gezamenlijk een nieuwe meting te doen. In 2021 werd bekendgemaakt dat de top officieel 8848,86 meter hoog is.
Men dient er bedacht op te zijn dat de hoogte van de Mount Everest geen statisch gegeven is. Door tektonische bewegingen in de aardkorst vindt voortdurend opheffing en daling plaats. Een flinke aardbeving in dit gebied bijvoorbeeld kan de bergtop enkele decimeters laten stijgen of dalen. Een andere oorzaak waardoor uitkomsten verschillen, is het gebruik van verschillende modellen van de aarde en daarmee de nulhoogte ten opzichte waarvan gemeten wordt.
Hoewel er geen andere bergtop is met een grotere afstand tot het zeeniveau, is de top van de Mount Everest níet het verst van de kern van de aarde gelegen punt. Doordat de aarde aan de polen afgeplat is en aan de evenaar uitdijt, is de straal van de aarde op de evenaar 21 kilometer groter dan aan de polen. De Chimborazo die bijna op de evenaar ligt, neemt daardoor met 6384 km vanaf het middelpunt van de aarde een koppositie in, tegen 6382 km voor Mount Everest. Zou men de hoogte meten van af de voet van de berg, dan is de Mauna Kea de hoogste berg op aarde, met een hoogte van 10.203 meter.
Beklimmingen (records).
Inmiddels is Everest door meer dan 6664 (december 2023) mensen beklommen. Enkele bijzondere beklimmingen worden hieronder vermeld. Routine is het nog steeds niet: de mortaliteit van een toppoging ligt rond de 5%. Meer dan tweehonderd mensen zijn omgekomen bij een poging de top te bereiken. Van een onbekend aantal van hen is het lichaam nooit teruggevonden of geborgen.
Beklimmers vertrekken meestal uit het dorp Lukla op een kleine 3000 meter hoogte. Er is daar dankzij de inspanningen van Edmund Hillary sinds 1964 een vliegveldje: luchthaven Lukla. Destijds vertrokken de meeste expedities vanuit Kathmandu. De aanleg van het vliegveld verminderde de te voet af te leggen route tussen vertrekpunt en basiskamp aanzienlijk. Voor die tijd konden expedities nog maanden in beslag nemen. Vanaf Lukla is het mogelijk in ongeveer een week het basiskamp te bereiken. Wegens de extreem korte en steile startbaan heeft de luchthaven de reputatie van een van de gevaarlijkste ter wereld. Tijdens de moesson is ze soms wekenlang onbereikbaar voor vliegverkeer.
De zone des doods.
Over het algemeen wordt elk gebied boven de 8000 meter vanwege het gebrek aan zuurstof in de lucht aangeduid als "zone des doods". Zo is de atmosferische druk op de top van de Mount Everest maar een derde van die op zeeniveau, waardoor slechts 33% van de normale hoeveelheid zuurstof beschikbaar is.
Zuurstof.
In mei 2007 ondernam de Caudwell Xtreme Everest een medische studie van de zuurstofwaarden in menselijk bloed op extreme hoogte. Meer dan 200 vrijwilligers klommen naar het basiskamp van de Mount Everest, waar ze onderworpen werden aan verschillende medische testen om de hoeveelheid zuurstof in hun bloed te onderzoeken. Een klein team voerde eveneens testen uit tijdens de beklimming van de top.
Zelfs in het basiskamp had het lage gehalte aan zuurstof in de lucht een direct effect op de zuurstofwaarden in het bloed. Op zeeniveau bevinden deze waarden zich gewoonlijk op 98% tot 99%, maar in het basiskamp vielen ze terug naar waarden tussen 85% en 87%. Op de top genomen bloedmonsters toonden nog lagere zuurstofwaarden. Een gevolg van lagere zuurstofwaarden is een versnelde ademhaling (van 20-30 tot 80-90 ademhalingen per minuut), die op haar beurt weer fysieke uitputting tot gevolg heeft. Andere gevolgen kunnen verminderde redenerings- en beoordelingsvermogens zijn.
De meeste expedities die de Mount Everest willen beklimmen maken dan ook gebruik van zuurstof uit flessen. Vooral tijdens de eerste beklimmingen was het gebruik van flessenlucht 'not done'. George Mallory, een pionier die betrokken was bij de eerste pogingen de berg te beklimmen, vond het aanvankelijk niet horen bij de 'sportmanmentaliteit' die een bergbeklimmer moest hebben. Later kwam hij hierop terug en onderkende dat het voor hem onmogelijk zou zijn de top te bereiken zonder zuurstofflessen. Vanaf dat moment tot hij in 1924 verongelukte bij zijn poging de top te bereiken gebruikte hij zuurstofflessen. Toen Tenzing en Hillary in 1953 als eersten de top bereikten, gebruikten zij ook ademluchttoestellen. Reinhold Messner was de eerste klimmer om met deze traditie te breken en behaalde in 1978 als eerste klimmer zonder perslucht de top.
Temperatuur.
Ook door de temperatuur is de zone des doods van de Mount Everest voor klimmers aanmerkelijk moeilijker te overleven dan die van andere bergen. De temperaturen kunnen dalen tot zeer lage waarden, wat resulteert in de bevriezing van alle onbeschermde delen van het lichaam. Doordat de temperaturen zo laag zijn, is de sneeuw in sommige gebieden bevroren, wat weer aanleiding kan geven tot dodelijke uitschuivers en valpartijen. Ook de sterke winden zijn een potentieel gevaar voor de klimmers.
Flora en fauna.
"Euophrys omnisuperstes", een kleine zwarte springspin, is aangetroffen tot op een hoogte van 6700 meter en is daarmee waarschijnlijk het hoogst aangetroffen niet-microscopische dier dat permanent op grote hoogte voorkomt. Het schuilt in spleten en voedt zich waarschijnlijk met bevroren insecten die daar zijn heen geblazen door de wind. Opgemerkt moet worden dat er een hoge waarschijnlijkheid van microscopisch leven is op nog grotere hoogte.
Vogels, zoals de Indische gans, zijn vliegend boven de hooggelegen gebieden van de berg waargenomen, terwijl andere, zoals de alpenkraai, zijn waargenomen zo hoog als de Zuid Col op 7920 meter, op zoek naar voedsel, mogelijks zelfs lijken die daar zijn achtergelaten tijdens eerdere klimexpedities.
Er is een mos dat groeit op 6480 meter op de Mount Everest. Het is misschien de hoogst voorkomende plantensoort.
Vuilnis.
In de loop der jaren zijn er grote hoeveelheden vuilnis, zoals feces, voedselresten, afgedankt klimmateriaal en zelfs lijken, op de berg achtergebleven. De noodzaak tot het opruimen hiervan krijgt steeds meer aandacht.

</doc>
<doc id="19875" url="https://nl.wikipedia.org/wiki?curid=19875" title="Lijst van hoogste bergen ter wereld">
Lijst van hoogste bergen ter wereld

Dit is een lijst van hoogste bergen op Aarde.

</doc>
<doc id="19876" url="https://nl.wikipedia.org/wiki?curid=19876" title="Cubisme">
Cubisme



</doc>
<doc id="19877" url="https://nl.wikipedia.org/wiki?curid=19877" title="Materialisme">
Materialisme



</doc>
<doc id="19878" url="https://nl.wikipedia.org/wiki?curid=19878" title="Mercury MR-3">
Mercury MR-3

Mercury MR-3 is de eerste bemande ruimtevlucht in het kader van het Amerikaanse Mercury programma. De capsule genaamd Freedom 7 werd gelanceerd met een Redstone raket.
Tijdens deze vlucht werd Alan Shepard de eerste Amerikaan in de ruimte. Het was een korte, zogenaamde ballistische vlucht, maar daarbij werd wel een hoogte van meer dan 100 km bereikt (namelijk 187 km), dus het geldt als een officiële ruimtevlucht. De Freedom 7 landde na een vlucht van 15 minuten in de Atlantische Oceaan, 486 km verwijderd vanaf het punt van lancering.
vluchtgegevens:
Literatuur.
NATIONAL GEOGRAPHIC, September 1961:

</doc>
<doc id="19880" url="https://nl.wikipedia.org/wiki?curid=19880" title="Watervallen van Coo">
Watervallen van Coo

De Watervallen van Coo, in de rivier de Amblève, worden met een hoogte van 15 meter vaak als de hoogste watervallen van België beschouwd. De toeristische dienst van de moedergemeente Stavelot geeft 13 meter aan. De hoogste waterval van België is echter de waterval van Reinhardstein in de vallei van de Warche. Deze waterval is zelfs 60 meter hoog.
De kleine waterval bestond al in of vóór de 15e eeuw. In opdracht van de prins-abt van het Abdijvorstendom Stavelot-Malmedy is in de 17e eeuw door monniken de grote waterval gemaakt, waarschijnlijk om het aan de meander gelegen Petit-Coo tegen overstromingen te beschermen.
De waterval is een toeristische attractie, die in de handen is van Studio 100, als onderdeel van het tegenover de watervallen gelegen pretpark Plopsa Coo.

</doc>
<doc id="19881" url="https://nl.wikipedia.org/wiki?curid=19881" title="Saab">
Saab

Saab AB is een Zweedse vliegtuigfabrikant en een fabrikant van militaire systemen.
Geschiedenis.
In 1937 start Svenska Aeroplan Aktiebolaget (SAAB) in Trollhättan als fabrikant van militaire vliegtuigen. Grondleggers waren Bofors en Electrolux. Na de Tweede Wereldoorlog lag de keuze voor het maken van auto's voor de hand. Op 12 december 1949 begon de productie van het eerste model, de Saab 92. Met de in de vliegtuigbouw opgedane expertise op het gebied van de luchtweerstand had Svenska Aeroplan Aktiebolaget hiervoor een goede uitgangspositie. De bedrijfsnaam SAAB werd in 1965 geïntroduceerd. 
In 1969 fuseerde SAAB met de Zweedse vrachtwagenfabrikant Scania en in 1990 werd het bedrijf in twee delen gesplitst: de vliegtuigbouw (Saab) en de autofabrikant (Saab Automobile), de namen worden sindsdien met kleine letters gespeld.
In 1997 besloot het bedrijf de productie van turboprop vliegtuigen voor de commerciële markt te staken. In de drie voorgaande jaren leed SAAB een verlies van zo'n SEK 3 miljard op deze activiteit. In 1944 introduceerde SAAB de Saab 90 en in september 1999 rolde het laatste toestel, een Saab 340, uit de fabriek.
In 2006 werd Ericsson Microwave Systems overgenomen voor SEK 3,8 miljard (ongeveer US$ 520 miljoen). Dit bedrijf maakte radarsystemen en hieruit zijn voortgekomen het luchtradarsysteem Erieye, het grondradarsysteem Giraffe en Arthur, een systeem om de plaats te bepalen waar vijandelijke artillerie staat opgesteld.
In juli 2014 nam Saab de Zweedse werven van ThyssenKrupp Marine Systems over. Hiermee kan Saab meer diensten en technologie leveren aan de Zweedse marine. De overgenomen werven in Malmö, Karlskrona en Muskö gaan verder onder de naam Saab Kockums. Er werken zo’n 850 medewerkers. Belangrijke klanten zijn de marines van Zweden, Australië en Singapore. Saab betaalde hiervoor SEK 340 miljoen.
In december 2017 werden de scheepswerf Dockstavarvet AB en de reparatiewerf Muskövarvet AB overgenomen. Hiermee versterkte Saab zijn positie om producten en diensten te leveren aan de marine. Het zijn twee kleine bedrijven die samen zo'n 80 medewerkers hadden op het moment van de overname.
Saab AB is mede-eigenaar van de Zweedse internationale luchthaven Linköping City Airport.
Activiteiten.
In 2022 behaalde Saab een omzet van SEK 42 miljard. Er zijn vijf bedrijfsonderdelen: Fighter Systems, Advanced Weapon Systems, Sensors, Command and Control Systems en Underwater Systems. Enkele bekende producten zijn het gevechtsvliegtuig Grippen, het lesvliegtuig T-7A, een vliegend, op radar gebaseerd verkennings-, detectie-, commandovoerings-, en communicatiesysteem genaamd Goldeneye, radarsystemen onder de naam Giraffe, antitankwapens zoals de Carl Gustav en marineschepen. Bij het bedrijf werken 19.000 mensen verdeeld over 30 landen. 
Er staan twee soorten aandelen uit. A-aandelen hebben 10 stemrechten per aandeel en zijn niet beursgenoteerd. De enige aandeelhouder van A-aandelen is Investor AB. De B-aandelen hebben elk een stemrecht en staan genoteerd aan NASDAQ Stockholm beurs.
Zweden is veruit de belangrijkste afnemer en heeft een aandeel van 40% in de totale omzet van 2022, de rest van Europa volgt met een omzetaandeel van een vijfde en Noord Amerika met een tiende. Verder is Azië een belangrijke afzetmarkt. Diverse overheden zijn de grootste afnemers, de afzet van wapens en systemen voor de luchtmacht is met een aandeel van 40% in de omzet het grootst, gevolgd door die voor landstrijdkrachten (26%) en de marine is met een omzetaandeel van 21% het kleinst. Slechts een zeer klein deel van de verkopen gaan naar commerciële partijen.
Vliegtuigen.
Saab levert ook onderdelen aan andere vliegtuigbouwers, onder andere Airbus en NHI. De productie omvatte in het verleden zowel militaire als civiele vliegtuigen; later werden uitsluitend militaire toestellen geproduceerd.
Civiele vliegtuigen.
Deze toestellen werden geproduceerd tussen 1944 en 1999.

</doc>
<doc id="19882" url="https://nl.wikipedia.org/wiki?curid=19882" title="Mercury MR-4">
Mercury MR-4

Mercury MR-4 is de tweede bemande ruimtevlucht in het kader van het Amerikaanse Mercury programma. De capsule genaamd "Liberty Bell 7" werd gelanceerd met een Redstone-raket.
Tijdens deze vlucht werd Virgil Grissom de tweede Amerikaan in de ruimte. Evenals Mercury MR-3 betrof dit een korte, zogenaamde ballistische vlucht, waarbij wel een hoogte van meer dan 100 km werd bereikt, dus het geldt als een officiële ruimtevlucht.
Na de landing in de Atlantische Oceaan werd het luik van de capsule geopend door bouten te laten exploderen. Dit gebeurde echter voortijdig. De capsule liep vol met zeewater en zonk. Grissom verliet op tijd de capsule en werd gered. Hij beweerde dat de bouten te vroeg af waren gegaan. Technici trokken dat echter in twijfel, en in het officiële rapport kwam te staan dat Grissom zelf verantwoordelijk was voor het verlies van de capsule. Technisch onderzoek heeft later echter uitgewezen dat dit niet waarschijnlijk was.
Enkele jaren later was er een luik dat juist te laat open ging, met het gevolg dat Grissom en twee andere bemanningsleden stierven tijdens de brand in de capsule van de Apollo 1.
De "Liberty Bell" lag jarenlang op een diepte van ruim 4500 meter op de bodem van de Atlantische Oceaan, totdat op 20 juli 1999 een team onder leiding van Curt Newport erin slaagde om de capsule te bergen. Het luik werd nooit terug gevonden. De "Liberty Bell" wordt nu tentoongesteld in Kansas Cosmosphere, Hutchinson, Kansas, Verenigde Staten.
Vluchtgegevens:

</doc>
<doc id="19883" url="https://nl.wikipedia.org/wiki?curid=19883" title="Mercury MA-6">
Mercury MA-6

Mercury MA-6 is de derde bemande ruimtevlucht in het kader van het Amerikaanse Mercury-programma. De capsule genaamd Friendship 7 met aan boord John Glenn werd gelanceerd met een Atlasraket, gadegeslagen door 100 miljoen televisiekijkers in de Verenigde Staten.
Het is een hardnekkig misverstand dat John Glenn tijdens deze vlucht de eerste Amerikaan in de ruimte werd. Omdat hij de eerste Amerikaan in een baan om de aarde was, veronderstelt men vaak per vergissing dat hij tevens de eerste Amerikaan in de ruimte was. Vóór John Glenn hebben echter de Amerikanen Alan Shepard en Virgil Grissom al in de ruimte gevlogen, elk tijdens een korte ballistische vlucht, dus niet in een baan om de aarde. 
Glenn landde na 3 maal om de aarde te zijn gevlogen met een snelheid van 28.000 km per uur, op een hoogte van 159 tot 265 km boven het aardoppervlak. Deze vlucht bewees dat bijna vijf uur gewichtloosheid geen nadelige medische gevolgen had.
vluchtgegevens:
Cecilia "Cece" Bibby en John Glenn's "Friendship 7".
De sierletters op de buitenkant van John Glenn's capsule ("Friendship 7") werden aangebracht door de kunstenares Cecilia "Cece" Bibby. John Glenn had indertijd moeite ondervonden om NASA te overtuigen dat ook een vrouw in staat was om een bijdrage te leveren aan een ruimtevaartproject.

</doc>
<doc id="19884" url="https://nl.wikipedia.org/wiki?curid=19884" title="Mercury MA-7">
Mercury MA-7

Mercury MA-7 is de vierde bemande ruimtevlucht in het kader van het Amerikaanse Mercury programma. De capsule genaamd Aurora 7 werd gelanceerd met een Atlas raket.
Scott Carpenter vloog drie maal rond de aarde. Bij de landing raakte de capsule enigszins uit koers, waardoor de capsule zo'n 400 km naast de beoogde plek terechtkwam.
vluchtgegevens:

</doc>
<doc id="19885" url="https://nl.wikipedia.org/wiki?curid=19885" title="Mercury MA-8">
Mercury MA-8

Mercury MA-8 (Mercury Atlas 8) was een Amerikaanse bemande ruimtevlucht uit 1962. Het was de vijfde Amerikaanse bemande ruimtevlucht en de derde bemande vlucht die een baan rond de Aarde beschreef uit het Mercury-programma. Dit was de eerste lancering die voor Europees publiek live via de satelliet te volgen was. Deze vlucht staat tevens bekend als "Sigma 7".
Missiedoel.
Deze capsule moest zesmaal rond de Aarde cirkelen, om de prestaties van het ontwerp te beoordelen. Verder ging men de gevolgen na van een langere ruimtevlucht op de astronaut, om te kunnen vergelijken met voorgaande kortere missies en simulatorvluchten. Ook het oordeel van de astronaut over de handelbaarheid van het ruimtevaartuig was van belang. Bovendien gold deze vlucht als test voor het wereldwijde ondersteunende Mercury-netwerk. Daarnaast waren verscheidene systemen verbeterd, wat eveneens om een oordeel vroeg. Wegens tijdgebrek en een technisch mankement (een lekkend brandstofventiel op 28 september) stelde NASA deze vlucht tot tweemaal toe uit. Oorspronkelijk zou "MA-8" al begin september omhoog gaan.
Bemanning.
De astronaut heette Walter Schirra. Hij zou de enige Amerikaan worden die zowel in de Mercury-, Gemini- als Apollocapsule vloog. Deze bijna veertigjarige testpiloot had ruime ervaring met negentig gevechtsmissies tijdens de Koreaanse Oorlog.
Technische wijzigingen.
De capsule onderging ten opzichte van voorgaande vluchten twee belangrijke technische wijzigingen. De eerste behelsde het gebruik van standregelraketjes met alleen lage stuwkracht op handbediening; dit bespaarde brandstof. Verder was "MA-8" uitgerust met twee extra antennes die op hoge frequentie een signaal uitzonden, om de verbinding met de grond gedurende de vlucht te verbeteren.
Gedurende 18 minuten tijdens de derde omloop en 118 minuten tijdens de vierde en vijfde was het vaartuig in vrije vlucht. Doel hiervan was onderzoek naar brandstofbesparende maatregelen. Dit wierp zijn vruchten af: op het tijdstip van terugkeer resteerde nog 78% van de brandstofvoorraad. Hierdoor kon Schirra het automatische terugkeersysteem benutten.
Wetenschappelijke experimenten.
Tijdens deze vlucht vonden vier experimenten plaats. Een daarvan vond plaats in zichtbaar licht en vergelijkbaar met de proef tijdens de twee voorafgaande vluchten. Verder werd een Hasselblad-camera met verscheidene filters uitgerust. De verkregen opnames vergeleek men met die van kunstmanen. Daarnaast ging men de ablatie van verscheidene materialen tijdens terugkeer in de dampkring na. Ten slotte werden flux en samenstelling van kosmische straling nagegaan middels stralingsgevoelige emulsies.
Vluchtverloop.
De "MA-8", met een massa van 1370 kg, werd gelanceerd op 3 oktober 1962 om 12.15 uur UTC vanaf platform LC-14 op Cape Canaveral met behulp van een Atlas-draagraket. Schirra's capsule bereikte een baan met een apogeum van 285 km, een perigeum van 153 km en een omlooptijd van 89 minuten. De inclinatie bedroeg 32,5° bij een excentriciteit van 0,01. Schirra bereikte een snelheid van 28.092 km/u en ondervond tijdens zijn vlucht geen noemenswaardige problemen. Hij corrigeerde een onverwacht rollen van de capsule en had moeite zijn ruimtepak op de juiste temperatuur in te stellen, maar verder verliep zijn vlucht eenvoudig.
Na zes baantjes landde "MA-8" dezelfde dag om 21.28 uur UTC op 440 km ten noordoosten van Midway in de Stille Oceaan na een vlucht van 9 uur, 13 minuten en 11 seconden. De capsule kwam neer op 32° 7' N en 174° 45' W, op slechts 8,2 km van het bergingsschip. Schirra legde gedurende zijn reis meer dan 230.000 km af.

</doc>
<doc id="19886" url="https://nl.wikipedia.org/wiki?curid=19886" title="Mercury MA-9">
Mercury MA-9

Mercury MA-9 was de zesde en laatste bemande ruimtevlucht in het kader van het Amerikaanse Mercury-programma. De capsule genaamd Faith 7 met aan boord Gordon Cooper werd gelanceerd met een Atlas-raket, en maakte 22 omwentelingen om de aarde. Tijdens de laatste omwentelingen viel een aantal instrumenten uit en er trad kortsluiting op. Cooper slaagde er echter in om een perfecte landing uit te voeren. Deze vlucht duurde ruim 2 dagen en 10 uur, de andere Mercury-vluchten duurden nooit langer dan 10 uur. 
vluchtgegevens:

</doc>
<doc id="19889" url="https://nl.wikipedia.org/wiki?curid=19889" title="Vaporware">
Vaporware

Vaporware is computersoftware, computerhardware of een ander elektronicaproduct dat is aangekondigd, maar niet verkrijgbaar is. Meestal wordt er wel aan gewerkt, maar het staat dan nog niet vast wanneer en óf het product op de markt komt.
De term wordt gebruikt om scepsis uit te drukken of het ooit tot een leverbaar en bruikbaar product zal komen, en om twijfel uit te drukken over de waarde van de vergelijking van het aangekondigde product met een al bestaand en werkend product.

</doc>
<doc id="19890" url="https://nl.wikipedia.org/wiki?curid=19890" title="Amsterdamse School (bouwstijl)">
Amsterdamse School (bouwstijl)

De Amsterdamse School is een stijl in de bouwkunst, te plaatsen in de periode van de moderne bouwkunst, waartoe ook onder meer De Stijl, het nieuwe bouwen, de Chicago School en het expressionisme gerekend worden, die als reactie op de zogenaamde neostijlen te zien zijn.
De Amsterdamse School kenmerkt zich door gebruik van expressieve en fantastische vormen, verwant aan het expressionisme. Ze is in zekere zin ook een reactie op het rationele werk van H.P. Berlage en dan in het bijzonder op de Beurs van Berlage (1898-1903), die dus uitdrukkelijk niet tot de Amsterdamse School behoort maar gezien kan worden als het begin van het Nederlandse traditionalisme. Ook kan de ontwikkeling verklaard worden uit de overgang van Nieuwe Kunst en de buitenlandse varianten als jugendstil en art nouveau naar wat later – zeker wat betreft de decoratieve kunsten ook wel tot de art deco wordt gerekend. In 1916 bekritiseerde Michel de Klerk de werkmethodiek van Berlage en beschreef daarmee indirect op welke manier de beweging zich hiervan distantieerde.
Voornaamste architecten.
De belangrijkste architecten van de Amsterdamse School waren Joan van der Meij, Michel de Klerk en Piet Kramer, die allen gewerkt hebben op het bureau van Eduard Cuypers in Amsterdam. Joan van der Meij won in 1906 vier jaren achtereen de Prix de Rome, wat hem in staat stelde langdurig te reizen langs de hoogtepunten van de Europese architectuur. Zijn verslagen en tekeningen maakten grote indruk op de commissie van de Prix de Rome. Dit resulteerde in zijn aanstelling als stadsarchitect van Amsterdam en de opdracht van het Scheepvaarthuis te Amsterdam.
In 1910 verzamelde Van der Meij getalenteerde gelijkgezinden om zich heen om de grote klus van het Scheepvaarthuis vorm te geven en uit te voeren, waaronder zijn oude collegae De Klerk en Kramer. Ook veel andere architecten die later tot andere richtingen gerekend worden begonnen in de trant van de Amsterdamse School te bouwen, zoals J.B. van Loghem. Zij gaven samen invulling aan het uitbreidingsplan voor Amsterdam van Hendrik Berlage uit 1915. De Amsterdamse School werd een diverse, speelse stijl door de individuele inbreng van een grote groep architecten die zich conformeerden aan de gemeenschappelijke kenmerken van plastische gevels in baksteen, stilistische deurpartijen, grillige kozijnvormen met meerdere horizontale roeden en glas-in-lood ramen.
In 1925 werd op de wereldtentoonstelling in Parijs het Nederlands Paviljoen in Amsterdamse Schoolarchitectuur uitgevoerd naar een ontwerp van Jan Frederik Staal. Ook de inrichting van dit paviljoen was geheel in de stijl van de nieuwe kunst waaronder ook de Amsterdamse School nog werd gerekend. Ook de architect Jan Gratama heeft gebouwen in de Amsterdamse Schoolstijl gebouwd en was de eerste bouwkundige die deze term gebruikt heeft. 
Voor de Olympische Zomerspelen van 1928 werd het Olympisch Park met het Olympisch stadion in Amsterdamse Schoolstijl gebouwd naar het ontwerp van Jan Wils. Voor de verwachte influx van toeristen ontwierp Gerrit Jan Rutgers het Grand Hotel Centraal, toendertijd het grootste en meest luxe hotel van Nederland. 
Ondanks de grootscheepse vernieling van cultureel erfgoed in de jaren '70 en '80 van de 20e eeuw zijn meerdere topstukken uit de Amsterdamse School bewaard gebleven. Dankzij grondige restauratie zijn het Scheepvaarthuis, het Olympisch Stadion, het City Theater, De Dageraad, het Schip, De Bazel, de Jeruzalemkerk en tal van andere belangrijke exponenten nog steeds te bewonderen en in gebruik.
Daarnaast sieren veel publieke werken in Amsterdamse Schoolstijl nog steeds het straatbeeld, denk hierbij aan de door Joan van der Meij ontworpen openbare plaskrul, transformatorzuil en eerste brug als overkluizing van de Lijnsbaansgracht die het Leidseplein doorkruiste.
Van der Meij gaf Piet Kramer later zijn functie van bruggenbouwer. Kramer was uiteindelijk verantwoordelijk voor circa 200 Amsterdamse bruggen, waaronder als schoolvoorbeeld de Leidsebrug en de naar hemzelf genoemde P.L Kramerbrug.
Kenmerken.
Kenmerkend voor de Amsterdamse School is het gebruik van veel baksteen en het toepassen van versieringen in de gevels, in baksteen of gebeeldhouwd natuursteen. De vaak plastische gevels zijn meestal gevuld met laddervensters en worden bekroond met steile daken en soms met torentjes versierd. Het plastische karakter en de soms zelfs symbolisch aangebrachte draagconstructie veroorzaakten soms problemen bij het aanbrengen van de werkelijke draagconstructie.
Hendrik Wijdeveld gaf destijds de volgende omschrijving:
Gebouwen uit de Amsterdamse Schoolperiode zijn met name grote (sociale) woningbouwprojecten, scholen en enkele utilitaire werken. Door de plastische gevels en de speelse indeling hiervan is er binnen deze stijl zelden sprake van massiviteit in de gebouwen. Zij zijn wel groot, maar ogen toch menselijk.
Het expressionisme van de Amsterdamse School was de tegenpool van het nieuwe bouwen.
"Wendingen".
Een belangrijke rol binnen de Amsterdamse School speelde het maandblad "Wendingen". Toch werd niet uitsluitend architectuur getoond die nu tot de Amsterdams School te rekenen valt. Zo werd ook een van de boegbeelden van het Nieuwe Bouwen, de Van Nellefabriek te Rotterdam, uitgebreid afgebeeld. Het blad ontstond in januari 1918 op initiatief van enkele leden van het genootschap Architectura et Amicitia, een vereniging van architecten, beeldend kunstenaars, bouwkundigen et cetera, die, in tegenstelling tot het meer vaktechnische "Bouwkundig Weekblad", meer aandacht wilden besteden aan de volgens hen verwaarloosde esthetische aspecten van de architectuur.
Een van de oprichters was Hendrik Wijdeveld, die tot 1925 de leiding had en tevens de typografie verzorgde, totdat het blad eind 1931 werd opgeheven. Erg veel zorg werd besteed aan typografie en vormgeving. Het ontwerp voor het vierkante omslag werd steeds door een andere kunstenaar verzorgd. De redactie wisselde vaak van leden. In de eerste redactie zaten onder anderen C.J. Blaauw, Piet Kramer, Mathieu Lauweriks en Richard Roland Holst.
"Wendingen" was geenszins alleen een architectuurtijdschrift. Er werd aandacht besteed aan vele vormen van kunst, zoals bouwsculptuur, uitheemse kunstuitingen, muurschilderingen, vroeg-Italiaanse schilderkunst, boekverluchting, affiches, toneel en dans, maskers, marionetten, interieurs, grafiek en schelpen. Ook beperkte het blad zich niet tot de Amsterdamse School: verschillende stromingen in binnen- en buitenland kregen ruimschoots aandacht.
Voorbeelden.
De grootste concentratie van Amsterdamse School-gebouwen vindt men in Amsterdam, zoals het Plan Zuid naar ontwerp van Berlage, het Scheepvaarthuis van J.M. van der Meij, de woningbouw in de Spaarndammerbuurt van Michel de Klerk en schoolgebouwen van onder andere Cornelis Kruyswijk en Nicolaas Lansdorp. Ook in Plan West zijn diverse uitingen van deze stijl aan te treffen. In Tuindorp Oostzaan en Tuindorp Nieuwendam in Amsterdam-Noord manifesteert de Amsterdamse School zich in een landelijke variant van onder andere Berend Tobia Boeyinga. Een voorbeeld daarvan is Vogeldorp. Boeyinga bouwde ook een aantal gereformeerde kerken in deze stijl.
In Amsterdam zijn ook veel bruggen uitgevoerd in de stijl van de Amsterdamse School. Veel van deze Amsterdamse bruggen zijn ontworpen door Piet Kramer.
Sinds 2001 is in een woningblok van Michel de Klerk aan het Spaarndammerplantsoen op nr. 140 Museum Het Schip gevestigd, waarin veel informatie te vinden is over de Amsterdamse School. Hier is ook een collectie Amsterdams straatmeubilair in de stijl van de Amsterdamse School te bezichtigen. Een dependance bevindt zich in het complex De Dageraad in Amsterdam-Zuid.
Honderd jaar Amsterdamse School.
In 2016 werd het eeuwfeest gevierd van de Amsterdamse School. Het Scheepvaarthuis, beschouwd als eerste hoogtepunt van deze stijl, gebouwd in 1916, bestond honderd jaar. Gedurende 2016 werden diverse activiteiten georganiseerd om aandacht te schenken aan dit jubileum.
Buiten Amsterdam.
Ook buiten Amsterdam werd in de stijl van de Amsterdamse School gebouwd. Dit is onder meer te zien aan gebouwen van Willem Dudok in Hilversum, Park Meerwijk in Bergen (Noord-Holland) (Jan Frederik Staal, Cornelis Blaauw met het Schip van Blaauw in Wageningen, Piet Kramer, Margaret Staal-Kropholler, Ad van der Steur in Rotterdam, Guillaume la Croix), en het werk van Siebe Jan Bouma en Egbert Reitsma in Groningen.
In de stad en provincie Groningen waren diverse architecten actief. Anders dan in andere middelgrote steden, waar het vaak een eenling was die er de Amsterdamse School op de kaart zette, waren het in Groningen meerdere namen die gezamenlijk de beweging vorm gaven. Lucas Drewes, Jan Kuiler, Berend Jager, Willem Reitsema, Egbert Reitsma, Siebe Jan Bouma, Evert van Linge, Jo Boer, Albert Wiersema, Evert Rozema en Kornelius Westerman zijn enkele Groninger architecten.
In de Overijsselse plaats Kuinre is de watertoren gedeeltelijk in deze stijl gebouwd. De Bijenkorf in Den Haag van Piet Kramer uit 1924-1926 wordt beschouwd als het laatste grote voorbeeld van deze stijl.
Amsterdamse School in andere toepassingen.
Niet alleen de architectuur was stijlbepalend voor de Amsterdamse School maar ook in andere toepassingen werd deze stijl gebruikt. Bekende ontwerpers zoals W. Retera Wzn, J.J. Zijffers, K.P.C. de Bazel, Paul Bromberg en Anton Kurvers ontwierpen ook meubelen, zoals tafels, stoelen, fauteuils, klokken, lampen, behang, boekbanden en textiel. Een belangrijk verkoopadres voor sommige van de genoemde producten was Metz &amp; Co in Amsterdam.
Straatmeubilair in Amsterdam.
Verschillende soorten straatmeubilair in de gemeente Amsterdam zijn ontworpen in de stijl van de Amsterdamse school, veel hiervan sinds 1918 door Pieter Lucas Marnette, zoals de staande blauwe Gemeentegiro-bus, brandmeldpalen (de 'rode wachter') en lantaarnpalen (de 'frontsoldaat'). Van de elektrische verdeelkasten en splitskasten staat er nog een groot aantal verspreid door Amsterdam: deze zijn gedurende zeker dertig jaar in nagenoeg dezelfde vorm geplaatst. De hangende brievenbussen van de Gemeentegiro werden ontworpen door Anton Kurvers. Een collectie straatmeubilair in de stijl van de Amsterdamse School is te bezichtigen bij Museum Het Schip aan het Spaarndammerplantsoen.
Een aantal bouwwerken van de Amsterdamse school.
Amsterdam-Noord.
"Tuindorp Nieuwendam"
"Tuindorp Oostzaan"
Amsterdam-West.
"Spaarndammerbuurt"
Amsterdam-Zuid.
"De Pijp"
"Rivierenbuurt"
Bergen (Noord-Holland).
"Park Meerwijk"

</doc>
<doc id="19892" url="https://nl.wikipedia.org/wiki?curid=19892" title="Creswell Crags">
Creswell Crags

Creswell Crags is een Britse kalksteenkloof op de grens van Derbyshire en Nottinghamshire. Het gebied is een belangrijke archeologische vindplaats.
In april 2003 is in Nottinghamshire een laatpaleolithische rotstekening aan het licht gebracht, in de site van Creswell Crags. Het gaat om een soort wilde geit met opstaande hoorns.
Naast de paardekop in de grot van Robin Hood en de antropomorfe sculptuur in de grot van Pin Hole behoort Creswell Crags tot de enige tot nu bekende Britse paleolithische vindplaatsen met figuratieve rotstekeningen.

</doc>
