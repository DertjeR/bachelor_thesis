<doc id="21893" url="https://nl.wikipedia.org/wiki?curid=21893" title="Beemster">
Beemster

De Beemster () is een droogmakerij (polder) en voormalige gemeente in de Nederlandse provincie Noord-Holland. De gemeente had een oppervlakte van 72,08 km² (waarvan 2,80 km² water). 
Binnen de Beemster liggen de dorpen Middenbeemster, Noordbeemster, Westbeemster en Zuidoostbeemster, alsmede de buurtschappen Halfweg en Klaterbuurt.
De gemeente Beemster is sinds 1 januari 2022 opgeheven en gefuseerd met de gemeente Purmerend, waartoe op 9 januari 2018 was besloten.
De voormalige gemeente Beemster maakte deel uit van de Vervoerregio Amsterdam en maakt hier sinds de fusie met Purmerend nog steeds deel vanuit, aangezien Purmerend hier ook onder valt.
De polder, die in 1612 droogviel, werd in 1999 op de UNESCO-Werelderfgoedlijst geplaatst.
Geschiedenis.
Rond het jaar 800 was het gebied, dat nu de gemeente Beemster vormt, bedekt met veen. Beemster is afgeleid van Bamestra, de naam van een riviertje in het gebied. Ontginning van het veen door de mens in combinatie met stormvloeden leidde ertoe dat dit riviertje in de periode 1150-1250 uitgroeide tot een binnenzee, een meer dat in open verbinding stond met de Zuiderzee en door de Where met de Purmer. De Beemster stond via het Spijkerboorsgat in verbinding met het Starnmeer en werd in het westen begrensd door het Schermereiland. Aan het meer lagen Purmerend, De Rijp, Oosthuizen, Beets en Hobrede.
In 1607 werd door de Staten van Holland en West-Friesland aan enkele burgemeesters (van onder andere Amsterdam) en een aantal aanzienlijke kooplieden, waaronder Willem Usselincx, Jacob Poppen en Dirck van Os, toestemming verleend om de Beemster droog te maken. Jan Adriaanszoon Leeghwater, timmerman en molenbouwer uit De Rijp, speelde daarbij een belangrijke rol als adviseur, opzichter en toezichthouder (met zeven anderen) op de molenbouw. Het is echter een misverstand dat Leeghwater belast is geweest met algehele leiding bij deze drooglegging.
Op 23 januari 1610, toen dit bijna gereed was, liep het meer weer vol als gevolg van een breuk in de Waterlandse Zeedijk (de Emerentiavloed of Pontiaansvloed). Men besloot toen om de ringdijk zo hoog te maken dat hij een meter boven het omringende land uitstak. Op 19 mei 1612 was de polder droog en was de huidige droogmakerij "De Beemster" een feit. Op dat moment stonden er 43 poldermolens. Uiteindelijk zijn er 50 molens nodig geweest om de droogmakerij te bemalen. Het land werd ingedeeld in rechthoekige kavels volgens een geometrisch patroon. De kavels werden verdeeld onder de investeerders. De kwaliteit van de landbouwgrond was dusdanig hoog dat het project destijds als een economisch succes gold, – de 'durf'investeerders van toen hadden hun geld er in een jaar uit – dit in tegenstelling tot bijvoorbeeld de hierna met enthousiasme aangevangen droogmakerijen zoals de Schermer of de Heerhugowaard.
Driehonderd jaar lang werd de polder drooggehouden met 50 poldermolens, eind negentiende eeuw werden zij vervangen door drie stoomgemalen en zijn de molens allemaal verdwenen. In de twintigste eeuw werden de stoomgemalen vervangen door twee elektrische gemalen.
De zuidelijke ringvaart is sinds 1825 onderdeel van het Noordhollandsch Kanaal.
Sinds 1960 is een ingrijpende verfijning van het ontwateringssysteem doorgevoerd. Het waterbeheer is thans zo nauwkeurig mogelijk afgestemd op de bestaande verschillen in hoogteligging, aard en gebruik van de landerijen; er kan ook rekening gehouden worden met veranderingen in het bodemgebruik.
Beschermd erfgoed.
Sinds 1999 staat de gehele droogmakerij Beemster op de UNESCO-Werelderfgoedlijst.
In de Beemster liggen vijf forten als onderdeel van de Stelling van Amsterdam, ook Werelderfgoed, waaronder het Fort bij Spijkerboor. Hier zijn dus twee Werelderfgoederen op één locatie gecombineerd.
Buitenplaatsen.
De Beemster telde in de Gouden Eeuw veel buitenplaatsen, gebouwd door rijke –vaak VOC- kooplieden. Als late echo van de Gouden Eeuw zijn in de Beemster nog steeds een aantal statige buitenplaatsen te vinden, zoals Boschrijk (ca. 1850) aan de Jisperweg, Mariënheuvel (ca. 1820) aan de Volgerweg en Rustenhove (ca. 1768) op de hoek van de Volgerweg en Middenweg, alle particulier bezit.
Stolpen.
Dankzij de vruchtbare grond heeft de Beemster zich tevens sterk ontwikkeld als agrarisch gebied. Kenmerkend voor de Beemster zijn dan ook de opvallende stolpboerderijen met hun piramidevormige daken, zoals de bekende stolpboerderij De Eenhoorn (ca. 1682).
Wonen.
Waar de stolpboerderijen vroeger een agrarische bedrijfsfunctie hadden, zijn deze panden steeds meer bewoond door welgestelde kopers met affiniteit met het landleven. De centrale ligging, ruimte en de symmetrische verkaveling trekken veel kopers van buiten naar de Beemster. Dit maakt dat de Beemster van een werkomgeving steeds meer een woonomgeving wordt.
De verwachting is dat tot 2025 de woningvoorraad met gemiddeld 200 woningen per jaar toeneemt, en daarna tot 2029 met gemiddeld 100 woningen per jaar. Uiteindelijk zou dat dan leiden tot ongeveer 5700 woningen en 14.000 inwoners in 2034, tegenover 4100 woningen en 10.000 inwoners nu. Vrijwel de gehele verwachte bevolkingsgroei zal worden gerealiseerd in Middenbeemster (ongeveer 1200 inwoners erbij tot 2034) en Zuidoostbeemster (ongeveer 2700 inwoners erbij tot 2034).
Recreatie.
De Beemster kent diverse faciliteiten, waaronder een 9 holes golfbaan aan de Volgerweg. Aan de kruising Volgerweg / Nekkerweg is het daar aanwezige Fort aan de Nekkerweg verbouwd tot healthcenter met hotelfaciliteiten.
Buurten.
Naast de vier dorpen en de twee grotere buurtschappen bestond en bestaat de Beemster ook uit diverse buurten. Deze droegen/dragen namen als "Assumerbuurt", "Ons Hoekje", "de Blikken Schel", "het Eiland", "de Witte Kan", "KEO", "Nooitgedacht" en "de Vlooijenkriek". Veel van deze buurten ontstonden als groepjes arbeiderswoningen. Deze woningen kenden veelal luiken voor de ramen en de bedsteden waren per woning boven elkaar geplaatst in één kamer. In de woningen woonden de werklui die op de boerderijen werkten. De werklui kwamen overal vandaan, zelfs uit het buitenland, zoals Duitsland. Maar ook kwam een deel gewoon uit de omgeving. Bekend feit is dat de meeste werklui door het gras naar de boerderij liepen in plaats van via de verharde en onverharde wegen, want dan sleten de klompen veel minder.
Cultuur.
Monumenten.
In de polder zijn er een aantal provinciale monumenten, zie:
Plaatsen in de polder.
Topografie.
"Topografisch kaartbeeld van de droogmakerij Beemster"
Plaatsen binnen de polder.
Dorpen:
De grotere buurtschappen:
De kleinere buurtschappen annex buurten:
De Beemster kent verder een groot aantal buurtverenigingen, die als een buurtgemeenschap werken. Diverse zijn vernoemd naar de eigenlijke buurten die binnen de Beemster zijn gelegen. Een aantal zijn ook vernoemd naar gebiedsduidingen, zoals Het Buiten Westen (waarmee men het gebied ten westen van de plaats Westbeemster duidt).
Zetelverdeling gemeenteraad.
De gemeenteraad van de gemeente Beemster bestond uit 13 zetels. Hieronder staat de samenstelling van de gemeenteraad sinds 1982:
De waarnemend burgemeester van 1 april 2020 t/m 31 december 2021 was Karen Heerschop.
Stedenband.
De gemeente Beemster heeft van juni 1992 tot maart 2016 een stedenband gehad met de Tsjechische gemeente Studená.
Gemeentelijke herindeling met Purmerend.
De gemeenteraad van Beemster besloot op 9 januari 2018 om te gaan fuseren met de gemeente Purmerend. De colleges van Beemster en Purmerend hebben vervolgens op 4 september 2018 een bestuurlijk akkoord gesloten om per 1 januari 2022 te fuseren door middel van een gemeentelijke herindeling. De raad van Purmerend stemde op 27 september 2018 in met de voorgenomen fusie. Burgemeester Joyce van Beek heeft op 17 december 2019 haar vertrek aangekondigd per 1 april 2020 om een opvolger het fusieproces te laten afronden.
Op 27 februari 2020 hebben de gemeenteraden van Beemster en Purmerend het herindelingsadvies vastgesteld. De definitieve zienswijze en het herindelingsadvies zijn in juni 2020 door Gedeputeerde Staten vastgesteld en vervolgens toegezonden aan de minister van Binnenlandse Zaken en Koninkrijksrelaties. Het desbetreffend wetsvoorstel is op 11 februari 2021 aangenomen door de Tweede Kamer en op 25 mei 2021 door de Eerste Kamer.

</doc>
<doc id="21894" url="https://nl.wikipedia.org/wiki?curid=21894" title="Bennebroek">
Bennebroek

Bennebroek () is een plaats en voormalige gemeente in de Nederlandse provincie Noord-Holland. Bennebroek is sinds 1 januari 2009 onderdeel van de gemeente Bloemendaal.
Voormalige gemeente.
De gemeente Bennebroek was al langere tijd op zoek naar een fusiepartner. Op 29 maart 2007 is definitief door de gemeenteraden van Bennebroek en Bloemendaal besloten om per 1 januari 2009 te fuseren tot één gemeente. De naam van de 'fusiegemeente' is Bloemendaal.
De voormalige gemeente telde in 2006 5145 inwoners en had een oppervlakte van 1,75 km². Bennebroek was de enige kern in de gemeente.
Geschiedenis.
Het oorspronkelijke gebied Bennebroek strekte zich rond 1300 uit van Hillegom tot voorbij de huidige Gedempte Oude Gracht in Haarlem en werd aan de westzijde begrensd door wat nu de Heemsteedse Binnenweg is. Dit gebied viel grotendeels onder de belening aan de Heer van Heemstede. Edelman Jan Scheven van Bennebroek bouwde zich een kasteel op de hoek van de Gedempte Oude Gracht en het Spaarne, buiten de verse stadsmuren van Haarlem. Deze in 1245 van stadsrechten voorziene plaats wil echter toch wel graag kunnen blijven uitbreiden en de familie Scheven wordt weggekocht; zij vertrekt en vestigt zich te Leiderdorp.
Het gebied dat bedoeld wordt met Bennebroek krimpt in de daaropvolgende eeuwen. Vlak voor 1653 is de Princebuurt min of meer het centrum. Tot 1653 behoort Bennebroek dan nog bij de ambachtsheerlijkheid Heemstede. Na het overlijden van Adriaan Pauw blijkt deze zijn nalatenschap goed geregeld te hebben. De Staten van Holland geven al in hetzelfde jaar toestemming voor de afscheiding van Bennebroek, dat wordt toegewezen aan zijn jongste, gelijknamige zoon.
Bennebroek dateert als afzonderlijke rechts- en bestuurskring dus van 1653. Het omvat niet het oude Bennebroek, waarvan een groot deel bij Heemstede werd gevoegd, terwijl al het Bennebroeks gebied ten westen van de Glipperweg van Heemstede werd afgenomen.
Per 1 januari 2009 hield de gemeente Bennebroek op te bestaan. Bennebroek maakt vanaf die datum deel uit van de gemeente Bloemendaal.
Wijken.
Bennebroek omvat de volgende wijken: villawijk Bijweg, Leidsevaart, Bloemhof, Oude Kern, Bennebroek, villawijk Het Duin, Vogelenzang Psychiatrisch Ziekenhuis en Meerwijk.
Trivia.
Bennebroek heeft afgerond een totale oppervlakte van 181 hectare, waarvan 176 ha. land en 5 ha. water (100 hectare is 1 km2).
De gemiddelde dichtheid van adressen is 818 adressen per km2.
De gemiddelde woningwaarde in Bennebroek is tussen 2013 en 2022 met €153.000 toegenomen van €362.000 tot €515.000 (dat is 42%).

</doc>
<doc id="21896" url="https://nl.wikipedia.org/wiki?curid=21896" title="Bergen (Noord-Holland)">
Bergen (Noord-Holland)

Bergen () is een dorp en gemeente in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 119,85 km² (waarvan 22,70 km² water). De gemeente maakt deel uit van de samenwerkingsregio Kennemerland.
De gemeente is een populaire toeristenbestemming, vooral vanwege het strand en de badplaatsen langs de Noordzeekust.
Bergen.
Sinds ongeveer 1900 is Bergen een kunstenaarsdorp dat veel schilders, schrijvers en architecten aantrekt. Het Museum Kranenburgh in Bergen toonde onder andere een verzameling kunstwerken van deze Bergense School. De villawijk Park Meerwijk werd tussen 1915 en 1918 geheel in de stijl van de Amsterdamse School gebouwd. Aan de Buerweg hebben vooraanstaande kunstenaars gewoond. Er zijn in de zomermaanden op donderdag en vrijdag kunstmarkten rondom de Ruïnekerk, er zijn muziekfestivals (de Holland Music Sessions in augustus, Jazz &amp; Sail in het eerste weekend van september), en de Kunst10daagse die elk jaar in oktober tienduizenden bezoekers trekt.
In Bergen staat ook het voormalige woonhuis van Adriaan Roland Holst (1888-1976), de "Prins der Dichters". Hij woonde er, met enkele onderbrekingen, van 1918 tot zijn dood in 1976. Sinds 2002 wordt het "A. Roland Holsthuis" aan de Nesdijk bij toerbeurt bewoond door schrijvers en dichters, die er vaak de laatste hand leggen aan nieuw werk.
Bij Bergen staan twee poldermolens, de ene staat aan de Meerweg en de andere aan de Voert. Die aan de Meerweg is de Damlandermolen uit omstreeks 1700. De andere molen staat in het buitengebied van Bergen, in de Philisteinse polder ter hoogte van Het Woud. De molen draagt de naam "Philisteinse Molen" en dateert uit 1898.
Gemeente.
Andere bezienswaardigheden in de gemeente Bergen zijn onder andere Kasteel Egmond met Slotkapel, standbeeld van Lamoraal van Egmont en bezoekerscentrum Huys Egmont, de kunstgaleries, de architectuur van het Nieuwe Bouwen, het Zeeaquarium (Bergen aan Zee) en de historische musea (Bergen) en het (Egmond aan Zee). Op de eerste woensdag van augustus is in Bergen de traditionele Lichtjesavond, waarbij de inwoners hun tuinen versieren met lampjes.
Ten noorden van het dorp Bergen liggen de Schoorlse Duinen die in het zuiden aansluiten op het Noordhollands Duinreservaat. Dit uitgestrekte natuurgebied heeft de hoogste en breedste duinen van Nederland. Op sommige plaatsen zijn de duinen wel vijf kilometer breed. Midden in het gebied ligt De Kerf, een uniek brakwatergebied dat ontstaan is nadat in 1997 een opening in de duinenrij werd gegraven, zodat het zeewater bij hoogtij naar binnen kan stromen.
Het gemeentehuis van Bergen bevindt zich buiten de gemeente, in het naburige Alkmaar.
Overige plaatsen binnen de gemeente.
Dorpen/gehuchten:
Badplaatsen (die geen woonkern vormen) :
Buurtschappen:
De drie plaatsen met de naam Egmond worden samen ook wel 'Egmond' en 'De Egmonden' genoemd. "Derp" is in de volksmond de naam voor Egmond aan Zee, "De Hoef" is de naam voor Egmond aan den Hoef, "Akeloren" is de naam voor Egmond-Binnen. De inwoners worden respectievelijk "derpers", "hoevers" en "binders" genoemd.
Geschiedenis.
Bergen wordt al vermeld in stukken uit midden 10e eeuw. Maar de naam betrof toen alleen een buurschap rond een kerk, waar tegenwoordig de Ruïnekerk staat. Om Bergen heen lagen buurschappen, die nu deel uitmaken van het dorp: Westdorp, Oostdorp, Oudburgh en het latere Saenegheest/Zanegeest, Zanegeest is het enige dat nu nog als buurschap wordt geduid, tot halverwege de twintigste eeuw was dat ook het geval met Oostdorp, totdat dit werd uitgebreid met de wijk Tuindorp.
Zanegeest ontleent volgens velen zijn plaatsnaam aan het eucharistische "Mirakel van Bergen" van 1421, waarbij (volgens de legende) tijdens de beruchte Sint-Elisabethsvloed de kerkinventaris van de verdronken kerk van Petten veilig aanspoelde en het zeewater dat in het aangespoelde tabernakel was gedrongen later veranderd bleek te zijn in geronnen bloed. De plek waar de inventaris aanspoelde heette sindsdien "Sacramentsdijk" (nu Zakedijk) en er werd een kapel ter ere van het Allerheiligste Sacrament gebouwd die echter in de Tachtigjarige Oorlog door de protestantse Staatse troepen werd verwoest. Toch werd er tot midden jaren 1960 in mei een stille ommegang georganiseerd om dit wonder te gedenken. Dit gebruik is begin 21e eeuw nieuw leven ingeblazen.
De Ruïnekerk werd in de 15e eeuw gebouwd op de plek van een oudere kerk. In de Middeleeuwen was het de grootste kerk van de provincie Noord-Holland. In 1574, tijdens de Tachtigjarige Oorlog, werd de kerk geplunderd en afgebrand. De kerk werd echter later weer gedeeltelijk herbouwd.
In 1799, tijdens de Tweede Coalitieoorlog tegen revolutionair Frankrijk, viel een Brits-Russisch leger de huidige provincie Noord-Holland binnen. Bij Bergen vond op 19 september een veldslag plaats (de Slag bij Bergen) waarbij de geallieerden werden verslagen door de Franse-Bataafse troepen. Het Russisch Monument in Bergen herinnert aan de veldslag. De Slag bij Alkmaar op 2 oktober 1799 vond ook voornamelijk plaats bij Bergen en wordt daarom ook wel de Tweede Slag bij Bergen genoemd.
Van 1905 tot 1955 reed de tramlijn Alkmaar - Bergen aan Zee. Een stoomlocomotief van deze lijn, NS 7742 met de bijnaam "Bello", stond van 1960 tot 1978 midden in het dorp opgesteld als statisch monument. Daarna werd de locomotief gerestaureerd en weer rijvaardig gemaakt bij de Museumstoomtram Hoorn-Medemblik.
Duinbrand.
Op 14 april 2010 brak in de duinen tussen Schoorl, Bergen en Bergen aan Zee een duinbrand uit. Door de noordoostelijke wind met windkracht 4-5 werd het vuur richting Bergen aan Zee gedreven en bedreigde het dorp. De bebouwde kom werd daarom verplicht geëvacueerd. De vierhonderd inwoners van Bergen aan Zee werden ondergebracht in het nabijgelegen sportcentrum De Beeck. In 2009 waren er ook verschillende grote branden in deze buurt. Deze eerdere branden waren waarschijnlijk aangestoken, het is niet zeker of de brand van april 2010 ook is aangestoken.
Bergense School.
De Bergense School (of School van Bergen) is een groep schilders die in het begin van de twintigste eeuw in deze plaats woonden en werkten. Zij werden sterk beïnvloed door het expressionisme (kubisme) van de Franse schilder Henri Le Fauconnier (die gedurende de Eerste Wereldoorlog in Nederland verbleef). Leden waren o.a. Conrad Kickert, Leo Gestel, Piet en Matthieu Wiegman, Dirk Filarski, Arnout Colnot, Piet van Wijngaerdt, Hendrik Chabot, Herman Kruijder, Charley Toorop, Ali Goubitz en Jan van Herwijnen.
De Bergense School is als een overgang te beschouwen van het late impressionisme naar het expressionisme. Voor de invoering van de moderne richtingen in de schilderkunst in Nederland heeft zij belangrijk werk gedaan.
Cultuur.
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Monumenten.
In de gemeente zijn er een aantal rijksmonumenten en oorlogsmonumenten, zie:
Beschermde gezichten in de gemeente.
In de gemeente bevinden zich de volgende beschermde dorpsgezichten:
Politiek.
Sinds 2018 heeft de gemeenteraad van Bergen 21 zetels. De samenstelling van de gemeenteraad is als volgt:
De gemeente Bergen was op 19 juni 2019 onderwerp van het tv-programma "Opstandelingen: Boze Bergers" van BNNVARA op NPO 2, waarin inwoners van Bergen aan het woord komen die de gemeente laakbaar handelen verwijten en waarin burgemeester Hafkamp daar weerwoord op biedt.
Bekende Bergenaren.
Chronologisch naar geboortejaar

</doc>
<doc id="21897" url="https://nl.wikipedia.org/wiki?curid=21897" title="Beverwijk">
Beverwijk

Beverwijk () is een stad en gemeente in Midden-Kennemerland in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 19,60 km² (waarvan 1,78 km² water). De gemeente maakt deel uit van de samenwerkingsregio IJmond.
De gemeente bestaat uit de stad Beverwijk en het dorp Wijk aan Zee (en het voormalige tuindersdorp Wijk aan Duin).
De plaats is bekend om De Bazaar (ook wel Zwarte Markt genoemd), de grootste overdekte markt van Europa. Ook is in Beverwijk een brandwondencentrum gevestigd, in het Rode Kruis Ziekenhuis. Beverwijk had de eerste meubelboulevard van Nederland.
De belangrijkste industrie in de omgeving wordt gevormd door de hoogovens van Tata Steel Europe, gevestigd ten zuiden van Beverwijk in Velsen-Noord.
Naam.
De naam Beverwijk heeft niets met knaagdieren te maken. Er zijn twee lezingen over de verklaring van de naamgeving. De eerste lezing is dat de naam Beverwijk een verbastering is van "Bedevaartswijk". De stad was een plek voor pelgrimage ter ere van Agatha. De tweede lezing is dat de naam Beverwijk zijn oorsprong vindt in de naam Beverhem. "Bever" is een naam van een Germaanse man en de toevoeging -hem betekent zoveel als "woning of nederzetting van".
De plaatsnaam Beverhem wordt genoemd in de goederenlijst die hoort bij het Cartularium van de Utrechtse bisschop Radboud. Het document met de goederenlijst is opgesteld in de periode 896-953 n.Chr.. Met behulp van de lijst claimde de bisschop van Utrecht rechten op goederen uit de periode van vóór circa 857/8 n.Chr.. Dit is voor het moment waarop de Deen Rorik, een Noorman of Viking, de macht kreeg over onder meer Kennemerland. Rorik werd opgevolgd door Godfried, die in 885 werd vermoord. Daarmee kwam een einde aan de Noormannenperiode in Kennemerland. De bisschop keerde terug in Utrecht en stelde zijn lijst op.
In de 10e eeuw moet een groot deel van het grondgebied te Beverwijk (het kroondomein) in handen zijn gekomen van de abdij van Egmond. Van schenkingen is weinig terug te vinden en het omvangrijke bezit blijkt uit een kaart (ca. 1540) en de administratie van de abdij. In de 10e eeuw moet de abdij van Egmond en/of de bisschop van Utrecht de naam van het kerkdorp aan Sint-Agatha hebben gewijd. Het hernoemen van plaatsnamen, waarbij christelijke namen werden ingevoerd, gebeurde ook elders. Met de naamswijziging verdween niet altijd de naam die in de volksmond werd gebruikt.
In de tweede helft van de 13e eeuw is aan de oever van "de" Meer, nabij het kerkdorp Sint-Aagtenkerk, een handelswijk ontstaan, die Wijc werd genoemd. Deze naam werd in korte tijd de naam voor het hele ambacht dat reikte van de Meer tot aan de Noordzee. In de volksmond is de naam Beverhem blijven voortbestaan, waarbij in 1276 voor het eerst op schrift de toevoeging -hem is vervangen door -wijk en de naam Beverwijk is ontstaan.
Geschiedenis.
Middeleeuwen.
Beverwijk kreeg in 1276 het marktrecht, verleend door Graaf Floris V van Holland.
Graaf Jan I van Holland verleende op 11 november 1298 een reeks stadsrechten. De oorkonde of stadskeur bevat bepalingen over bestuur en regelgeving, handhaving van de openbare orde, de rechtspraak, het erfrecht, het verbintenissenrecht, de economie en de verplichtingen van de burgers tegenover de stadsheer en elkaar.
Met de stadskeur werden de handelsnederzetting aan het meer en het kerkdorp Sint-Aagtenkerk ("Agathenkerka") binnen één bestuursgebied samengebracht en ontwikkelde zich tot de stad Beverwijk. Het gebied van de stad werd daarmee afgescheiden van het ambacht Wijk ("Wiic")
In 1536 verkoopt Karel V, Keizer van het Roomse Rijk aan de raadsheer in het Hof van Holland, Gheryt van Assendelft, het klerk-, bode- en schoutambacht van Beverwijk voor een som van vijfhonderd en twintig ponden.
Het kerkdorp Sint-Aagtenkerke was in de Middeleeuwen een doel voor pelgrims, omdat de heilige Agatha hier zou zijn verschenen aan een maagd uit Velsen, die op de vlucht was voor Rorik, een Noorman en hertog van Kennemerland. Op de plaats waar de heilige Agatha verscheen, bevond zich dan al enige tijd een houten kerk of kapel. De heilige Agatha komt regelmatig terug in het huidige Beverwijk. Verwijzingen zijn onder andere de Heilige Agathakerk, het Sint-Aagtendorp (woonwijk), de Sint-Aagtendijk en voorheen De Aagtenhal (sporthal). Daarnaast is het brandwondencentrum in Beverwijk goed op zijn plaats want Sint-Agatha is de patroonheilige van brandwonden.
In de middeleeuwen bevonden zich een aantal kastelen in Beverwijk, onder andere Kasteel Ter Wijc, Kasteel Banjaert, en Kasteel Adrichem.
Vroegmoderne tijd.
In 1575 wordt de bestaande kerk vervangen door een nieuw gebouw, inclusief kerktoren. De kerktoren staat tegenwoordig bekend als "Wijkertoren", de kerk als Grote Kerk. De Wijkertoren is kenmerkend voor de skyline van Beverwijk.
Kooplieden uit Amsterdam bouwden in de 17e eeuw in de aantrekkelijke duinomgeving hun buitenstadse optrekjes. Voorbeelden hiervan zijn Huize Westerhout, Huize Akerendam en Huize Scheybeeck. De twee laatstgenoemde stonden aan de rand van het Wijkermeer. In die tijd wordt de stad omgeven door het dorp Heemskerk (noordelijk), het dorp Wijk aan Zee en Duin (westelijk), de kern Breesaap (zuidelijk) en het Wijkermeer (oostelijk). Het landschap bestaat voornamelijk uit duingebied.
In 1800 wordt de Linie van Beverwijk aangelegd, na de Slag bij Castricum in 1799. Deze militaire verdedigingslinie complementeerde een bestaande linie van Monnickendam, via Purmerend naar Beverwijk. De Linie van Beverwijk bestond uit een aantal lunetten, vaak met een gracht eromheen. Enkele van deze lunetten zijn bewaard gebleven, de meeste zijn nu verdwenen.
Moderne tijd.
In 1936 werden de gemeenten Wijk aan Zee en Duin en Beverwijk samengevoegd tot één gemeente. 'Wijk aan Duin' werd kort na de Tweede Wereldoorlog opgeslokt in het snelgroeiende Beverwijk, Wijk aan Zee bleef behouden als aparte kern.
De komst van de Koninklijke Hoogovens zorgde voor een ingrijpende verandering in de bevolking van de IJmond en her en der voor wat overenthousiaste verwachtingen. Zo bracht de gemeente Velsen een uitbreidingsplan uit voor een stad van 250.000 inwoners. Dit plan ging snel weer van tafel en in de jaren dertig ging men uit van 100.000 inwoners. Na de Tweede Wereldoorlog slonken de plannen verder en werd de verwachting 67.000 inwoners.
Beverwijk maakte ook wilde plannen met een plan voor een "Staalstad" van honderdduizend inwoners, mede mogelijk gemaakt door een fusie met Heemskerk. Zowel de 100.000 inwoners als de fusie met Heemskerk gingen later weer van tafel.
Op 16 april 1944, tijdens de Tweede Wereldoorlog, voerden de toenmalige bezetters een razzia uit in Beverwijk en Velsen-Noord. Ze arresteerden bijna 500 mensen, die in Kamp Amersfoort als gijzelaars gevangen werden gehouden totdat de daders van de moord op drie NSB'ers zich gemeld hadden. Enkele gijzelaars werden later weer vrijgelaten maar velen werden naar Duitsland getransporteerd om daar als dwangarbeider tewerkgesteld te worden. In totaal keerden 63 gijzelaars niet terug. Het was de eerste huis-aan-huis razzia in Nederland. Voorheen was men veilig als men in huis was bij een razzia aangezien deze alleen op straat werden gehouden.
In 1950 werd de fabriek van Beijnes verplaatst van Haarlem naar een nieuw fabriekscomplex in Beverwijk, waar zich speciaal voor de werknemers een spoorweghalte Beijnes bevond. In 1959 werd Beijnes overgenomen door de Verenigde Machinefabrieken Stork-Werkspoor (VMF) en in 1963 werd de fabriek alweer gesloten. 
Rond 1977 vestigden zich de eerste meubelzaken op de Parallelweg in Beverwijk. Zo ontstond toen de eerste meubelboulevard van Nederland. In 1981 waren er al 10 zaken gevestigd. Een citaat uit een krant uit 1981: "Meubels kijken en vergelijken en aanschaffen is aantrekkelijk in Beverwijk, niet in de laatste plaats omdat aan deze meubelboulevard het parkeerprobleem onbekend is". Tegenwoordig is de gezamenlijke naam van de meubelboulevard "Woonboulevard Beverwijk".
Op 23 maart 1997 vonden supporters van Ajax en Feyenoord zich in een gewelddadig treffen in een polder vlak bij Beverwijk. Bij deze veldslag raakte Carlo Picornie, supporter van Ajax, zwaargewond. Picornie overleed onderweg naar het ziekenhuis. De veldslag staat bekend als de Slag bij Beverwijk.
Geografie.
Beverwijk ligt in het zuidwesten van de Nederlandse provincie Noord-Holland, ongeveer 20 kilometer ten noordwesten van Amsterdam en 15 kilometer ten noorden van Haarlem. De gemeente grenst westelijk aan de Noordzee.
Topografie.
"Topografisch kaartbeeld van de gemeente Beverwijk, juni 2023"
Wijken en buurten.
De gemeente Beverwijk bestaat uit 10 (statistische) wijken en 31 buurten.
Politiek en bestuur.
College van B&amp;W.
Het college van B&amp;W van Beverwijk werd in 2022 gevormd door de partijen Samen Lokaal Beverwijk, D66, CDA, PvdA en On's Beverwijk (een afsplitsing van Samen Lokaal). Het college telt vijf wethouders.
Raad.
De gemeenteraad van de gemeente Beverwijk bestaat uit 27 zetels. Hieronder de behaalde zetels per partij bij de gemeenteraadsverkiezingen sinds 2010:
Cultuur.
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Beverwijk kent één provinciaal monument, het fort aan den Sint Aagtendijk, onderdeel van de Stelling van Amsterdam.
Kunst in de openbare ruimte.
In de gemeente Beverwijk zijn diverse beelden, sculpturen en objecten geplaatst in de openbare ruimte, zie:
Sport en recreatie.
In het oostelijk deel van Beverwijk zijn de meeste sportfaciliteiten te vinden: Atletiek Vereniging DEM, voetbalverenigingen r.k.v.v. DEM, CVV Jong Hercules, De Kennemers, SV Beverwijk, hockeyvereniging BHC Overbos en korfbalvereniging Watervliet hebben hier hun sportterreinen. Sporthal Beverwijk (vanwege de kenmerkende vorm ook wel "De Walvis" genoemd) is de belangrijkste sporthal. 
In sporthal Kinheim heeft zaalvoetbalvereniging Demi Sport haar thuishonk. Demi Sport, opgericht in 1973, is een van de oudste zaalvoetbalverenigingen uit de regio Noord-Holland.
Daarnaast bevindt zich in een woonwijk ten zuiden van de Alkmaarseweg het clubgebouw van tafeltennisvereniging Rapidity.
In het westelijk deel van Beverwijk zijn scoutinggroepen gevestigd. Dit betreft het gebied Scoutingduin, waar de groepen Mees Toxopeus, Admiraal van Kinsbergen, Wiawaha en Die Wijcker Duinjaghers zijn gevestigd. De M'hali Panzi groep is gehuisvest net buiten het centrum.
Ten oosten van de A22 is het wielerparcours van BRC Kennemerland te vinden. Het is aangelegd boven op de voormalige vuilnisbelt.
In het noordwesten, tegen de grens met Heemskerk, ligt het Sportfondsenbad Beverwijk, waar ook de Kennemer Zwemclub (KZC) huist.
Het strand van Wijk aan Zee is het breedste van (het vasteland van) Nederland.
Door het uiterste westen en door Wijk aan Zee loopt de Europese wandelroute E9, ter plaatse ook Noordzeepad of Nederlands Kustpad geheten. Het Natuurvriendenhuis Banjaert in Wijk aan Zee biedt wandelaars (en anderen) een gastvrij onderdak.
Muziek.
De rhythm 'n blues band The Bintangs is in 1961 opgericht door de broers Frank en Arti Kraaijeveld. Een andere bekende band is Carlsberg.
Literatuur.
Beverwijk werd geregeld bezocht door Joost van den Vondel, die tijdens zijn verblijf op landgoed Scheybeeck meerdere stukken schreef. Ook de schrijfsters Betje Wolff en Aagje Deken hebben aan het eind van de achttiende eeuw geruime tijd in Beverwijk gewoond en gewerkt. Zij woonden en werkten in Huize Lommerlust, tegenwoordig een seniorencomplex. Het tuinhuisje wat zij gebruikten voor hun schrijfwerk bleef tot 1993 staan. Toen brandde het af en werd vervangen door een replica die in 1999 werd verplaatst naar de patio van Lommerlust.
Verkeer en vervoer.
Wegverkeer.
Jarenlang maakte het doorgaande verkeer van en naar het noorden voornamelijk gebruik van de wegen die aan de oostkant (Parallelweg, Spoorsingel), noorden (Laan der Nederlanden) of in het centrum (Alkmaarseweg) gesitueerd zijn. Omdat de genoemde wegen steeds minder berekend waren op de (toenemende) hoeveelheid verkeer, bestond al jaren het plan een randweg lang de westkant van de stad aan te leggen. Na jaren verzet door actiegroepen werd op 26 januari 2009 met de aanleg van de 'Westelijke Randweg' begonnen. Deze provinciale weg kreeg het wegnummer N197 toegewezen en is op zaterdag 5 juli 2010 geopend.
Openbaar vervoer.
Van 1882 tot 1924 werd de tramlijn Beverwijk - Wijk aan Zee geëxploiteerd, eerst een stoomtram en sindsdien een paardentram. 
In het zuidoosten bevindt zich het treinstation waar treinen vertrekken in de richting van Haarlem, Amsterdam, Alkmaar en Hoorn. Het station is een OV-knooppunt en zodoende stopt op het station ook een groot aantal streekbussen van Connexxion en één streekbus van EBS.
Scheepvaart.
Oorspronkelijk lag de haven van Beverwijk direct aan het Wijkermeer, maar door aanslibbing was de haven later alleen nog via het kanaal "Wijker Vaart" te bereiken. De naam van deze Wijkervaart veranderde later in "De Pijp". Zo heet de haven en het omliggende industriegebied tot op de dag van vandaag.
Sinds de drooglegging van het Wijkermeer in 1861 en de opening van het Noordzeekanaal in 1876 is De Pijp via zijkanaal A te bereiken. Aan het begin van de 20e eeuw is de oorspronkelijke haven (aan de Meerstraat) gedempt en verder van de binnenstad af komen te liggen.
De totale overslag van de haven bedroeg in 2015 343.000 ton. Daarvan bestaat 70.000 ton uit aardappels; Beverwijk heeft daarmee de grootste aardappelhaven ter wereld.
Telecommunicatie.
Beverwijk is een van de vier plekken waar de Transatlantische onderzeekabel voor datacommunicatie Atlantic Crossing-1 (AC-1) Europa binnenkomt. De kabel verbindt Nederland met Duitsland, het Verenigd Koninkrijk en de Verenigde Staten.

</doc>
<doc id="21898" url="https://nl.wikipedia.org/wiki?curid=21898" title="Blaricum">
Blaricum

Blaricum () is een plaats en gemeente in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 15,56 km².
Naam.
De eerste vermelding van Blaricum in de archieven dateert volgens dr. A.J.C. de Vrankrijker van 1343. De plaats werd toen "Blarichem" genoemd. De naam zou kunnen worden verklaard uit de samenstelling van de persoonsnaam "Bladheri", met het achtervoegsel "-inga" en het woord "heem" (woonplaats). De aardrijkskundige woordenboeken geven verder nog de namen "Blaercom, Blarikom" en "Blaren" om het dorp aan te duiden.
Geschiedenis.
Hoewel er is gesuggereerd dat Blaricum al vóór de 10e eeuw bestond, dateert de eerste vermelding pas van 1342. Ook in 1382 wordt Blaricum in de archieven vermeld vanwege een overeenkomst over een stuk veengrond. Tevens komt het dorp ter sprake in een rechtszaak tegen een van de bewoners.
Blaricum kende een eigen dorpsbestuur. De rechtspraak werd in samenwerking met het naburige Laren uitgevoerd: beide dorpen vormden één gerecht waarbij de rechtszittingen bij toerbeurt in Blaricum en Laren werden gehouden. Voor de kerkdiensten waren de inwoners van Blaricum aanvankelijk aangewezen op het kerkje bij het Sint-Janskerkhof te Laren, totdat Blaricum rond 1400 een eigen parochie werd met een eigen kerkgebouw.
In 1494 telde Blaricum rond de 300 inwoners. In 1622 was het inwoneraantal toegenomen tot 715.
Van eind 15e eeuw tot begin 18e eeuw stond even buiten het dorp het Slot Ruysdael.
Blaricum was na de Reformatie hoofdzakelijk Rooms-Katholiek gebleven. De kerk was in protestantse handen overgegaan, maar de protestantse gemeenschap bleef klein. De katholieke bewoners maakten aanvankelijk gebruik van een boerderij, maar in 1656 kreeg de pastoor een vergunning om een eigen kerkje te bouwen.
Op 26 maart 1696 verwoestte een brand een groot deel van Blaricum, waaronder ook de school en de kerk.
In 1795, ten tijde van de Bataafse Republiek, kreeg Blaricum een eigen rechtbank. De katholieken kregen tevens de mogelijkheid om de kerk weer terug te vorderen, aangezien zij met 500 gelovigen tegen 50 gereformeerden de meerderheid vormden. Beide partijen konden het echter niet eens worden over de hoogte van de vereiste schadeloosstelling die de katholieke gemeenschap moest betalen voor het overnemen van het slecht onderhouden kerkgebouw. De kerk is uiteindelijk in protestantse handen gebleven. Wel is het eigendom van de toren, conform de wetgeving van de Franse bezetters, overgegaan naar de gemeente.
Op 21 oktober 1811 werd bij Keizerlijk Decreet besloten om Blaricum bij de gemeente Laren te voeren, maar met het vertrek van de Fransen werd dit op 13 december 1815 weer teruggedraaid bij Koninklijk Besluit. Overigens duurde het nog tot 3 april 1817 voordat het gemeentebestuur weer was geïnstalleerd.
In 1862 werd de Sint-Vituskerk gebouwd, naar een ontwerp van de architect Pierre Cuypers.
Eind 19e eeuw werd het Gooi ontdekt door kunstenaars. Verschillende schilders vestigden zich in Laren en Blaricum en vormden daar de zogenaamde Larense School. Zij legden zich vooral toe op het schilderen van het Gooische landschap en de interieurs van de boerderijen. Een van deze schilders was de Amerikaan William Singer die in 1937 de villa Nederheem liet bouwen in Blaricum. Deze villa heeft later nog enkele decennia dienst gedaan als gemeentehuis.
Op 15 april 1882 opende de Gooische Stoomtram de verbinding Hilversum - Laren - Blaricum - Huizen. In oktober 1947 werd de tramverbinding opgeheven.
In de 20e eeuw veranderde het agrarische karakter van Blaricum. Het belang van de landbouw, schapenhouderij en weverij namen af of verdwenen. Rondom het dorp verrezen villawijken. Vanaf 1973 werd de nieuwbouwwijk Bijvanck gebouwd op de voormalige weidegebieden van de Oostermeent.
Ligging.
Blaricum ligt in de landstreek het Gooi. Net als het nabijgelegen Laren is het van oorsprong een brinkdorp waarvan nog veel boerderijen bewaard zijn gebleven. Rond het begin van de twintigste eeuw vestigden zich in Blaricum veel rijke Amsterdammers en kunstenaars, waardoor het dorp sterk in aanzien steeg.
Blaricum bestaat naast de dorpskern uit de noordelijker gelegen woonwijken Blaricummermeent en een deel van Bijvanck. Deze beide aaneengesloten wijken worden samen begrensd door de Randweg Oost/Goyerweg, de A27 en het Gooimeer. De woonwijken zijn aan de westzijde vastgegroeid aan Huizer wijken Vierde Kwadrant en Bijvanck.
De (noord-)oostelijke uitloper van de gemeente ligt in de Eemvallei en heeft zelfs een stukje kust aan het Eemmeer. Voor de kust, naast de Stichtse Brug, ligt het eiland De Dode Hond dat ook nog tot de gemeente behoort. Dit eiland is het meest oostelijke punt van de provincie Noord-Holland.
Kenmerkende gebouwen.
In het rustieke dorpscentrum staat de monumentale Hervormde Kerk. In de gemeente ligt het streekziekenhuis Tergooi - locatie Blaricum. Door dit ziekenhuis heeft de gemeente een hoog aantal nieuwgeborenen (met moeders afkomstig uit omliggende gemeenten), maar toch een redelijk constant inwonertal.
De dorpskern van Blaricum is een beschermd dorpsgezicht.
Bezienswaardigheden.
In de gemeente bevinden zich onder andere de volgende bezienswaardigheden.
Tevens bevinden zich in Blaricum diverse monumenten, zie:
Topografie.
"Topografisch kaartbeeld van de gemeente Blaricum, per september 2022"
Zetelverdeling gemeenteraad.
De gemeenteraad van Blaricum telt 15 zetels.
Openbaar vervoer.
Blaricum heeft een busstation waar een aantal buslijnen samenkomen: bij een P+R ten westen van de A27.

</doc>
<doc id="21899" url="https://nl.wikipedia.org/wiki?curid=21899" title="Bloemendaal (Noord-Holland)">
Bloemendaal (Noord-Holland)

Bloemendaal () is een plaats en gemeente in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van (waarvan water). In de gemeente ligt de Eerebegraafplaats Bloemendaal.
Bloemendaal is een van de welvarendste gemeenten in Nederland. Met een mediaan gestandaardiseerd inkomen van 34.700 euro behoren de huishoudens er tot de rijkste van Nederland. Volgens het nationale Onderzoek Beste Gemeenten 2019, 2020 en 2021 is Bloemendaal bovendien de op drie na beste gemeente om in te wonen en ligt het in de meest gewilde regio van Nederland.
Historie bestuur; gemeentewapen.
Vanaf de veertiende eeuw was de bestuurlijke macht en rechtsmacht in handen van de heren van Brederode.
De gemeente is eind 18e eeuw ontstaan, voortgekomen uit de drie ambachtsheerlijkheden Aelbertsberg (oude benaming van Bloemendaal), Tetterode (later: Overveen) en Vogelenzang. Rond de eeuwwisseling kwam Aerdenhout hier als buurtschap bij. Vanaf 1813 is in het notulenboek van het dagelijks gemeentebestuur — getekend door de eerste burgemeester — voor het eerst 'gemeente Bloemendaal' zichtbaar volgens Ruud Nederveen.
De eerste burgemeester van Bloemendaal was Johannes de Waal Malefijt (1795-1823).
Het eerste gemeentewapen stamt uit 1816, het wapen van Bloemendaal.
Kernen.
De gemeente omvat de volgende woonkernen:
Bestuur.
Samenstelling gemeenteraad.
Samenstelling van de Bloemendaalse gemeenteraad vanaf 1982:
In 2002 werd Progressief Bloemendaal (PB) opgeheven, nadat in 1998 GroenLinks zich afscheidde, D66 in 2002 ook zelfstandig verder wilde èn omdat een belangrijk doel van PB - namelijk meer en betere 'inspraak' voor een belangrijk deel was gerealiseerd.
In 2018 werd GroenLinks - na de blijvend grote VVD - v.w.b. aantal stemmen de 2e partij van Bloemendaal, gevolgd door D66 (3e partij) en CDA (4e partij).
Fusie met de gemeente Bennebroek per 2009.
De gemeente Bloemendaal is per 1 januari 2009 samengegaan met de gemeente Bennebroek, vóór deze datum de kleinste gemeente in Nederland (wat betreft oppervlakte). De naam van de 'fusiegemeente' bleef Bloemendaal.
Eerder bestond vrees dat de gemeente Haarlem bij haar uitbreidingsplannen een oog op Bloemendaal zou laten vallen (op 1 mei 1927 was al een deel van Bloemendaal door Haarlem geannexeerd), met name omdat er op het grondgebied van de gemeente Haarlem nauwelijks mogelijkheid tot huizenbouw meer is. Bloemendaal maakte als tegenreactie bekend, dat het mogelijk met de gemeente Heemstede zou samengaan tot een nieuw te vormen gemeente "Bloemenstede". Zover is het echter nooit gekomen.
Bestuurscrisis 2015.
Bloemendaal heeft te maken gehad met crises in het bestuur. In 2015 leidde dit er onder meer toe dat burgemeester Ruud Nederveen aftrad en later dat jaar ook waarnemend burgemeester Aaltje Emmens, waarop burgemeester Bernt Schneiders van buurgemeente Haarlem als waarnemend burgemeester werd aangesteld. Op 6 september 2017 werd Elbert Roest burgemeester.
Nog in 2019 was het oordeel van burgers over de politiek in Bloemendaal volgens het Haarlemsdagblad niet bepaald positief.
Media.
De plaatselijke omroep voor de gemeente Bloemendaal was Jouw FM, voorheen AB-Radio. Deze zender is eind 2015 gestopt. Haarlem 105 bericht regelmatig over Bloemendaal. Een andere radiozender, die landelijk bekender is, is het christelijke station van Radio Bloemendaal. Lange tijd had Bloemendaal bovendien een eigen krant. De Bloemendaalse post (hoofdredacteur de heer L.W. Bierens de Haan, die in Aerdenhout woonde) verscheen voor een groot deel van de gemeente en was specifiek gericht op het lokale nieuws. Bloemendaal heeft een eigen weekkrant, Nieuwsblad Bloemendaal, uitgegeven door Buijze Pers.
Spoorstations.
Op of vlak bij het grondgebied van de gemeente Bloemendaal bevinden zich een aantal spoorwegstations:
Monumenten.
Een deel van Bloemendaal is een beschermd dorpsgezicht. Verder zijn er in het dorp en de gemeente tientallen rijksmonumenten, vele gemeentelijke monumenten en enkele oorlogsmonumenten, zie:
Totaal zijn er meer meer dan 435 monumenten. Zie ook https://web.archive.org/web/20200921194147/https://www.onsbloemendaal.nl/monumenten2
Kunst in de openbare ruimte.
In de gemeente Bloemendaal zijn diverse beelden, sculpturen en objecten geplaatst in de openbare ruimte, zie:

</doc>
<doc id="21900" url="https://nl.wikipedia.org/wiki?curid=21900" title="Bussum">
Bussum

Bussum () is een plaats in de regio het Gooi, in het zuidoosten van de Nederlandse provincie Noord-Holland. Tot 2016 was Bussum tevens een gemeente. Op 1 januari van dat jaar ging deze op in de nieuwe gemeente Gooise Meren, waarvan Bussum de hoofdplaats is.
Kerngegevens.
De voormalige gemeente telde op 31 maart 2015 volgens het CBS 32.908 inwoners (op het hoogtepunt in 1966 nog 42.000) op een oppervlakte van 8 km² met nauwelijks wateroppervlak. Daarmee was Bussum in oppervlakte de kleinste en dichtstbevolkte gemeente van het Gooi. Na de gemeenten Hilversum en Huizen had zij de meeste inwoners. Het inwonertal is het laatste decennium door inbreiding gestabiliseerd tot boven de 30.000 terwijl de bevolking vergrijst. In 2011 was 18,8% van de inwoners ouder dan 65, het Nederlands gemiddelde was datzelfde jaar 15,6%. Bussum neemt qua welstand in het Gooi een middenpositie in. Het gemiddeld inkomen ligt in Bussum lager dan dat in de kleinere omringende plaatsen Blaricum, Laren en Naarden, maar hoger dan dat in het grotere Hilversum en Huizen.
Fusie.
Na decennialange discussies is een begin gemaakt met de door de provinciale overheid gewenste gemeentelijke fusies in het Gooi. Per 1 januari 2016 is Bussum samen met Naarden en Muiden gefuseerd tot de nieuwe gemeente Gooise Meren.
Vanuit historisch perspectief is het bijzonder dat Bussum en Naarden sinds deze datum weer herenigd zijn, na twee eeuwen van Bussumse zelfstandigheid. Die wens leefde al langer bij inwoners, mede omdat beide plaatsen geheel tegen elkaar aan zijn gegroeid. Een nieuw element echter is de opname van Muiden en Muiderberg als derde en vierde kern van deze fusiegemeente. Daarmee is Gooise Meren ten dele ook een Vechtgemeente geworden.
Geografie.
Bussum heet traditioneel een dorp, maar het heeft een stedelijk aanzien. Een gang naar het centrum wordt meestal nog 'naar het dorp gaan' genoemd. Bussum vervult ook een centrumfunctie binnen de gemeente Gooise Meren, waarvan het formeel ook de hoofdplaats vormt. Binnen de voormalige gemeentegrenzen liggen geen andere kernen, maar de bebouwde kom van de gemeente Naarden grenst direct aan Bussum. Beide kernen delen dan ook het station Naarden-Bussum, dat echter wel op voormalig Bussums grondgebied ligt.
Groen en natuur.
Door de dichte bebouwing in de gemeente Bussum was er voor de natuur weinig ruimte, behalve enkele heidevelden, zoals de Franse Kampheide, en parken. Toch bezit de plaats veel groen in de vorm van bomen, met name aan de doorgaande lanen en wegen als Brinklaan, Brediusweg, Huizerweg, Ceintuurbaan en Koekoeklaan, maar ook in de villa-achtige wijken het Spiegel en het Brediuskwartier. Een opvallend element vormt de zogeheten Groene Long, voor een groot deel gelegen in de wijk Bussum-Zuid. Bovendien grenst heel Bussum-Zuid met een open ligging aan de Bussummerheide.
Wijkindeling.
Wijkoverzicht.
Bussum is in wijken en buurten te verdelen. De belangrijkste hiervan zijn:
Plangebieden.
Momenteel is het vroegere grondgebied van Bussum belegd met zes bestemmingsplannen. Het betreft de volgende plangebieden:
Geschiedenis.
Middeleeuwen.
Bussum was lange tijd een onbetekenend dorpje op de Gooise heide, voor het eerst genoemd in 1306. Het was een buurtschap, omgeven door heide en bossen en werd bewoond door boeren, voerlieden en schaapherders, later ook spinsters en wevers. Men neemt aan dat de naam is afgeleid van "Bos-hem", wat "huis in het bos" betekent. In eerste instantie was het gehucht gelegen op hoger grondgebied dat nu bij de gemeente Huizen hoort. Dit "Hoog Bussum" lag meer oostwaarts, in een latere fase zijn de inwoners verhuisd naar een meer westelijke plek tussen de gemeente Hilversum en Naarden, waar "Laag Bussum" gesticht werd.
Gelegen bij de versterkte vesting Naarden werd Bussum vanaf 1369 door Naarden bestuurd. In 1470 woonden er ongeveer 250 mensen. Bussum was daarmee het kleinste
dorp in het Gooi.
Nieuwe tijd.
Na 1700 vormde de afgraving van de hoge gronden rond Naarden een belangrijke bron van inkomsten. Mede aan deze zandafgravingen dankte Bussum zijn hoogteverschillen, die onder meer tot uiting komen en benut worden in de haven van Bussum, het zogeheten Mouwtje (langs de Frederik van Eedenweg) en het Bilderdijkplantsoen.
Achterstelling door de stad Naarden was er de oorzaak van dat de ruim 300 Bussumers in het gevolg van de Franse Revolutie van 1795 een eigen bestuur kozen. In 1817 mocht het dorp zich officieel afscheiden van Naarden.
In deze periode werd als vooruitgeschoven verdedigingswerk Fort Werk IV gebouwd. Tot op heden een goed gerestaureerd fort.
Ontwikkeling van 1874 tot 1940.
Het zelfstandige Bussum ontwikkelde zich aanvankelijk maar moeizaam. In 1873 had het dorp nog niet meer dan 1200 inwoners. De groei van Bussum nam pas echt een aanvang met de komst van de spoorlijn Amsterdam – Amersfoort en de opening van het station Naarden-Bussum in 1874. Toen vestigden zich met name rijke Amsterdammers in het ongerepte en gezond op hoge grond gelegen dorp, die zo toch in de hoofdstad konden blijven werken. In deze periode ontstaan de wijken Het Spiegel, Brediuskwartier, het Prins Hendrikpark en het huidige centrumgebied. De groei van de voorzieningen als scholen, ziekenhuis en winkels hield gelijke tred met de bevolkingsaanwas. Zo ging het hard: in 1919 waren er al 18.000 inwoners. Het dorp streefde de vesting Naarden in omvang al spoedig voorbij. Samen met Alkmaar en Den Helder was Bussum in 1920 qua inwonertal de vierde gemeente in Noord-Holland na Amsterdam, Haarlem en Hilversum. In 1940 werden de 30.000 inwoners bereikt.
Tot de rijke import behoorde de familie Dreesmann (van Vroom &amp; Dreesmann). Deze familie gaf ook een fors bedrag voor de bouw van de Sint-Vituskerk, evenals in Hilversum ontworpen door de beroemde architect Pierre Cuypers (1894), een van de meest monumentale gebouwen van Bussum (inmiddels in gebruik als appartementencomplex).
Tijdens de Eerste Wereldoorlog herbergde Bussum het opmerkelijk grote getal van meer dan 1000 Belgische vluchtelingen, waaronder enkele schrijvers. Dit aantal was mede het werk van uitgever C.A.J. van Dishoeck, die zich als Zeeuw verwant voelde met de Belgen en die ook veel beroemde Belgische auteurs uitgaf. Van Dishoeck was voorzitter van het plaatselijke vluchtelingencomité en lid van het landelijk hoofdbestuur. Ook kwamen er in die tijd veel werklieden en dienstboden uit het Noorden van Nederland, vooral Friesland, naar Bussum toe, aangetrokken door de zandafgravingen en bouwwerkzaamheden en werkgelegenheid in de grote villa's die verrezen.
Fraaie villawijken werden gebouwd: eerst in het Spiegel, westelijk van de spoorlijn, later onder meer het kleinere Prins Hendrikpark oostelijk van het station Naarden-Bussum, en in de jaren dertig het Brediuskwartier. Door latere uitbreiding van Naarden buiten de vesting raakten beide plaatsen aan elkaar gebouwd.
Tweede Wereldoorlog.
Vóór de oorlog had Bussum een relatief grote Joodse gemeenschap van ongeveer 400 mensen, die ook een synagoge hadden. Deze grootte hing samen met de ligging tussen de grote Joodse gemeenten van Amsterdam en Hilversum. Eind jaren 1930 kwamen er relatief veel Joodse vluchtelingen uit Duitsland naar Bussum, dat veel welgestelde Joodse inwoners in ruime huizen telde. De schatting is dat er zo tussen 200 en 300 mensen - legaal en illegaal - verbleven. Vrijwel allen werden gedeporteerd, en na de oorlog kwamen er 150 à 200 terug.
Vanuit de net gebouwde Kolonel Palmkazerne in Crailo vertrok een legeronderdeel voor de verdediging van de Grebbelinie in mei 1940. Een jaar later diende de kazerne als terugkom-plek voor onderofficieren die de Duitsers bijeenbrachten voor inzet bij dwangarbeid.
De NSB had er relatief veel aanhang. Burgemeester Fernhout werd vanaf 1941 vervangen door een NSB-aanhanger, G. Nieuwenhuijs. In Bussum werd op 20 augustus 1943 de NSB-politiecommissaris op straat neergeschoten door een lid van de verzetsgroep CS-6, maar hij overleefde, zwaargewond.
In 1941 nam Bussum op 26 februari deel aan de Februaristaking, onder meer bij de kartonfabriek Mercurius. Waarschijnlijk is Bussum daarvoor, net als de andere deelnemende gemeenten, beboet. Op de Bussummerheide bij de zuidgrens van Bussum werd de eerste gedropte geheim agent van Nederland, luitenant Lodo van Hamel, door de Duitsers al geëxecuteerd op 13 juni 1941.
Op 24 oktober 1944 werden vele honderden Bussumse mannen tijdens een razzia bijeengebracht en in eerste instantie naar het kamp Amersfoort afgevoerd. Vandaar werden zij op transport gesteld naar Arnhem.
Bussum bezat een Duits noodvliegveld waar nu de Hilversumse Meent gelegen is.
Bombardementen.
Op 25 november 1944 viel de Royal Air Force de Kolonel Palmkazerne bij Crailo aan met 48 Spitfires en wierp in totaal 24 brisantbommen van 250 pond en 48 brisantbommen van 500 pond op de kazerne. De kazerne werd zo beschadigd, dat de Duitsers het complex verlieten. Na de oorlog is het herbouwd.
Op 21 maart 1945 vond opnieuw een aanval plaats. Getroffen werd vooral het Duitse hoofdkwartier in hotel Bosch van Bredius. Bij deze aanval werd ook de kazerne opnieuw geraakt, maar aanzienlijk minder dan tijdens het bombardement van 25 november 1944. Bij deze aanval op het hotel hebben Hawker Typhoon jachtbommenwerpers totaal 72 raketten afgevuurd, 16 brisantbommen van 1000 pond en 16 brandbommen van 500 pond afgeworpen.
Het dorp Bussum liep vrijwel geen oorlogsschade op.
Verzetsmensen.
Uit Bussum zelf kwam een aantal leidende verzetsmensen.
In de (grotendeels naoorlogse) Bussumse wijk Westereng zijn naar alle vier van deze verzetslieden straten genoemd.
Een andere Bussumse verzetsheld was:
Ook in Bussum werden geboren Johan Ulrici, een officier die verzetswerk vanuit Amersfoort verrichtte en na zijn inzet bij de politionele acties Ridder Militaire Willems-Orde werd, en Elise Dammers, een studente die Joodse kinderen naar onderduikadressen bracht en zorgde voor persoonsbewijzen en voedselbonnen.
Na de oorlog.
Televisie.
Op 12 december 1949 gaf de minister van Verkeer en Waterstaat toestemming tot de officiële introductie van televisie in Nederland. Na twee jaar werd de Nederlandse Televisie Stichting (NTS) opgericht, waarin de vier grote omroepverenigingen (AVRO, KRO, VARA en NCRV), en later ook de VPRO deelnamen. Wegens ruimtegebrek in Hilversum koos de NTS enkele gebouwen in Bussum, zoals de studio Irene (een voormalige kerk), studio Vitus, de voormalige Ambachtsschool, het verenigingsgebouw Concordia en later ook plaatselijk theater 't Spant.
De eerste (zwart-wit)televisie-uitzending was geheel live vond plaats op 2 oktober 1951, 20.15 uur, vanuit de NTS-studio, studio Irene. Na de officiële opening, door de staatssecretaris mr. Jo Cals en de NTS-voorzitter pater prof. dr. mag. J.B. Kors (KRO) volgde het spel "De Toverspiegel". De Amsterdamse journaliste Jeanne Roos was de eerste omroepster. Er werd in Bussum ook een straalverbindingstoren opgericht. Later verloor Bussum door inertie van het gemeentebestuur de studio's weer aan Hilversum. Ook continue problemen met de vier Bussumse spoorwegovergangen aan de drukke spoorlijn Amsterdam – Hilversum (ook in de jaren vijftig overdag minstens 8 treinen per uur) speelden een rol. Zie verder bij: Media.
Forensenplaats.
Tot de jaren zestig vertoonde Bussum een gestage groei als forensenplaats. In 1966 bereikte de bevolking van Bussum haar hoogtepunt met 42.074 inwoners. De nieuwbouwwijk Bussum-Zuid op de Bussumse Eng-gronden (de Wester- en de Oostereng), was Bussums laatste grote uitbreiding. Hier kwamen geen villaparken, zoals oorspronkelijk de bedoeling was, maar eenvoudiger woningen en flats. De ruim 800 hectare Bussums grondgebied zijn daarmee grotendeels voor woningbouw benut.
Kunstenaarsdorp.
Bussum was aanvankelijk een vestigingsoord voor kunstenaars, schrijvers, uitgevers, socialisten en intellectuelen. De weduwe van Theo van Gogh, Johanna Bonger, vestigde zich eind 19e eeuw met tientallen schilderijen van haar overleden zwager Vincent van Gogh in Bussum in Villa Helma aan de Koningslaan, en verhuisde later naar een nieuw gebouwd huis, Villa Eikenhof.&lt;br&gt; Na 1970 is er weinig van overgebleven na het verdwijnen van uitgeverijen, zoals Kroonder, van Dishoeck en Van Holkema en Warendorf. Zelfs geen plaquette duidt de plek aan waar Herman Gorter leefde of waar Frederik van Eeden woonde of zijn unieke kolonie had. Wel trok Bussum een aantal intellectuele forensen van onder meer de Universiteit van Amsterdam aan als woonplaats, zoals de oprichter van het RIOD, de overleden professor Nicolaas Posthumus, de letterontwerper professor Gerard Unger en de letterkundig historicus professor Herman Pleij.
Vernieuwingen.
Het centrum werd 'geherstructureerd', aangewakkerd door de moderne sloopwoede van aannemers en projectontwikkelaars, waarbij veel oudere gebouwen, zoals het karakteristieke gemeentehuis aan de Brink uit 1885, werd gesloopt en vervangen door rechtlijnige, beton-achtige nieuwbouw, wat de Bussumse schrijver Rudolf Geel tot literair afgrijzen bracht. Er kwam ook veel nieuwbouw in het winkelcentrum, waardoor het eigen karakter, bepaald door de groei in de jaren 1875-1930, grotendeels onzichtbaar werd. Het grootste winkelgebouw, ontworpen door de architect Willem Dudok dateert uit 1954, en huisvestte tot 2020 de HEMA.
 Vanwege het nijpende ruimtegebrek binnen de oude gemeentegrenzen van Bussum moest na de jaren '60 in plaats van uitbreiding zogeheten 'inbreiding' plaatsvinden. Enige flatbebouwing ter vervanging van oude villa's werd zo gerealiseerd bij de 's-Gravelandseweg en bij de Kom van Biegel. Ook worden leegkomende scholen, kerken, bedrijfs- en villaterreinen omgebouwd tot woningbouwcomplexen. &lt;br&gt;In positieve zin werd de kroon op deze ontwikkelingen gevormd door de renovatie van het stedelijke hart, met de ontwikkeling van het oude haventerrein bij het gemeentehuis, het plan Landstraat-Noord. Zoals in verschillende andere plaatsen (onder meer in Utrecht, Breda en Drachten) werd ook in Bussum het water in het centrum teruggebracht, nadat het in een voorgaande periode voor het verkeer had moeten wijken.
Rond 1990 werd het Rooms-katholieke 'Majella-ziekenhuis' (van de Gerardus Majellastichting) gesloten en afgebroken. Bussumers moeten sindsdien terecht in het ziekenhuis Tergooi, locatie Blaricum, dat langs autosnelweg A1 ligt, ter hoogte van afslag 8, nabij de Blaricums-Bussumse grens. In uitvoering is het plan- Bensdorp, op het vrijgekomen terrein van de oude chocoladefabriek gelegen langs het spoor in het centrum.
Een plan van de gemeente Hilversum uit 2004 om over de Bussumerheide ten zuiden van Bussum, maar op Hilversums grondgebied, een extra aftakking van de A1 naar het zuidoosten en het Hilversumse Mediapark aan te leggen, stuitte op grote weerstand in Bussum, ook van de bevolking die er actie tegen voerde, en werd afgeblazen.
Bedrijven en organisaties.
Met de vrij plotselinge sluiting van de chocoladefabriek van Bensdorp (1866-2002) door het Belgische bedrijf Barry Callebaut eindigde Bussums industriële tijdperk. Bensdorp maakte onder meer de Bros-repen. Een ander industrieel bedrijf was de N.V. Nederlandsche Emailleerfabriek Langcat (1930-1985), producent van de meeste emaille reclameborden en straatnaamborden in Nederland, maar ook voor export, waar op het hoogtepunt ongeveer 90 mensen werkten, net over de grens in Naarden. De werkgelegenheid van grotere bedrijven in Bussum bestaat nu nog voornamelijk uit de gemeente en enkele scholen. Door de ontwikkeling van Almere, met een royaal grondgebied, heeft deze plaats de voorkeur gekregen voor bedrijfsvestigingen.
In 2006 werd de Kolonel Palmkazerne in Bussum gesloten. Er worden woningbouw en bedrijven gerealiseerd in de nieuwe buurtschap Crailo, wat vroeger defensieterrein was.
Demografische ontwikkeling.
Bussum is een zogenaamde 'krimpende gemeente' geworden, een plaats die procentueel zelfs nog sneller kromp dan het nabijgelegen Hilversum, dat in absolute zin echter meer mensen verloor (20.000). Door de positie van Bussum als forensen- en bejaardenplaats zijn er meer bekende Nederlanders gestorven in Bussum dan er geboren werden. Zo stierven in Bussum CPN-voorman Paul de Groot, de journalist Meijer Sluyser, de socialist en vrijzinnig predikant Gerrit Melchers, de socialist Cornelis Werkhoven, de socialist en uitgever Abraham Soep, de econoom, socialist, oprichter van het RIOD en uitgever prof. dr. Nicolaas Posthumus. De plaats heeft een relatief groot aantal inwoners boven de 65 jaar, hoewel er de laatste jaren enige verjonging optreedt. Bussum telt 5 verzorgingstehuizen, waaronder een voor Indische bejaarden (voorheen voor Joodse bejaarden).
Media.
Na de oorlog vond in Bussum de eerste Nederlandse televisie-uitzending plaats vanuit een voormalig protestantse kapel in het centrum van de plaats. Vanuit deze studio Irene werd op 2 oktober 1951, 20.15 uur, de eerste (zwart-wit)-televisie-uitzending van Nederland uitgezonden. Studio Irene is na jaren van leegstand in de jaren negentig afgebroken en vervangen door een relatief groot nieuwbouwproject met winkels en woningen in het centrum. Ook vanuit de voormalige Vredeskerk (recent verbouwd tot appartementencomplex) werd televisie gemaakt. Beide studiokerken lagen aan een kruispunt, de latere Clinge-rotonde, waarop een monumentaal kunstwerk geheten "Empty eyes" nog aan dit televisieverleden herinnert. Tussen 1950 en 1970 was Bussum met ook nog Studio Concordia en theater 't Spant, het centrum van de Nederlandse televisie. Hoewel het er naar uitzag dat de televisiebedrijven zich in Bussum zouden vestigen, gebeurde dat toch niet, mede door een grote brand en laksheid van de zijde van de gemeente. Door de uitbreiding van de NOS-terreinen en de aanleg van het mediapark in Hilversum Noord konden alle activiteiten zich in de radio- en mediastad Hilversum concentreren.
Ook het Journaal (aanvankelijk NTS-Journaal geheten, later NOS Journaal) was aanvankelijk in Bussum gevestigd. Door de vele spoorwegovergangen, die op de drukke spoorlijn Amsterdam – Hilversum vaak en lang achtereen dicht zijn, gebeurde het wel dat een redacteur met een filmrol voor de gesloten spoorwegbomen kwam te staan, en hem er dan maar overheen gooide naar de chauffeur van de studio, die aan de andere kant stond te wachten.
Tot 2007 was het hoofdkantoor van MTV Networks Benelux nog gevestigd in Bussum, in de plaatselijk bekende Studio Concordia (iets ten westen van station Naarden-Bussum). Medio februari 2007 verhuisde dit naar de Mediawharf te Amsterdam, waarmee Bussum haar laatste grote mediabedrijf verloor. De voormalige studio doet nu dienst als kinderdagverblijf.
Architectuur en cultuur.
Kerken en bezienswaardigheden.
Ook bezienswaardig is de bijzonder samenhangende bouw- en landschapsarchitectuur in de woonwijk Brediuskwartier (nu een beschermd dorpsgezicht, met daarin een diepgelegen park met waterlopen), op een basisontwerp van architect K.P.C. de Bazel en landschapsarchitect D. Tersteeg.&lt;br&gt; In Bussum is op de plaats van de oude haven een nieuw stadshart gebouwd, Landstraat-Noord, waarbij een gedeelte van de oude haven althans optisch hersteld werd.
Monumenten.
Bussum telt een provinciaal monument, bijna 50 rijksmonumenten en tientallen gemeentelijke monumenten, er zijn enkele oorlogsmonumenten, zie:
Villa´s en landhuizen.
Bussum telt een groot aantal villa's, met name in de stijl van de Amsterdamse School. Enkele architecten hiervan zijn:
Theater en muziek.
De plaats bezit een groot theater, Spant! (in 2005 verbouwd, voorheen "'t Spant" geheten), en een kleiner podium, het Elckertheater, waar tot voor kort het Filmhuis de voorstellingen verzorgde en waarin jeugdtheatervoorstellingen en een theaterschool gehuisvest zijn. Het Filmhuis Bussum heeft sinds 2007 een eigen huisvesting, in het gebouw Brediusweg 1 (voorheen Kameleon, Opsessie en daarvoor 't Krogt genaamd); het jeugdtheater is verhuisd naar een nieuwe huisvesting in de "Brede School" in de wijk Westereng, tussen de Akkerlaan en de Beeklaan. Dit multifunctionele complex dat op 9 september 2009 in gebruik werd genomen, omvat onder meer twee basisscholen, het Bussumse jeugdtheater en een jeugdbibliotheek. Het complex is ontworpen door Snelder Architecten uit Hilversum. In 2009 stierf te Bussum de acteur Henk van Ulsen.
Literatuur.
Frederik van Eeden en Walden.
Opmerkelijk was de vestiging van de kolonie Walden bij de Franse Kamp, door de psychiater en schrijver Frederik van Eeden. Hij richtte deze socialistische (tuinbouw) kolonie in 1898 op het landgoed Cruysbergen op, gebaseerd op onder meer gemeenschappelijk grondbezit. De kolonie was ook bedoeld als rustoord voor psychiatrische patiënten. De opzet mislukte door vooral het weinig zakelijk beheer. Na eerst omgezet te zijn in een verbruikscoöperatie ging Walden in 1907 toch failliet. De financiële moeilijkheden met Van Eedens Amsterdamse coöperatie 'De Eendracht' in hetzelfde jaar droegen bij aan deze mislukking. Het idee van Walden had Van Eeden ontleend aan het populaire boek 'Walden or Life in the Woods' (1854) van Henry David Thoreau.
Andere schrijvers en dichters.
In de eerste helft van de 20e eeuw woonden in Bussum veel schrijvers en dichters, aangetrokken door de rust en het landschap, en de nabijheid van Laren, waar zich in de decennia daarvoor veel schilders hadden gevestigd. Bovendien was de spoorlijn naar Amsterdam voor hen belangrijk. Naast de bovenvermelde Van Eeden woonden vóór 1940 onder meer in Bussum roman- en toneelschrijver Hendrik Jan Schimmel, dichter en communist Herman Gorter (dichter van de 'Mei'), de dichter en polemist Willem Kloos, en de dichters of schrijvers Jan Veth, P.L. Tak, jhr. Nico van Suchtelen, Ina Boudier-Bakker, Willy Corsari, Marianne Philips en de uitgevers C.A.J. van Dishoeck en Bert Bakker.
Na de oorlog woonden in Bussum de auteurs Jo van Ammers-Küller (jarenlang de meest vertaalde Nederlandse auteur ooit), Herman Pieter de Boer, Lidy van Marissing, Anton Marja, Willem Brandt, Nel Noordzij, Gerrit Borgers, Herman Pleij, Frida Vogels, Mary Pos, Hans Andreus, Eli Asser, Floris Bakels, Karel Roskam, Mellie Uyldert, Rudolf Geel, Clinge Doorenbos, Cissy van Marxveldt, Paul Biegel, Jan Mulder, Wim de Bie, Ronald Plasterk, Margriet de Moor, Youp van 't Hek en de uitgever Theo Sontrop. Bussum figureert daardoor regelmatig in allerlei boeken en gedichten. Marcus van der Heide heeft in 1984 een beschrijving gemaakt getiteld "Bussum door schrijversogen" (uitgave de Gooibergpers, Bussum). Nogal kritisch echter was de boutade in sonnet-vorm van Willem Kloos, die het in Bussum wat minder naar zijn zin had (let wel, het gaat hier over het opkomende forensenplaatsje van meer dan een eeuw geleden):
Zwak-burgerlijk en laf-lief levend Bussum
"Zwak-burgerlijk en laf-lief levend Bussum,"
"Dat zijt een speel-vertrek voor slechte kinderen,"
"Daarheen verwezen, wijl zij dan niet hinderen"
"Konden de echt-grote mensen. Zeg eens, lust je 'em,"
"Dees donderende vuist? Ik zie, je kust hem,"
"Schijn-heilige gezichtjes en verslinderen"
"Van al wat echt in mensborst is. Kom, sust je 'em,"
"Uw toorn maar, kleine toorn, die niets dan hinderen"
"Kan aan uw eigen sufferige leventje"
"Van zoetlijk-bedrijf'ge daagjes en slaperig"
"Door-gezeurde avondjes, waar elk met gaperig"
"Gebaar iets tracht te zeggen van zijn streventje,"
"Dat niets was als een spelletje, o klein volkje,"
"Dat ras verdwijnen zal als een ijl wolkje."
24 October 1893
Uit de bundel: "Verzen"
Uitgevers.
In Bussum is een uitgeverij van studieboeken, Coutinho, gevestigd. Uitgeverij Thoth richt zich op kunst, geschiedenis, architectuur en stedenbouw.
Een cultureel belangrijke persoon in Bussum was de uitgever C.A.J. van Dishoeck, wiens succesvolle uitgeverij (met auteurs als Theo Thijssen en Rien Poortvliet) bestond tot ongeveer 1980, en toen opging in uitgeverij Unieboek. Andere bekende uitgevers die in Bussum in het verleden waren gevestigd, waren de katholieke uitgeverij Paul Brand (uitgever van o.a. de Nieuwe Katechismus), alsmede F.G. Kroonder, (uitgever van een van de eerste paperbackreeksen in Nederland, de "Corona-reeks")
Sport en recreatie.
Bussum heeft verder naast de gebruikelijke recreatievoorzieningen een fietscrossbaan, een skatebaan en klimhal en het zwembad De Zandzee (voorheen "Sportfondsenbad Bussum") dat sinds september 2006 een geheel vernieuwd overdekt zwembad is geworden, dat tevens over een therapiebad voor ouderen, revaliderenden en gehandicapten beschikt. Bussum huisvest vele sportverenigingen waaronder de bekende in de hoofdklasse uitkomende honkbal- en softbalvereniging HCAW (Honkbal Club Allen Weerbaar), die tweemaal Nederlands kampioen werd en sinds jaar en dag spelers levert voor het nationale team. Ook het Bussums Schaak Genootschap (BSG) speelt regelmatig in de competitie op het hoogste niveau van Nederland. De in 1911 opgerichte schaakclub is echter nog nooit landskampioen geweest, maar wel een keer tweede van Nederland. De "nationale beker" en het NK snelschaken voor teams heeft BSG weleens gewonnen. BSG zit samen met enkele bridgeclubs in het Denksportcentrum aan de Nieuwe Englaan. Er zijn tevens drie voetbalverenigingen, een handbalvereniging, een korfbalvereniging, een fietscrossvereniging en een atletiekvereniging. Verder heeft Bussum twee scoutinggroepen: Scouting Arrowe en Scouting Erica.
Coffeeshop.
Sinds 1982 heeft Bussum op instigatie van de toenmalige burgemeester Willem Holthuijsen één coffeeshop die door de gemeente gedoogd wordt, de Piramide in de Kapelstraat. Een oorspronkelijk door de gemeente opgerichte, maar inmiddels verzelfstandigde stichting houdt toezicht en zorgt ook voor de voorlichting op het gebied van drugsgebruik en wordt ondersteund door de welzijnsorganisatie voor het Gooi, Versa. Dit model heeft navolging in andere plaatsen gehad en staat bekend als het "Bussumse model", waarbij er geen verkoop van softdrugs elders dan in de coffeeshop van de stichting wordt toegestaan en er strikte controle is op gebruik.
Bestuur en openbare voorzieningen.
Politiek.
De laatste gemeenteraad van Bussum bestond uit 23 zetels. Hieronder staat de samenstelling van de gemeenteraad sinds 1998 tot de fusie:
Sinds de Tweede Wereldoorlog vormde de VVD samen met CDA (voorheen haar voorgangers) en de PvdA het college in de gemeente. Hoewel Bussum bestuurd mocht worden door vier wethouders, gezien het inwoneraantal, leverden alle drie de partijen er slechts één elk. Pas sinds 2004 mochten er commissieleden plaatsnemen die geen raadslid waren.
Vanaf 2010 werd het dagelijks bestuur gevormd door de VVD met twee wethouders, de PvdA met 1 wethouder, GroenLinks met 1 wethouder, en de ChristenUnie, die zelf geen wethouder leverde.
In 2014 vormden de VVD, de PvdA, GroenLinks en D66 een college van vier wethouders. De ChristenUnie verdween uit de raad. Een afsplitsing van een groot deel van de lijst van D66 gefuseerd met Bussums Bloei deed mee als Hart voor Bussum, behaalde vijf zetels en belandde in de oppositie. Nieuwkomer was de Gooise Ouderenpartij met twee zetels. Daarna splitste zich nog een raadslid van Hart voor Bussum af en twee van D66 en kwamen de eenpersoonsfracties GooiDuursaam (de lijsttrekker van D66), de Partij voor Bussum (ook een afsplitsing van D66) en de Fractie Krabbendam (afsplitsing van Hart voor Bussum) zelfstandig in de raad.
Onderwijs.
De vier middelbare scholen in Bussum zijn:
Woningbouw, infrastructuur en openbare werken.
In de jaren zestig werd Bussum uitgebreid in de richting van Hilversum, met nieuwbouw in weinig fantasievolle wijken, zie Bussum-Zuid. De plaats kenmerkt zich in het algemeen door een zeer verzorgde, rustige en harmonische stedenbouwkundige ontwikkeling, met een in de tijd bezien doelmatige en doordachte planning. In dit opzicht is Bussum sterk contrasterend met de grotere buur Hilversum.
Bussum heeft geen grote bedrijven meer binnen zijn gemeentegrenzen sinds de sluiting in 2006 van de Kolonel Palmkazerne (Landmacht). Op een deel van het kazerneterrein was enkele jaren een groot asielzoekerscentrum gevestigd, het AZC Crailo. Er zullen woningen en bedrijven komen.&lt;br&gt; Langs de spoorbaan ligt het complex van de vroeger zeer bekende cacaofabriek Bensdorp. De fabriek sloot in 2004 haar deuren en het terrein werd verkocht aan een woningbouwvereniging. De architectonisch waardevolle delen van het Bensdorp-complex blijven behouden, en ingepast zullen woningen, ateliers en bedrijfsruimten gebouwd worden. De schoorsteen, die ook behouden zou blijven, is gesneuveld bij een storm in januari 2007.
In 1966 opende de Nederlandse Spoorwegen station Bussum Zuid als een van de eerste parkeerstations, bovendien uitgevoerd in bielzenarchitectuur, die toen grote populariteit verwierf op kleine stations en in tuinen. Dit bouwkundig element is in 2006 vervangen door beton. De functie van parkeerstation heeft het station nog steeds. Het gebruik ervan is sterk toegenomen sinds de gewijzigde dienstregeling van eind 2007. Bij het station is een Bastionhotel gevestigd.
De gemeente heeft een spoorse doorsnijding met veel overwegen, en streeft samen met de buurgemeente Naarden naar een verdiepte ligging van het spoor. Ook minder ingrijpende oplossingen zijn samen met ProRail bekeken, als verkeerstunnels bij de Generaal de la Reijlaan (auto) en Comeniuslaan (fiets). De bestuurlijke voorkeur gaat uit naar een verdiept spoor omdat dit de problemen beter blijvend oplost.
Gemeentelijke herindeling.
Provinciale Staten van Noord-Holland hadden in 2008 voorgesteld om per 1 januari 2010 van de gemeenten Bussum, Naarden, Muiden en Weesp één fusiegemeente te maken. De gemeente Bussum is echter hier unaniem tegen, mede gesteund een bewonerspeiling waar, bij een deelname van meer dan 50 % van de gehele bevolking (landelijk gezien de hoogste deelname aan een referendum ooit), een overweldigend aantal van 96,4% stemde voor een kleinere fusie met enkel Naarden. Bussum was bij een onderzoek binnen het Gooi qua bestuurskracht als beste uit de bus gekomen en het zal indien nodig tot de Eerste Kamer gaan ter voorkoming van de plannen van de provincie. Dit zou de eerste meervoudige fusie worden zonder enig draagvlak van onderop en zonder dat er bij de grootste gemeente een bestuurlijk knelpunt zou bestaan. Inmiddels heeft de Ministerraad toch een wetsvoorstel ingediend voor een fusie van deze vier gemeenten per 1 januari 2011 tot een nieuwe 'gemeente Naardermeer'.
Op 27 januari 2010 werd een rapport met onderzoeksresultaten over het voorstel voor de gemeentelijke herindeling van de Gooi en Vechtstreek gepresenteerd. Deze 'Second Opinion' werd vervolgens door de Bussumse burgemeester Schoenmaker aangeboden aan de Vaste Kamercommissie voor Binnenlandse Zaken en Koninkrijksrelaties (BZK). De Second Opinion bevatte een inhoudelijke en procedurele analyse van het rapport van met name de zogenoemde Commissie van Wijzen, die op 9 oktober 2008 door de staatssecretaris van Binnenlandse Zaken was ingesteld. Op 2 maart 2009 bracht deze Commissie haar rapport uit. Het was de bedoeling dat de Tweede Kamercommissie voor Binnenlandse Zaken op 5 maart 2010 op werkbezoek in de regio zou komen en dan met maatschappelijke partijen, inwoners en bestuurders van gedachten zou wisselen. Door de val van het kabinet-Balkenende IV werd de behandeling van het wetsvoorstel voorlopig van de agenda gevoerd en het voorstel zelf tot controversieel onderwerp verklaard. Het voorstel werd uiteindelijk in stemming gebracht op 22 mei 2012. Het werd hierbij verworpen, waardoor de fusie is afgeblazen.
Uiteindelijk is er besloten tot een fusie per 1 januari 2016 van alleen Bussum, Naarden en Muiden, onder de naam Gooise Meren. In augustus 2013 besloot de provincie besloten dat Weesp voorlopig zelfstandig zou blijven. Inmiddels heeft Weesp ervoor gekozen en besloten met Amsterdam te fuseren.
Stedenband.
Bussum heeft een jumelage met:
Huisstijl.
In 1994 is het logo van de gemeente Bussum ontworpen door ontwerp- en adviesbureau Proforma. De kleuren van het logo zijn blauw (Pantone 288) en geel (Pantone 103). Het logo bestaat uit:
De lettertypen die de gemeente gebruikt heten Frutiger en ITC Garamond.

</doc>
<doc id="21902" url="https://nl.wikipedia.org/wiki?curid=21902" title="Castricum">
Castricum

Castricum () is een dorp en gemeente in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 60,40 km² (waarvan 10,72 km² water). De gemeente maakt deel uit van samenwerkingsregio Kennemerland en beschikt over het spoorwegstation Castricum. De gemeente Castricum bestaat uit Castricum, Limmen, Akersloot, Bakkum en De Woude. 
Oorsprong en betekenis van de plaatsnaam.
Omtrent de oorsprong van de plaatsnaam doen verschillende verklaringen de ronde. Zo is er geopperd dat de naam "Castricum" afkomstig is van het Latijnse "Castor", hetgeen 'bever' betekent, maar de meesten achten de kans klein dat deze betekenis standgehouden zou hebben. Dit mede omdat in de 17e eeuw deze betekenis al de ronde doet, maar dan verwijzend naar het feit dat de betekenis niet Latijn maar Grieks is, de Griekse benamingen voor 'bever' en 'wijk'. "Zaanlants Arkadia" uit 1658 spreekt over de plaats als een huis ter verering van een Griekse Castor.
Een andere bekende mogelijke verklaring is dat de naam 'Castricum' is afgeleid van de Latijnse woorden 'castri locus', wat 'legerplaats' zou betekenen, en dan met name een Romeinse legerplaats. Echter, de locatie van Castricum was in de Romeinse tijd ver buiten de grenzen van het rijk en er is nooit een permanent Romeins legerkamp (Latijn "castrum") geweest. Toch zou de Latijnse afleiding kunnen kloppen, maar dan van veel later in de tijd zijn. Naast een legerplaats zou het ook kunnen duiden op een algemeen 'kamp'. Omdat vaste bewoning van de plaats pas vanaf de 13e eeuw is vastgesteld door de archeologische bevindingen en de eerste vermelding van de plaats stamt uit de 10e eeuw wordt het niet onmogelijk geacht dat er reeds voordat er sprake was van vaste bewoning in het gebied al een kampplek gelegen was dat eventueel zelfs voor legerdoeleinden werd gebruikt.
Verder zou de naam weleens afgeleid zijn van de persoonsnaam 'Karst(en)'. De benaming zou een logisch gevolg kunnen zijn van het opkomen van de Hollanders, Christelijke Friezen en Franken, in dit gebied, het gebied van Egmond, ligt ook niet al te ver van deze plaats af. Karst of Karsten is een veel gebruikte christelijke naam die door Franken destijds afgeleid is van een Gallo-Romaanse naam. Karst(en) is dan ook al terug te vinden in de 10e eeuw als een gebruikte persoonsnaam in de betreffende regio, zoals onder meer terug te vinden is in "Plaatsnamen in Noord-Holland" en het werk van Dick Blok.
Geschiedenis.
Castricum wordt in de 10e eeuw pas voor het eerst genoemd maar uit archeologische opgravingen blijkt dat het gebied in de Romeinse tijd en vanaf de vroege middeleeuwen (continu) bewoond was. Castricum (de latere kerkbuurt) was een van de kernen die in het gebied in de 10e of 11e eeuw ontstond. Ten noorden van de kern van Castricum lag toen Bakkum. In de loop van de tijd ontstonden er meerdere buurtschappen (zie hieronder). Bij de kern van Castricum werd in de 11e eeuw een kerk neergezet. Tegenwoordig de Nederlands Hervormde Kerk, de Dorpskerk.
Ten noorden van Castricum ontstonden de buurtschappen Duinzijde, Kleibroek en Noord-End. In het oosten ontstonden Oosterbuurt en Heemstee. Tussen Duinzijde en Bakkum ontstond ook nog het plaatsje Schulpstet. Deze plaats was ontstaan rondom de los- en- laadplek van schelpen voor de kalkovens en- branderijen. Tussen Noord-End en Oosterbuurt ontstond er een eigen buurtje rondom een molen en dijk, deze wordt de Molendijk genoemd. Castricum (kerkbuurt) heeft altijd als hoofdplaats gefungeerd van de kleinere plaatsen.
Bakkum was lang een eigen plaats, en dat lang ook als onderdeel van huize Egmond, in 1613 ging het gebied over aan de heer Johan van Oldenbarnevelt. Zo werd Bakkum een vrije heerlijkheid. De heer Nicolaas Geelvinck koopt in 1749 als ambachtsheer van Castricum deze heerlijkheid op. Sindsdien zijn Castricum en Bakkum aan elkaar gekoppeld. Tijdens de Tweede Coalitieoorlog was Castricum een slagveld tussen de Britten en Russen aan de ene en de Fransen en de Hollanders aan de andere kant. De Slag bij Castricum vond plaats op 6 oktober 1799.
In de loop van de 20e eeuw zette zich de groei in van Castricum. Het slokte al vrij snel Duinzijde en Kleibroek op, deze plaatsen verdwenen dan ook snel als eigen plaatsduiding. Later, om de groei van de Randstad op te vangen, groeide Castricum nog sneller. Zo werden ook de Schulpstet, Molendijk, Noord-End en deels Oosterbuurt opgeslokt.
Tijdens de Tweede Wereldoorlog werden huizen ontruimd van mensen die niet aan landbouw deden, om ruimte te maken voor andere gezinnen. De uitgeruimde gezinnen moesten onderdak vinden in toegewezen huizen in o.a. de Zaanstreek, waar grote gezinnen dan vaak zeer kleine huizen moesten delen met de evacués. 
Ook Bakkum ligt sinds het einde van de 20e eeuw vast aan het dorp Castricum. Anders dan de andere plaatsjes, wordt het echter nog als apart dorp gezien. Oosterbuurt, Schulpstet, Molendijk en Noord-End worden vaak nog wel geduid als buurtschap. Noord-End en Molendijk liggen in de nieuwbouw van Castricum-Oost. Schulpstet ligt ingeklemd tussen Bakkum en Castricum. 
Het noordelijke deel van Oosterbuurt is ook onderdeel van de nieuwbouw van Castricum, maar het zuidelijke deel wordt als buitengebied gezien. De oorspronkelijke bewoning van voor de groei van Castricum is behouden gebleven. Vanaf dit deel van Oosterbuurt loopt ook de straat de Heemstederweg (ook wel kortweg Heemstede) de gemeente Heemskerk binnen. Net voorbij Oosterbuurt is de buurtschap Heemstee nog zichtbaar.
Economie.
Castricum kent een sterke toerismesector, dankzij de ligging. Het heeft duinen en strand bij Bakkum en Castricum aan Zee. De camping in Bakkum gold lang als toevluchtsoord voor Amsterdammers. Er is daarnaast watersport op het Alkmaardermeer bij Akersloot. De bollenvelden met Hortus Bulborum in Limmen zijn eveneens een attractie. De tuinbouw en vooral de teelt van bloembollen in Limmen bestaat sinds circa 1900. Een groot deel van de inwoners van Castricum zijn echter forenzen naar Amsterdam.
Politiek en bestuur.
De gemeenteraad van Castricum bestaat uit 25 zetels. Hieronder staat de samenstelling van de gemeenteraad sinds 2002:
Topografie.
"Topografisch kaartbeeld van de gemeente Castricum, per juni 2023"
Plaatsen binnen de gemeente.
Buurtschappen in de gemeente Castricum
Cultuur.
Het archeologisch depot van de provincie Noord-Holland is sinds januari 2015 in Castricum gevestigd, onder de naam Huis van Hilde.
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Zustergemeente.
Castricum had een zustergemeente: Balatonfüred in Hongarije. Deze stedenband heeft 22 jaar bestaan, maar is in mei 2011 verbroken. Als herinnering aan de opgeheven stedenband met de Hongaarse gemeente, staat er bij de rotonde Kleibroek/Beatrixstraat de zogenaamde Balatonfüred-bank. De Balatonfüred-sofa is mede mogelijk gemaakt door de opgeheven Stichting Jumelage Castricum-Balatonfüred. Mozaïekkunstenares Judith Lang heeft de sofa ontworpen en samen met vrijwilligers voorzien van mozaïekwerk in Hongaarse stijl.

</doc>
<doc id="21903" url="https://nl.wikipedia.org/wiki?curid=21903" title="Diemen">
Diemen

Diemen () is een plaats en gemeente in de Nederlandse provincie Noord-Holland.
Algemeen.
Diemen is een plaats en gemeente in de provincie Noord-Holland. Binnen de gemeentegrenzen liggen naast de hoofdplaats Diemen en Oud-Diemen ook nog de buurtschappen Over-Diemen en Stammerdijk. Aan de noordzijde van de gemeente ligt het IJmeer. De gemeente grenst in het noorden en zuiden aan de gemeente Amsterdam (in het noorden aan IJburg, in het noordwesten aan de Watergraafsmeer, in het zuiden aan Amsterdam-Zuidoost en het stadsgebied Weesp met inbegrip van het dorp Driemond), in het oosten aan het tot de gemeente Gooise Meren behorende Muiden en in het westen aan het tot Ouder-Amstel behorende dorp Duivendrecht.
Diemen maakt deel uit van de Metropoolregio Amsterdam. De gemeente telt in totaal (per , bron: CBS) inwoners en heeft een oppervlakte van 14,32 km² (waarvan 2,49 km² water).
Geschiedenis.
Diemen ontleent zijn naam aan het riviertje de Diem, dat in de middeleeuwen een verbinding vormde tussen het Bijlmermeer, de Gaasp en de Zuiderzee. Zo'n duizend jaar geleden werd het veenweidegebied ontgonnen en streken de eerste bewoners neer. Waarschijnlijk waren zij afkomstig uit de omgeving van Utrecht.
Uit opgravingen is gebleken dat er vanaf de 11e eeuw bewoning was nabij de Diem. De oudste vermelding dateert van 1033, en daarmee is Diemen een van de eerste nederzettingen in deze omgeving en zo'n twee eeuwen ouder dan Amsterdam. In de 13e eeuw werd de Diem afgedamd met de Diemerdam in de Diemerzeedijk.
Te Oud-Diemen leefden de bewoners op een circa drie meter hoge terp, nabij de huidige nieuwbouwwijk Diemen-Noord, waar een houten kerk en huizen stonden. Restanten van een stenen kerk uit de 15e eeuw zijn bij archeologische opgravingen teruggevonden. De funderingen van de kerk op de begraafplaats 'Gedenkt te Sterven' zijn weer zichtbaar gemaakt.
In de 17e eeuw was Oud-Diemen de kern, en de bewoners leefden hoofdzakelijk van de veeteelt. Dit dorpje was toen diverse keren onderwerp van etsen en tekeningen van Rembrandt. Na de aanleg van de Muidertrekvaart en Weespertrekvaart in 1638 en 1640 verplaatste het centrum van de gemeente zich naar de Diemerbrug, bij de huidige Hartveldseweg.
In de nieuwe nederzetting Diemerbrug werden in de 18e en 19e eeuw kerken, winkels, bedrijven, scholen en woningen gebouwd. De smederij aan de Ouddiemerlaan uit 1749, de gerestaureerde Schuilkerk De Hoop uit 1787 en het voormalige raadhuis aan de Hartveldseweg uit 1882 zijn nog tastbare herinneringen uit die tijd. De rooms-katholieke kerk Sint Petrusbanden aan de Hartveldseweg dateert uit 1910.
Tot 1896 behoorde ook de buurtschap Outersdorp bij Diemen, dat lag op de plaats van het huidige Amsterdamse Flevopark, maar werd geannexeerd door Amsterdam voor de bouw van de Indische Buurt waarbij de buurtschap verdween.
Vanaf halverwege de 20e eeuw begon Diemen sterk te groeien als forensengemeente van Amsterdam. De sindsdien gebouwde nieuwbouwwijken hebben het karakter van het oude agrarische dorp veranderd in dat van een moderne forensenstad. De oude dorpen groeiden aaneen en voorts verrezen Diemen-Noord en Diemen-Zuid. Diemen heeft zich weten te handhaven als zelfstandige gemeente ingeklemd tussen Amsterdam-Watergraafsmeer, Duivendrecht en Amsterdam-Zuidoost.
Bevolking.
In februari 2020 telde de gemeente Diemen 31.003 inwoners. In de periode 2009-2013 bedroeg de jaarlijkse bevolkingsgroei gemiddeld 1,26%, bijna het drievoudige van het Nederlandse gemiddelde van 0,43% per jaar. Migratie is met name de oorzaak van de toenemende bevolkingsgroei. In 2013 bedroeg het geboorteoverschot 2,5‰, terwijl het migratiecijfer 9,8‰ bedroeg.
Religie.
Bijna twee derde deel van de bevolking is niet-religieus. Volgens het CBS behoorde 35,6% van de bevolking tot een kerkelijke gezindte of een levensbeschouwelijke groepering. De grootste religieuze groeperingen zijn de katholieken (9,8%), de moslims (5,2%), de protestantse kerken (4,4%), de hervormden (4,0%) en de hindoes (1,9%).
Indeling.
Diemen wordt doorsneden door het Amsterdam-Rijnkanaal en door de oude rivier de Diem.
Diemen bestaat uit zes delen: "Diemen-Noord", "Oud-Diemen", "Diemen-Centrum" (vroeger Diemerbrug genoemd), Diemen-Zuid, Diemen Sniep en het buitengebied. Het bewoonde deel van Diemen ligt vrijwel volledig ten zuiden van het Amsterdam-Rijnkanaal en ten westen van de Diem. Het buitengebied ten oosten en zuiden van de Diem heet Over-Diemen, aan beide kanten van het kanaal.
Gemeentehuis.
In 1882 kwam het gemeentehuis aan de Hartveldseweg 35 gereed met paardenstal met koetshuis. Op het opgehoogde terrein was ook plaats voor een dokterswoning voor de gemeente arts. Na diens overlijden in 1935 werd de dokterswoning bij het gemeentehuis gevoegd om plaats te bieden aan het gegroeide aantal ambtenaren. Ondanks modernisering voldeed het gemeentehuis niet meer aan de eisen en was te klein en werd er besloten tot nieuwbouw. In 1973 kwam een nieuw modern en groter gemeenthuis gereed aan de D.J. den Hartoglaan 1 in het centrum van het dorp nabij het Diemerplein. Het oude raadhuis werd verkocht en gerenoveerd en er kwam een makelaarskantoor in.
Monumenten.
De gemeente Diemen beschikt over enkele oorlogsmonumenten, zeventien rijksmonumenten, diverse kunstwerken en beelden, een provinciaal monument en twee gemeentelijk monumenten, zie:
Natuur.
Ook heeft Diemen natuurgebieden. Zij vormen de overgang van landelijk naar stedelijk gebied. Noemenswaardig zijn het Diemerbos, het Penbos, Park Spoorzicht en de Diemer Vijfhoek. Het Diemerbos is een jong bos dat in fasen is aangelegd in de periode 1992-1996. Een onderdeel daarvan is het Telegraafbos, geschonken door de gelijknamige krant. Park Spoorzicht is een natuurpark in het centrum van Diemen. De Diemer Vijfhoek is beschermd natuurgebied en daar bevindt zich het fort Diemerdam dat deel uitmaakt van de Stelling van Amsterdam.
Openbaar vervoer.
Diemen is vanuit verschillende richtingen bereikbaar per trein, metro, tram of bus.
Treinstations.
In 1974 werd aan de Gooilijn (Amsterdam – Weesp – Hilversum) station Diemen geopend.
In 1993 werd naast het metrostation Diemen-Zuid een treinstation in gebruik genomen aan de voor personenvervoer geopende Ringspoorbaan (Amsterdam Zuid – Duivendrecht – Weesp).
Metrolijn.
In 1977 werd de Gaasperplaslijn (tegenwoordig metrolijn 53) van de Amsterdamse metro geopend, met de stations Diemen Zuid en Verrijn Stuartweg. Station Venserpolder, aan de rand van Amsterdam-Zuidoost, ligt bovendien vlak naast de wijk Biesbosch.
Tramlijn.
In 1881 werd de tramlijn van het Amsterdamse Weesperpoortstation via de Watergraafsmeer en Diemen naar Muiden en het Gooi geopend. Deze lijn van de Gooische Stoomtram bleef in exploitatie tot 1939, waarna deze in 1940 werd opgebroken.
Een halve eeuw later, in 1990, werd de Amsterdamse tramlijn 9 verlengd van de Watergraafsmeer via de Hartveldseweg naar Diemen Sniep, over dezelfde route als de vroegere Gooische Tram. Na het eindpunt loopt de trambaan verder in de bermen van de Muiderstraatweg en de Provincialeweg naar de in 1996 geopende Hoofdwerkplaats Diemen-Zuid, waar groot onderhoud voor het GVB wordt uitgevoerd. In 2018 werd de rijrichting in de eindlus in de Sniep omgedraaid en geïntegreerd in de (nieuwe) bebouwing. Op 22 juli 2018 werd lijn 9 opgeheven en vervangen door tramlijn 19.
Buslijnen.
Door Diemen rijdt GVB lijn 44 (Bijlmerstation – Diemen-Noord) en nachtbus N87 (Centraal Station – Bijlmermeer). Daarnaast hebben buiten de bebouwde kom aan de oostelijke rand van Diemen lijn 66 en diverse lijnbussen van streekvervoerders enkele haltes.
Evenementen.
Het 'Diemer Festijn' is een jaarlijks terugkerend meerdaags festival in het centrum van Diemen. Er is een kermis en een kramenmarkt, en in een feesttent zijn optredens van Nederlandstalige artiesten. Het festijn bestaat sinds 1983 en vindt plaats in de eerste week van september.
Traditiegetrouw wordt de feestweek afgesloten met vuurwerk. In 2014 echter werd dit vuurwerk afgelast vanwege een explosie in een flat aan de Beukenhorst in Diemen.
Wijken en buurten.
Diemen kan grotendeels ingedeeld worden in vier wijken: Diemen-Noord, Diemen-Centrum, Diemen-Zuid en het industriegebied. Deze wijken kunnen ingedeeld worden in verschillende buurten:
Topografie.
"Topografisch kaartbeeld van de gemeente Diemen, september 2022"
Politiek.
De gemeenteraad van Diemen bestaat uit 23 zetels. Hieronder de behaalde zetels per partij bij de gemeenteraadsverkiezingen sinds 1998:
Stedenband.
Diemen onderhoudt geen stedenband, maar de lokale ontwikkelingsorganisatie heeft een band met:

</doc>
<doc id="21904" url="https://nl.wikipedia.org/wiki?curid=21904" title="Drechterland (voormalige gemeente)">
Drechterland (voormalige gemeente)



</doc>
<doc id="21905" url="https://nl.wikipedia.org/wiki?curid=21905" title="Graft-De Rijp">
Graft-De Rijp

Graft-De Rijp () was tot 1 januari 2015 een gemeente in het midden van de Nederlandse provincie Noord-Holland, het lag deels in de regio Zaanstreek en ook lag het van oudsher in Waterland. De gemeente telde 6410 inwoners (1 mei 2014, bron: CBS) en had een oppervlakte van 21,76 km² (waarvan 1,72 km² water). Op 15 maart 2012 werd definitief beslist dat de gemeente zou gaan fuseren met Alkmaar. De gemeenteraad verkoos Alkmaar boven Zaanstad, hoewel de gemeente geen grens had met Alkmaar. Aangezien de gemeente Schermer ook met Alkmaar is gefuseerd, is er een aaneengesloten gemeente ontstaan.
Plaatsen binnen de voormalige gemeente.
Dorpen/Gehuchten:
Buurtschap:
Topografie.
"Topografisch kaartbeeld van de voormalige gemeente Graft-De Rijp, per september 2014."
Geschiedenis.
Rond het jaar 800 was de omgeving van de huidige gemeente bedekt met veen. Als gevolg van ontginning hiervan door de mens en stormvloeden ontstonden in de regio drie grote meren, het Schermermeer in het westen, de Beemster in het oosten en het Starnmeer in het zuiden. Hiertussen lag het Schermereiland, nu ruwweg het grondgebied van de gemeente Graft-De Rijp. Veel inwoners leefden destijds van de visvangst. Na de droogmaking van de meren, in de 17e eeuw, was het geen eiland meer.
Tot 1970 waren Graft en De Rijp zelfstandige gemeenten. Op 1 januari 1993 werd Markenbinnen opgenomen in de gemeente. Daarvoor had het de plaats deel uitgemaakt van de gemeente Uitgeest.
Zetelverdeling gemeenteraad.
De gemeenteraad van Graft-De Rijp bestond uit 13 zetels. Hieronder staat de samenstelling van de gemeenteraad van 1998 tot aan de opheffing van de gemeente eind 2014:

</doc>
<doc id="21906" url="https://nl.wikipedia.org/wiki?curid=21906" title="Harenkarspel">
Harenkarspel

Harenkarspel () is een voormalige gemeente in de regio West-Friesland in de Nederlandse provincie Noord-Holland en is sinds 1 januari 2013 samen met Schagen en Zijpe opgegaan in de nieuwe gemeente Schagen. De gemeente telde 16.192 inwoners (1 februari 2012, bron: CBS) en had een oppervlakte van 54,84 km² (waarvan 9,30 km² water). Op 1 januari 1990 werd de gemeente vergroot door de dan opgeheven gemeenten Sint Maarten en Warmenhuizen bij Harenkarspel te voegen. De hoofdplaats van de gemeente was Tuitjenhorn.
Harenkarspel als plaats.
Tot in de 20e eeuw was Harenkarspel ook een plaatsnaam. Rond 1295 werd er een terp opgeworpen ten oosten van Tuitjenhorn. Het land waarop de terp stond was in handen van de graven van Holland, maar geschonken aan de abdij van Egmond. Die gaf het in leen aan de Heren van Egmond. Deze verklaarden dat het gebied vrij was om in te gaan wonen. Dat werd een "hering" genoemd. Er werd ook een katholiek kerkje gebouwd, waardoor het kerspel werd. Mede daarom werd de plaats Heringcarspel genoemd. De latere Hervormde kerk werd gesloopt in 1923. De naam van de gemeente is ontleend aan de oude benaming Heringcarspel, later Herenkarspel.
Plaatsen binnen de gemeente.
Dorpen/Gehuchten:
Buurtschappen:
Zetelverdeling gemeenteraad.
Hieronder staat de samenstelling van de gemeenteraad sinds 1998:
Ligging.
De onderstaande figuur toont nabijgelegen plaatsen in een straal van ongeveer 25 km rond Harenkarspel (Tuitjenhorn).

</doc>
<doc id="21907" url="https://nl.wikipedia.org/wiki?curid=21907" title="Heemskerk">
Heemskerk

Heemskerk is een plaats en gemeente in Midden-Kennemerland in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 31,7 km² (waarvan 4,3 km² water). Binnen de gemeentegrenzen liggen geen andere kernen. Alleen de buurtschappen Noorddorp en Heemskerkerduin zouden hieronder gerekend kunnen worden.
Geschiedenis.
Oudheid.
De eerste sporen van bewoning in Heemskerk dateren van enkele eeuwen voor het begin van onze jaartelling.
Bij opgravingen aan de Jan Ligthartstraat werden in 2004 voetsporen en waterputten gevonden.
Middeleeuwen - De zes kastelen.
Waar de naam Heemskerk vandaan komt is niet met zekerheid te zeggen. Heemskerk was al in de Middeleeuwen bekend. In een officiële oorkonde uit het jaar 1063 werd zij vermeld als "Hemezen Kyrica", gelatiniseerd Fries voor "Kerk van Hemezen", een Friese non die aldaar een klooster zou hebben.
Heemskerk kent veel historische monumenten, waaronder het Huldtoneel, een kunstmatige heuvel aan de huidige Rijksstraatweg, waar ooit de Graven van Holland werden ingehuldigd. Naar overleveringen zou het Huldtoneel al voor de Romeinse tijd zijn ingericht als Germaanse heilige plaats. In de 19de eeuw maakte Jonkheer Gevers uiteindelijk van het Huldtoneel een monument - zoals we het nu kennen - en gebood passanten het monument te
eerbiedigen.
Heemskerk is ook menigmaal een strijdtoneel geweest. Er waren vroeger zes kastelen in Heemskerk. Twee kastelen - het kasteel Oud Haerlem en het Slot Heemskerk - werden in de 12de en 13de eeuw gebouwd om het Graafschap Holland te beschermen tegen de West-Friezen. Ook Slot Assumburg dateert oorspronkelijk uit deze tijd. Van Kasteel Oud Haerlem, kasteel Merestein,
kasteel Rietwijk,
en kasteel Poelenburg (te zien op een kaart uit 1728)
is niets meer over.
In de 14e eeuw vond in 1358-1359 het Beleg van Heemskerk plaats en in 15e eeuw kwamen de bewoners van Kasteel Oud Haerlem en Slot Heemskerk tegenover elkaar te staan tijdens de Hoekse en Kabeljauwse twisten. Beide kastelen werden verwoest. Oud Haerlem werd niet meer herbouwd, het Slot Heemskerk wel. In 1492 werd op het kerkhof van de huidige Hervormde Kerk de Opstand van het Kaas- en Broodvolk bloedig neergeslagen door de Oostenrijkse overheersers.
In 1610 kreeg het Slot Heemskerk de naam Kasteel Marquette en werd nadien eerst door vele adellijken en later vooral door patriciërs bewoond. Laatst bekende adellijke bewoners waren van het huis Gevers. Thans is Kasteel Marquette in bezit van de Spaanse hotelgroep NH Hoteles.
Aan de oostzijde van Heemskerk bevindt zich het Slot Assumburg. Het werd verbouwd in 1546. Daarbij is gebruikgemaakt van sloopmateriaal van kasteel Oud Haerlem. Het slot is gedurende vele eeuwen een adellijk verblijf geweest. Een groot aantal verschillende geslachten hebben er gewoond. Na 1867 bleef het slot onbewoond. Sedert 1911 is het in eigendom van het Rijk, en in 1933 kreeg de Assumburg haar bestemming als jeugdherberg.
De dorpskerken.
De Dorpskerk van de Protestantse Gemeente Heemskerk, aan het Kerkplein 1 dateert uit 1628, maar heeft een middeleeuwse toren uit de 13de eeuw. Op de (openbare) begraafplaats rond de kerk staat een kopie van de obelisk ter ere van de vader van de schilder Maarten van Heemskerck.
De rooms-katholieke St. Laurentiuskerk, ontworpen door architect J.H. Tonnaer, is in 1891 voltooid en is een zeldzaam voorbeeld van een katholieke kerk in neorenaissance-stijl.
Agrarisch dorp.
Na de Middeleeuwen is Heemskerk als een klein rustig dorp aan de voet van de duinen achtergebleven. De bewoners, die hoofdzakelijk een bestaan vonden in de land- en tuinbouw en in de veehouderij, maakten goede maar ook veel zeer slechte tijden door.
Er wordt verteld dat uit de tijd dat de producten - vaak aardbeien bestemd voor Beverwijk, waar de vruchten werden verhandeld - met ezels naar de markt werden gebracht, de Heemskerkers de ezel mee kregen als bijnaam en symbool.
Deze versie berust echter niet op waarheid aangezien hier geen enkel bewijs van is, er is geen enkele foto beschikbaar van een ezel met een wagen wat wel de meest logische verklaring voor de bijnaam ezels, en naar alle waarschijnlijkheid het meest op de waarheid berust is dat:
De opmerking dat Heemskerkers ezels zijn werd in 1873 tijdens een raadsvergadering gemaakt door de toenmalige burgemeester, Hermanus Zaalberg. Het betrof hier een geschil tussen B en W en de gemeenteraad over onder andere de straatverlichting.
Hieronder volgt een gedeelte van het krantenartikel over de desbetreffende raadsvergadering:
In 1893 werd in de buurt van Heemskerk het Fort bij Veldhuis gebouwd, onderdeel van de Stelling van Amsterdam. Nu is het een museum.
Stedelijke ontwikkeling.
Heemskerk behield dit agrarisch karakter totdat de gemeente omstreeks 1960 een rol ging spelen bij de industriële ontwikkeling van de IJmond: Hoogovens (tegenwoordig Tata Steel), Cemij, MEKOG, Stork-Werkspoor. Er is nog veel van terug te vinden in het unieke tuinbouwgebied aan de duinkant van de Rijksstraatweg, de gronden ten zuidwesten van deze straatweg, die voor een belangrijk deel agrarisch gebied zijn gebleven.
De komst van de Koninklijke Hoogovens zorgde voor een ingrijpende verandering in de bevolking van de IJmond en her en der voor wat overenthousiaste verwachtingen. Zo bracht de gemeente Velsen een uitbreidingsplan uit voor een stad van 250.000 inwoners. Dit plan ging snel weer van tafel.
Beverwijk maakte ook wilde plannen met een plan voor een "Staalstad" van honderdduizend inwoners, mede mogelijk gemaakt door een fusie met een onwillig Heemskerk. Zowel de 100.000 inwoners als de fusie met Heemskerk gingen later weer van tafel. Verder zijn er een drietal industrieterreinen, De Houtwegen, het bedrijventerrein De Trompet langs de A9 en De Waterwegen, gelegen langs de Rijksstraatweg (voorheen een doorgaande weg tussen Beverwijk en Castricum).
In de weidegebieden richting Uitgeest en Zaanstad zijn sinds 1965 tot 2005 nieuwe woonwijken gerealiseerd, waaronder Breedweer, de Maer, Beijerlust, Waterakkers-Lunetten en Broekpolder.
De gemeente Heemskerk is in 2005 gestart om op diverse plaatsen flats uit de jaren vijftig en zestig te slopen en te vervangen door moderne appartementen en laagbouw. Daarnaast zal in de komende jaren het duurzame bedrijventerrein De Trompet verder worden ingevuld. Naast warmtepompen en zonne-energie wordt op dit bedrijventerrein ook duurzame energie opgewekt met een 2 MW windturbine die in 2005 geplaatst is. Deze windmolen is vanuit de wijde omtrek te zien door de opvallende blauwe kleur (van het Heemskerkse gemeentewapen).
Geografie.
Heemskerk ligt aan de westkust van Noord-Holland, ten noorden van het Noordzeekanaal. De gemeente maakt deel uit van de regio's Midden-Kennemerland, Kennemerland, Noorderkwartier, het COROP-gebied IJmond en het Hoogheemraadschap Hollands Noorderkwartier.
Heemskerk kent vier buurgemeenten. In het noorden langs onder andere de Korendijk, grenst Heemskerk aan Castricum. In het noordoosten en oosten vormt het riviertje de Die de grens met Uitgeest. Zaanstad ligt ten zuidoosten van Heemskerk, aan de overkant van de Kil (een restant van het Oer-IJ). Aan de zuidgrens ligt Beverwijk en de westgrens wordt tot slot gevormd door de Noordzee.
Bestuurlijke indeling.
De gemeente Heemskerk bestaat voor statistische doeleinden uit elf wijken, die weer zijn onderverdeeld in een variabel aantal buurten:
Politiek en bestuur.
De gemeenteraad van Heemskerk bestaat uit 25 zetels. Hieronder staat de samenstelling van de gemeenteraad, op basis van de verkiezingsuitslag, sinds 1998:
Sinds 2022 wordt Heemskerk bestuurd door een college van Heemskerk Lokaal, D66 en GroenLinks. Sinds 15 december 2022 is Alexander Luijten (VVD) burgemeester van Heemskerk.
Het voormalige gemeentehuis werd in 1911 gebouwd naar een ontwerp van Jan Stuyt en werd in 1949 met een verdieping verhoogd naar een ontwerp van gemeente-architect Nicolaas Petrus Steenstra.
Thans is hier notaris Janssen gevestigd.
Cultuur en recreatie.
Monumenten.
In de gemeente zijn er een aantal rijksmonumenten, provinciale monumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente Heemskerk zijn diverse beelden, sculpturen en objecten geplaatst in de openbare ruimte, zie:
Vrijetijdsbesteding.
Ten westen van Heemskerk ligt het Noordhollands Duinreservaat, beheerd door het waterleidingbedrijf PWN. Op de fiets of lopend is het mogelijk naar het Heemskerkerstrand te gaan. Gemotoriseerd verkeer is niet toegestaan, behalve voor bestemmingsverkeer met speciale vergunning. Het Heemskerkerstrand kenmerkt zich als een familiestrand. De afstand bedraagt circa vijf kilometer van dorpskern tot strandtoegang.
De Heemskerkse Kermis vindt jaarlijks plaats vanaf de woensdag voor de eerste donderdag van september en duurt tot en met de vrijdag erna. Woensdagochtend om 11.00 uur wordt de kermis ingeluid met het traditionele 'Eerste Deuntje' in de twee feesttenten in het dorpscentrum. Donderdag vindt de kortebaandraverij plaats, een paardendrafwedstrijd met sulky's waar men kan wedden op de uitslagen. Het gebied rond deze harddraverij is vaak een ontmoetingsplaats van Heemskerkers die elkaar lang niet hebben gezien.
De Heemskerkse Kermis is een van de Noord-Hollandse Kermissen, zoals men die 's zomers veel in West-Friesland en andere gebieden van Noord-Holland kan meemaken. Dat de Heemskerkse Kermis een tamelijk grote kermis is kan men zien aan de brouwerij-omzetten van vooral het merk Amstel van de Heineken-brouwerijen: in de jaren negentig was de bieromzet van de Heemskerkse Kermis een van de hoogste van alle Noord-Hollandse kermissen.
Sport.
Heemskerk beschikt over verschillende sportverenigingen: vier tennisclubs (waaronder HTV Assumburg), twee voetbalclubs (ADO '20 en ODIN '59), een basketbalvereniging, een zwemvereniging en een volleybalvereniging. Een vereniging die meerdere sporten aanbiedt zoals turnen, aerobics, volleybal en seniorengym is TOSS Heemskerk. Tevens bevindt zich binnen de gemeentegrenzen het golfterrein van de Heemskerkse Golfclub.
Verder komen de handbalvrouwen van de Heemskerkse handbalvereniging DSS vanaf 2010/2011 afwisselend uit in de Eredivisie en de Eerste divisie. Zij spelen hun thuiswedstrijden in sporthal "de Waterakkers".
Sinds 2008 beschikt Heemskerk ook over een nieuw kunstgrasveld, dat mede mogelijk gemaakt is door de Johan Cruyff Foundation en is gevestigd aan de Laan van Assumburg.
Een evenement dat was uitgegroeid van een lokale Heemskerkse activiteit tot een groter gebeuren in Noord-Holland was het kampioenschap polsstokverspringen over de Neksloot. Buurtcentrum de Schuilhoek organiseerde dit evenement tot 2009 op 2e Pinksterdag. Jaarlijks bezochten ruim 15.000 bezoekers dit “Friese” evenement op de grens van West-Friesland met veel kinderactiviteiten, braderie, live-muziek en oud-Hollandse spelen.
Verkeer en vervoer.
Heemskerk ligt aan de A9 tussen Haarlemmermeer en Alkmaar.
Station Heemskerk bevindt zich aan de uiterste oostrand van Heemskerk vlak bij de buurgemeente Beverwijk. In Heemskerk stopt tweemaal per uur de sprinter van Hoorn richting Haarlem en Amsterdam Centraal v.v. Het station wordt door de meeste Heemskerkers niet veel gebruikt.
De treinstations van Uitgeest en van Castricum (voor verbindingen richting Amsterdam en richting Alkmaar) en van Beverwijk (voor verbindingen richting Haarlem) zijn voor de meeste Heemskerkers een goed alternatief, mede vanwege het feit dat verschillende buslijnen van Connexxion de genoemde stations bedienen. Door de nieuwe wijk Broekpolder in Heemskerk en Beverwijk overlegt de gemeente met NS en ProRail over een grote renovatie van station Heemskerk (en station Beverwijk).
Busverbindingen van Connexxion door Heemskerk:
Millennium Gemeente.
Heemskerk is een Millennium Gemeente.

</doc>
<doc id="21908" url="https://nl.wikipedia.org/wiki?curid=21908" title="Heemstede (Noord-Holland)">
Heemstede (Noord-Holland)

Heemstede () is een plaats en gemeente in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 9,61 km² (waarvan 0,15 km² water). Binnen de gemeentegrenzen liggen geen andere kernen.
Heemstede is een van de welvarendste gemeentes van Nederland. Met een mediaan gestandaardiseerd inkomen van 32.200 euro bezetten Heemsteedse huishoudens in 2018 de vijfde plek van hoogste inkomens in Nederland. In het nationale Onderzoek Beste Gemeenten 2019 kwam Heemstede bovendien naar voren als twee na beste plek om te wonen. Deze notering droeg er mede aan bij dat de regio Haarlem op plek één stond van omgevingen waar Nederlanders het liefst willen wonen.
Geschiedenis.
Heemstede is, evenals Haarlem, Spaarndam en Velsen gelegen op een vroege strandwal. De vroegste bewoningssporen zijn gevonden aan de binnen- of zuidoostelijke zijde van deze strandwal op het huidige bos- en slootterrein van College Hageveld. Deze sporen behoren tot de prehistorische Vlaardingencultuur (3500-2500 v.Chr.) die behalve uit enige landbouw vooral uit jacht en visserij bestond. De vondsten betroffen handgevormde aardewerkscherven, vuurstenen pijlpunten, schrabbers, e.d.. kleine gepolijste bijl (herkomst: België), twee platte en doorboorde kralen van git.
De naam Heemstede komt al voor rond het jaar 1000 en betekent mogelijk "woonplaats" (Groenedijk, 2000) en anders "woonplaats van een zekere Emece" (Groesbeek, 1972). Het gebiedje dat in die tijd de naam Heemstede draagt, is behoorlijk onbeduidend. Pas als Haarlem in 1245 van graaf Willem II stadsrechten krijgt onder voorwaarden dat het een begrensd gebied wordt, worden de landelijke gebieden buiten de nieuwe stadswallen interessant en wordt het noodzakelijk hier namen aan te geven. Deze nieuwe buitengebieden, ook wel ambachten (bestuurs- en rechtskringen), worden óf via schouten en schepenen bestuurd, óf beleend aan leenmannen.
Dit belenen gebeurt voor Heemstede door de opvolger van Willem II, graaf Floris V, rond 1284. Dit Heemstede is anders dan het huidige, Floris beleent in die tijd immers Berkenrode apart en geeft een stukje grond, dat loopt van de huidige Lanckhorstlaan/Bronsteeweg tot aan de zee in Zandvoort, cadeau aan het St. Elisabethsgasthuis. Wel loopt het Heemsteeds grondgebied in noordelijke richting door tot iets voorbij de huidige Gedempte Oude Gracht in Haarlem. In het oosten wordt Heemstede niet alleen begrensd maar ook veel lastiggevallen door De Meer.
De eerste Heer van Heemstede - de titel die de leenman krijgt door het betalen van een som geld - is Reinier van Holy, ook wel Reinier van Holijde. Tussen 1284 en 1300 bouwt deze adellijke heer uit Vlaardingen aan het Spaarne het Slot Heemstede. Dit rond 1400 enkele malen verwoeste en weer opgebouwde kasteel wordt, na groot herstel ten tijde van Adriaan Pauw, uiteindelijk in 1810 door Jan Dolleman afgebroken. Wat resteert zijn het 17e-eeuwse bouwhuis, Duivenpoort en "Pons Pacis" ofwel Vredesbrug, opgericht naar aanleiding van de Vrede van Münster (1648) waar Adriaan Pauw de belangrijkste gezant van de republiek was.
In 1304 vindt de eerste slag bij het Manpad plaats - of niet. Dat Witte van Haamstede, een bastaardzoon van Floris V, hier met de Haarlemmers de Vlamingen verslaat, wordt door velen inmiddels als legende gezien. Toch zijn er ook nog historici die deze geschiedenis 'vermoedelijk waarachtig' noemen. De tweede slag bij het Manpad, in 1573, is niet omstreden, met uitzondering van het woordje "tweede". Bij deze slag sneuvelen 1500 Haarlemmers en Spanjaarden.
In de loop van de 14e eeuw ontstaat dan in de buurt van het Heemsteeds kasteel een dorpje, dat met name door de bouw van een Mariakapelletje (1347) en een Bernaditenklooster (1458) groeit.
Tot 1653 maakt Bennebroek deel uit van de ambachtsheerlijkheid Heemstede. In 1857 wordt de gemeente Berkenrode door Heemstede geannexeerd. In 1927 wordt het noordelijk deel van Heemstede, inclusief een groot deel van de Haarlemmerhout, door de gemeente Haarlem geannexeerd. Het inwonertal daalt dan van 17.071 naar 11.562.
Politiek.
De gemeenteraad van Heemstede bestaat uit 21 zetels. Hieronder de behaalde zetels per partij bij de gemeenteraadsverkiezingen sinds 1998:
Buitenplaatsen.
Vele heren uit de vroedschap van Amsterdam kochten in de 17e eeuw zomerverblijven in Heemstede. Adriaen Pauw woonde er in de zomermaanden na aankoop van de heerlijkheid Heemstede en het Huis te Heemstede voor ƒ 36.000,- van de erven van Hendrik van Hovijne. In het zuiden van de gemeente ligt het 80 ha grote loofbos Groenendaal. Groenendaal was zelf een buitenplaats, opgezet als park door de rijke bankier John Hope, neef van Henry Hope, de bouwer van buitenplaats Welgelegen in Haarlem. Toen hij in 1784 Bosbeek kocht van een Amsterdamse burgemeestersfamilie, annexeerde hij de parklanden en sloopte Groenendaals hoofdgebouw, maar de oprijlaan vanaf de Herenweg bestaat nog steeds. Groenendaal is drie keer het middelpunt geweest van de internationale Floratentoonstelling. Deze vonden plaats in de jaren 1925, 1935 en 1953. De Floratentoonstellingen waren de voorlopers van de Floriade.
In de 17e en 18e eeuw telde Heemstede talrijke buitenplaatsen. Herenhuizen, bijgebouwen en/of tuinen resteren nog van Oud-Berkenroede, Berkenrode, Ipenrode, Huis te Manpad,
 de Hartekamp, Bosbeek, Meer en Bosch, Meer en Berg, Kennemeroord en Gliphoeve.
Tussen 1735 en 1738 werkte de beroemde Zweedse natuuronderzoeker Linnaeus als prefect van de tuin en lijfarts van George Clifford op het landgoed De Hartekamp. In 1738 verscheen het boekwerk Hortus Cliffortianus, een inventarisatie van de tuin, het herbarium en de natuurwetenschappelijke bibliotheek. Jacob van Lennep bracht zijn zomers door in Huis te Manpad en andere buitenplaatsen van zijn familie. De in 1856 gesloopte, nabij het Spaarne gelegen "hofstede Bronstee" was ooit in het bezit van het Amsterdamse regentengeslacht De Graeff van Polsbroek.
Een groot deel van het landgoed Meer en Berg werd in 1948 toegevoegd aan het loofbos Groenendaal.
Monumenten.
In de gemeente zijn er bijna 100 rijksmonumenten, 49 gemeentelijke monumenten en een aantal oorlogsmonumenten, zie:
Kunst in de openbare ruimte.
In de gemeente Heemstede zijn diverse beelden, sculpturen en objecten geplaatst in de openbare ruimte, zie:
Ambachten.
Van de 16e tot 20e eeuw was de blekerijnijverheid van belang, vanaf de 18e eeuw ook de bloembollencultuur. In 1912 nam het gemeentebestuur een door de architecten Joseph Cuypers en Jan Stuyt ontworpen Uitbreidingsplan aan voor de gehele gemeente, dat met wijzigingen tot 1940 fungeerde. In dit uitbreidingsplan werd ook de Onze-Lieve-Vrouw-Hemelvaartkerk opgenomen, die ook door Cuypers en Stuyt is ontworpen. Op basis hiervan ontwikkelde de gemeente zich in de jaren twintig en dertig van de 20e eeuw tot een forensengemeente.
In de omgeving.
Ten oosten van Heemstede ligt aan de ringvaart het oude stoomgemaal Cruquius. Aan de west kant ligt het grootste aaneengesloten wandelgebied van Nederland, de Amsterdamse Waterleidingduinen.
Overige informatie.
De Naald werd geplaatst door David Jacob van Lennep in 1817 ter herinnering aan twee veldslagen in 1304 tegen de Vlamingen en 1573 tegen de Spaanse bezetters.
Nicolaas Beets was van 1840 tot 1854 predikant [zichzelf noemende 'herder'] van de Hervormde Kerk. Hij heeft ook een school gesticht. Deze bestaat nog steeds en in thans vernoemd naar zijn oprichter: Nicolaasbeetsschool.
In Heemstede bevindt zich de oudste basisschool van Nederland, namelijk de Voorwegschool. De school bestaat al sinds 1630.
De letterkundige en advocaat mr. Jacob van Lennep verbleef in zijn jeugd veelvuldig op het zomerverblijf van zijn vader professor David Jacob van Lennep in het Huis te Manpad aan de Herenweg.
Godfried Bomans schreef in het ouderlijk huis Berkenrode zijn eerste sprookjes en delen van "De memoires of gedenkschriften van Mr. P(ieter) Bas."
De Sint-Bavokerk aan de Herenweg werd in 1879 in gebruik genomen. Het is een ontwerp van Evert Margry en is een Rijksmonument.
Heemstede ligt aan de spoorlijn Leiden - Haarlem en telt één station, Heemstede-Aerdenhout. Deze spoorlijn volgt grotendeels de Leidse trekvaart, die zijn 350e verjaardag vierde in 2007.
De Heemsteedse voetbalclub RCH behaalde twee landskampioenschappen, de laatste in 1953.
In de gemeente is het instituut Meer en Bosch gevestigd, onderdeel van de Stichting Epilepsie Instellingen Nederland (SEIN).
In Heemstede is de abortuskliniek Bloemenhove gevestigd.
In december 2004 verhuisde het vroegere Diaconessenhuis, gefuseerd met de Mariastichting in Haarlem naar een nieuwe huisvesting van het Spaarne Ziekenhuis in Hoofddorp, gemeente Haarlemmermeer. Wél is in Heemstede nog een dagafdeling met poliklinieken van het ziekenhuis.
De voormalige buitenplaats de Hartekamp is tegenwoordig hoofdvestiging van Stichting De Hartekamp Groep, een instelling voor zorg en dienstverlening aan mensen met een verstandelijke of meervoudige beperking in de regio Midden- en Zuid-Kennemerland met o.a. een nevenvestiging 'Harteheem' te Heemskerk.
Sinds de 17e eeuw hoort buurtschap De Glip tot de gemeente Heemstede.
De plaatsnaam Hempstead in de Amerikaanse staat New York is mogelijk een verbasterde vorm van Heemstede. Deze plaats was in de 17e eeuw een koloniale nederzetting nabij Nieuw-Amsterdam.
Bibliotheek.
De door ridder Adriaan Pauw gestichte Bibliotheca Heemstediana was gedurende het midden van de 17e eeuw met meer dan 16.000 banden verreweg de grootste van Nederland. Na zijn overlijden is deze in 1656/1657 geveild en kwam een deel terecht in de Herzog August Bibliothek te Wolfenbüttel.
De gemeentelijke openbare bibliotheek is in 1947 opgericht en bevindt zich sinds 1986 in het gebouw van de voormalige Dreefschool (thans een gemeentelijk monument). Hier is het archief aanwezig van de Vereniging Oud Heemstede-Bennebroek. De door directeur Hans Krol bijeengebrachte 'Heemstede-collectie' bevindt zich thans - evenals het gemeentearchief - in het Noord-Hollands Archief te Haarlem.

</doc>
<doc id="21909" url="https://nl.wikipedia.org/wiki?curid=21909" title="Heiloo">
Heiloo

Heiloo () is een dorp en gemeente in de Nederlandse provincie Noord-Holland. De gemeente maakt deel uit van samenwerkingsregio Kennemerland. De gemeente telt inwoners (, bron: CBS) en heeft een oppervlakte van 19,01 km². In de periode 1950-1960 nam het aantal inwoners snel toe, doordat veel Amsterdammers naar Heiloo verhuisden.
Overige plaatsen binnen de gemeente.
Buurtschappen:
Geschiedenis.
Heiloo zou afgeleid zijn van: Heil = heilig en loo = bos, maar archeologisch onderzoek heeft aangetoond dat er sinds de bronstijd geen sprake is geweest van een bosrijke omgeving. Wellicht is de naam afkomstig van een oud heiligdom, mogelijk ter plaatse van de Witte Kerk. Deze ligt niet, zoals ooit verondersteld, op een terp, maar op een duintje. Op de westelijke strandvlakte van Heiloo is onder andere een paalcirkel aangetroffen. De ouderdom van de structuur is met behulp van C14-datering gedateerd in 800 v.Chr. (Vroege IJzertijd). In de directe omgeving zijn kringgreppels, kuilen en runderpaden opgegraven uit dezelfde periode en jonger. Vanaf de jaartelling werd in het voormalige kweldergebied ten westen van de strandwal Limmen-Heiloo-Alkmaar gewoond. Vondsten uit de Romeinse Tijd zijn bekend ter hoogte van de Vennewatersweg, aan de Zeeweg, in het Maalwater en verder in de richting van Alkmaar.
Rondom de kerstening zijn diverse verhalen bekend. Maar ook hier ontbreekt het aan schriftelijke en archeologische bronnen. Veel van de verhalen zijn ontstaan in de loop van de 17e eeuw. Toen was sprake van een romantisering van het buitenleven. Sommigen zijn nog steeds van mening dat het Heilooër bos identiek is aan het Baduhennawoud waar de Friezen in een slag 1300 Romeinen doodden. Zo werd gezegd dat het woud van Baduhenna na de kerstening werd verdoemd voor zijn heidense rituelen.
Het zal Willibrord zijn geweest die er rond 690 gepredikt heeft en er een bedevaartsoord van heeft gemaakt. Er zijn echter geen archeologische vondsten bekend die dit verhaal kunnen bevestigen. Bovendien is nog maar de vraag of ten tijde van het verhaal het gebied bebost is geweest. Het huidige bos is veel jonger. Het ontstaan van het bos heeft voor een groot deel te maken met de eerste beplanting van het landgoed Nijenburg. Volgens pollenanalyse op diverse plaatsen op de strandwal was het gebied al in de bronstijd boomarm.
Volgens de overlevering vond boerenknecht Nelis in de veertiende eeuw tot twee keer toe een Mariabeeldje op dezelfde plaats op een zandweg nabij Runxputte, een gehucht bij Heiloo. Terzelfder tijd zou een rijke koopman uit Alkmaar, genaamd Johannes Mors over het beeldje en Runxputte hebben gedroomd. Hoewel hij nog nooit van Runxputte gehoord had, kreeg hij in zijn droom de opdracht het plaatsje te bezoeken. Hij schonk geld om er een kapel te laten bouwen, ter ere van Maria. In 1409 werd de kapel in gebruik genomen en van heinde en verre stroomden de mensen toe. Tijdens het Beleg van Alkmaar in 1573 maakten de protestanten en Staatse troepen de kapel met de grond gelijk.
In 1905 werden de fundamenten van de kapel ontdekt en de bedevaartstraditie herleefde. In 1913 werd de bedevaartskerk Onze Lieve Vrouwe ter Nood gebouwd, bedoeld als noodkerk maar nooit vervangen, in 1930 gevolgd door de Genadekapel, beide naar ontwerp van architect Jan Stuyt. Tijdens de jaren van het Rijke Roomse Leven werd de kapel zeer druk bezocht. Godfried Bomans ging er, zoals hij beschreef in "Beminde Gelovigen", jaarlijks met zijn klas naartoe. Ook voor Gerard Reve had het een speciale betekenis. Bij de kapel is ook een put, die geneeskrachtig water zou bevatten.
Het raadhuis van Heiloo dateert van 1926. Daarnaast staat er in Heiloo een witgepleisterd kerkje uit de 12e eeuw dat het 'witte kerkje' genoemd wordt. Zijn huidige aanzien heeft het witte kerkje gekregen in de 19e eeuw. In 1976 ging een aanzienlijk aantal huizen en winkels in de directe omgeving van het kerkje tegen de vlakte, ten gunste van een modern winkelcentrum, 't Loo geheten, dat in 1978 werd geopend. Het winkelcentrum is in 1995 nog eens gemoderniseerd en ook uitgebreid.
Politiek.
Mascha ten Bruggencate (D66) is burgemeester van de gemeente Heiloo. De gemeenteraad van Heiloo bestaat uit negentien zetels. Hieronder de behaalde zetels per partij bij de gemeenteraadsverkiezingen sinds 1998:
Kunst en cultuur.
Een museum over de geschiedenis van de psychiatrie bevindt zich op het terrein van psychiatrisch centrum Willibrord van de GGZ Noord-Holland-Noord.
Popconcerten vinden plaats in het jongerencentrum Buk Buk.
Landgoederen en kastelen.
In Heiloo hebben twee kastelen gestaan, kasteel Ter Coulster en slot Ypestein. Ter Coulster was gelegen ter hoogte van het huidige landgoed Ter Coulster. Ypestein was gelegen op het terrein van de huidige Willibrordusstichting.
In het Heilooërbos ligt landgoed Nijenburg.
Monumenten.
In de gemeente bevinden zich een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Gezondheidszorg.
Aan de Kennemerstraatweg bevindt zich het psychiatrisch centrum Sint-Willibrordusstichting (Willibrord), een instelling van de GGZ Noord-Holland-Noord. In 1929 is het centrum gesticht door de Broeders van Onze-Lieve-Vrouw van Lourdes. In de Tweede Wereldoorlog werd het gebruikt door de Duitsers om hun soldaten te laten herstellen. Op het complex staat ook een kapel, de Mariakapel. De St. Willibrordusstichting was als vernieuwend bekend door voorop te lopen met het invoeren van nieuwe behandelmethoden.
Millennium Gemeente.
Heiloo is een Millennium Gemeente.
Zustergemeente.
Heiloo is een zustergemeente van Świętochłowice in Polen.
Trivia.
Heiloo wordt ook wel het Wassenaar van Amsterdam genoemd.

</doc>
<doc id="21911" url="https://nl.wikipedia.org/wiki?curid=21911" title="Huizen">
Huizen

Huizen () is een plaats en gemeente in de Nederlandse provincie Noord-Holland, in het Gooi. De totale gemeente telt inwoners (, bron: CBS) en heeft een oppervlakte van 23,32 km² (waarvan 7,51 km² water). De plaats heeft een relatief jonge bevolking.
Geschiedenis.
Hoewel de oudste vermelding van Huizen stamt uit 1382, zou er reeds in de tiende eeuw al sprake zijn van een nederzetting.
Rond 1400 vormde het Gooi een kerspel, het Naardingerland, waaruit rond 1409 Huizen zich afscheidde. De oorspronkelijke aan St. Thomas gewijde 10e-eeuwse houten kapel aan de Kerkstraat werd toen parochiekerk. Deze kerk werd vervangen door het huidige stenen kerkgebouw, de Oude Kerk. Huizen kreeg in de 14e eeuw zijn naam, omdat het - zoals de overlevering wil - het eerste dorp was in het Gooi dat stenen huizen had. Het overwegend protestantse Huizen is de snelstgroeiende gemeente van het Gooi, met ook de snelstgroeiende bedrijvigheid.
Het dorp Huizen staat bekend als voormalig vissersdorp, hoewel pas aan het eind van de 17e eeuw de visserij een van de hoofdmiddelen van het bestaan werd. Daarvoor waren vooral landbouw en huisnijverheid belangrijke levensbronnen. Het gemeentewapen verwijst ook naar deze historie. De arme zandgronden van het Gooi hadden veel bemesting nodig en vooral de uitwerpselen van het vee, koeien en schapen, werden als mest gebruikt. Er was gemeenschappelijk gebruik van heiden en weiden (de zogenaamde meentgronden) door de boeren, de latere Erfgooiers.
Industrie.
De visserij beleefde haar bloei in de 19e eeuw, vooral ook nadat in 1854 eindelijk een haven in gebruik kon worden genomen. Ongeveer 190 botters hadden Huizen als thuishaven. De Huizers visten op de toenmalige Zuiderzee en in beperkte mate op de Noordzee. De visserij maakte ook een bloeiende visindustrie mogelijk; in het dorp Huizen stonden achttien grote visrokerijen die vooral haring tot bokking verwerkten. Deze bokking werd veelal geëxporteerd naar Duitsland. Door de omvang van de visverwerking, het grote aantal visventers en de aanverwante industrie zoals scheepswerven en mandenmakers, was Huizen in de negentiende eeuw een van de belangrijkste visserijplaatsen rond de Zuiderzee. Aan het begin van de 20e eeuw was de visserij al behoorlijk minder, als gevolg van het feit dat Duitsland de import van Hollandse bokking verbood in zijn streven naar autarkie, een vroegere vorm van autonomie. De aanleg van de Afsluitdijk gaf de genadeklap. Hierna had Huizen het moeilijk en zag het de toekomst vooral in de kaashandel. Er is nog steeds een groot aantal kaasverwerkende bedrijven te vinden, hoofdzakelijk in de exportsector.
Vanwege de goede ligging van Huizen aan de Zuiderzee werd er in de 19e eeuw vier grote kalkfabrieken gebouwd, de Huizer kalkovens. Er werden schelpen volgens een bepaald procedé tot (ongebluste) kalk gebrand in grote ovens. Ook bleek er grote voorraden van kwalitatief goed zand in de bodem te zitten ten zuiden van het dorp nabij Huizerhoogt. Huizen ligt aan het eind van de Utrechtse Heuvelrug (stuwwal) en door grote voorraden van dit zand was er reden voor het ontstaan industrie voor de fabricage van kalkzandsteen. De firma Rijsbergen (nu: Xella) bouwde daar een kalkzandsteenfabriek. Vanaf 1925 had men toestemming om grootscheeps zand af te graven voor de kalkzandsteenproductie. De kalk verkreeg men van de eerder genoemde kalkovens. Het vlakke gebied aan de noordkant ervan (stadspark/woonwijk) is door afgraving ontstaan. Vanaf 1972 is geen vergunning tot afgraving meer gegeven. Het laatste zand is gebruikt voor de inrichting van het stadspark. De kalkfabriek verdween in het begin van de jaren tachtig uit het havenbeeld. De karakteristieke ovenschoorstenen zijn alle in 1989 afgebroken; enkele ervan zijn nog terug te vinden in het Zuiderzeemuseum in Enkhuizen. Op het oude landhoofd van de oude Huizer haven is er in 1997 een restaurant ('De kalkovens') gebouwd met de originele stenen van vier kalkovens die voorheen enkele honderden meters verder hun dienst hebben gedaan. Zo is een uniek stukje havenbeeld bewaard. Ook is het achterliggende fabrieksterrein naast de oude haven grotendeels verdwenen en heeft plaatst gemaakt voor woningbouw.
In de jaren 50 vestigde Philips zich in Huizen met een grote fabriek in telecommunicatieapparatuur, maar deze werd in de jaren 80 overgenomen door AT&amp;T en Holland Signaal. Het militaire deel ging naar Holland Signaal en het civiele deel ging naar AT&amp;T. Holland Signaal heet inmiddels Thales Groep. Holland Signaal werkte in het verleden samen met de NSF aan communicatie- en radarapparatuur voor de Nederlandse marine. De NSF in Hilversum kon niet meer uitbreiden en vestigde zich daarom in Huizen. De keuze viel toen op Huizen vanwege het gunstige vestigingsklimaat en de aanwezigheid van soortgelijke bedrijven.
Tijdens de jaren '20 bouwde de NSF diverse zenders en zendantennes in Huizen. Vanaf 1928 vonden vanuit Huizen de uitzendingen plaats door de voorloper van de Wereldomroep. Dit was de PHOHI (Philips Omroep Holland-Indië) die met behulp van voor die tijd zeer krachtige kortegolfzenders contact onderhielden met Nederlands-Indië, dat 12.000 km verderop lag. PHOHI begon met uitzendingen in 1928. In 1937 verrees op de plek van de huidige 'Phohi-flat' (die in 1964 werd gebouwd) naast de al bestaande mast een dubbele antennemast met een unieke draaibare constructie. De eerste twee zenders werden tijdens de eerste meidagen van 1940 door de genie opgeblazen. De derde en laatste lukte niet echt en werd door de Duitsers hersteld en beschikbaar gesteld aan de Nederlandse omroepverenigingen. Maar hieraan kwam in augustus 1941 een einde toen deze verenigingen door de bezetter werden opgeheven. In 1947 ging de PHOHI over in Radio Nederland Wereldomroep en de laatste zender werd ontmanteld in 1957. De in dit gebied later ontstane 'zenderwijk' herinnert qua straatnamen en ligging nog sterk aan deze periode. De Phohiflat zou Huizen's enige flatgebouw blijven. Inmiddels zijn de meeste telecomfabrikanten verdwenen door fusies, overnames en reorganisaties.
Religie.
De inwoners van Huizen waren overwegend van protestantse gezindte. Tegenwoordig is een ruime meerderheid (6 op de 10) niet christelijk. In Huizen is 8.8% van de bevolking lid van de PKN (Protestantse Kerk in Nederland) Daarnaast zijn er zo'n tien andere protestante kerkgenootschappen; tezamen vertegenwoordigen deze 14,2%. 11,8 % van de bevolking is rooms-katholiek. Sinds 1949 is er een rooms-katholieke kerkgemeenschap. De eerste kerk, de Vituskerk werd aan de Hooghuizenweg gebouwd. De tweede kerk, de Thomaskerk, staat aan de Huizermaatweg.
Klederdracht en dialect.
Huizen had een zeer kenmerkende klederdracht met een grote witte oorijzer-staartmuts, die op zondag werd gedragen en vroeger ook op uitgaansdagen. De z.g. daagse muts - zonder staart en oorijzer - werd "isabee" genoemd. Vanaf ca. 1930 is het dragen van de Huizer klederdracht sterk verminderd, om te beginnen bij de jeugd. Tot in de jaren 90 van de 20e eeuw werd er echter nog door een paar van de alleroudste vrouwen klederdracht gedragen.
Huizen kent ook een dialect, alhoewel dit niet veel meer wordt gesproken. Het wordt nog wel gebruikt door ouderen en soms bij toneelstukken van de Huizer toneelvereniging "Ontwaakt".
Een andere Huizer met de bijnaam 'Haindruk van 't Noorderainde' (Hendrik van 't Noordeinde), streefde ook voor het Huizer dialect. Zowel in schrift als taal. Zo werkte hij mee aan het boek 'de aawud vur kursaawud'. (De avond voor kerstavond).
Enkele Huizerse woorden zijn o.a.:
Stoomtram.
Tussen 1882 en 1958 was er in Huizen een tramstation van de Stoomtramweg Maatschappij Bussum - Huizen, sinds 1917 onderdeel van de Gooische Stoomtram (in de volksmond bekend als: "De Gooische Moordenaar"). Ook was er en verbinding van Huizen via Blaricum en Laren naar Hilversum. Van 1925 tot 1940 was er ook motortractie. De dienst naar Hilversum werd opgeheven in 1947. Tot 1958 vond er alleen nog goederenverkeer naar Bussum plaats met dieseltractie.
Het Huizer Melkmeisje.
In Huizen staat sinds 2012 een beeld op betonnen sokkel van het 'Het Huizer Melkmeisje' van kunstenaar Berry Holslag. Het melkmeisje is ook te vinden is in het gemeentewapen. Om de gemeente op de toeristische kaart te zetten werd in 2010 een schrijfwedstrijd uitgeschreven die gewonnen werd door Jaap Teeuwissen die een verzonnen verhaal schreef als "nieuwe legende" over een gierige boer die zijn melk liever in de put gooide dan te delen met arme mensen. Hij verdwijnt uiteindelijk door verdrinking in zijn eigen put na geraakt te zijn door de bliksem. Uit de put verschijnt het melkmeisje dat ongezien melk gaat uitdelen aan de armen en dat zou doen tot de dag van vandaag zodat soms nog steeds mensen flessen melk voor hun deur vinden en een vreemde schim zien. Over het beeld was in de gemeenteraad discussie omdat het niet overeenstemde met de historische betekenis en herkomst van het gemeentewapen en het uiterlijk niet klopte met dat van een historisch correcte weergave van een melkvrouw en tevens het juk ontbrak. Het gemeentebestuur wilde echter vanuit toerisme- en marketingoverwegingen toch dit nieuwe verhaal en het bijbehorende beeld promoten.
Bebouwing.
Door de jaren heen heeft Huizen enorme veranderingen ondergaan. Waar het in begin alleen bekendstond als een vissers- en boerendorp, werd sinds het einde van de 19e eeuw Huizen langzaam gevormd tot wat het nu is.
In het begin waren het vooral villawijken die in de bosrijke omgeving van Huizen werden gebouwd voor de forenzen uit Amsterdam. Na de oorlog begint de uitbreiding grote vormen aan te nemen, zo werd Huizen in 1967 aangewezen als Gooise groeikern en werd de Oostermeent bebouwd. In 1995 werd het laatste bouwproject gestart: het 'Vierde Kwadrant'. Opvallend zijn de 'Piramide' woningen en de 'Sfinxwoningen' langs het Gooimeer.
Molukse gemeenschap.
Toen in 1950, op dienstbevel van de Nederlandse overheid, de manschappen van het KNIL, waartoe veel Zuid-Molukkers behoorden, met hun gezinnen naar Nederland werden overgebracht, werd een deel van hen gehuisvest in houten barakken van het voormalig Duitse Kamp Almere in het zuiden van de gemeente. De naam van het kamp werd gewijzigd in "Woonoord Almere". Naarmate duidelijk werd dat hun verblijf in Nederland niet, zoals eerst werd aangenomen, slechts tijdelijk was, en het idee van de regering de Molukse gemeenschap terug te laten keren naar hun geboortegrond niet mogelijk was, werd in overleg met de Molukse gemeenschap in Huizen ("Maluku Huizen") besloten hen een vaste huisvesting binnen de bebouwde kom te bieden. Hierdoor ontstond in eerste instantie een Molukse wijk, maar de tweede en derde generatie Molukkers raakten steeds meer ingeburgerd en zijn volledig geassimileerd in de bevolking van Huizen. De laatste familie uit het kamp vertrok in 1972. Hierna is het kamp gesloten, zijn de barakken afgebroken en is het terrein aan de natuur teruggeven. Alleen een elektriciteitshuisje van het PEN is blijven staan en er is een gedenkteken vanuit de Molukse gemeenschap geplaatst.
Voorbeeld in energiebesparing.
De gemeente Huizen had als eerste Nederlandse gemeente in 2016 alle openbare verlichting vervangen door led-verlichting. Hiermee was Huizen een voorbeeld voor andere overheden energiebesparende maatregelen te treffen en deze in datzelfde jaar op de Nationale Klimaattop in Rotterdam naar concrete acties in Nederland van het Klimaatakkoord van Parijs te vertalen.
Koopzondagen.
Het is na de gemeenteraadsverkiezingen van 2018 gelukt om de koopzondag mogelijk te maken in Huizen. Hierdoor was Huizen als laatste gemeente in heel Noord-Holland die de koopzondag daadwerkelijk invoerde. Hierdoor is de provincie Noord-Holland de eerste provincie van Nederland waar in elke gemeente koopzondagen zijn. De koopzondagen gingen medio 2018 van kracht. De winkels mogen op zondag van 12:00 uur tot 18:00 uur open zijn en bevoorrading van de winkels op de zondag dient dan tussen 12:00 uur en 18:00 uur plaats te vinden.
Bezienswaardigheden.
In de gemeente bevinden zich onder andere de volgende bezienswaardigheden.
Monumenten.
In Huizen bevinden zich diverse rijksmonumenten, gemeentelijke monumenten, en oorlogsmonumenten, zie:
Kunst in de openbare ruimte.
In de gemeente Huizen zijn diverse beelden, sculpturen en objecten geplaatst in de openbare ruimte, zie:
Bestuur.
Gemeenteraad.
De gemeenteraad van Huizen bestaat uit 27 zetels. Hieronder staat de samenstelling van de gemeenteraad vanaf 1994:
College van B&amp;W.
Sinds 13 november 2019 is Niek Meijer burgemeester van Huizen. De coalitie bestaat in de periode 2022-2026 uit VVD, Leefbaar Huizen, CDA en D66. Het college van burgemeester en wethouders bestaat naast de burgemeester en de gemeentesecretaris uit vier wethouders, elk één van bovengenoemde coalitiepartijen.
Media.
Radio en televisie.
De gemeente Huizen heeft zelf een lokale omroep, 6FM. Voorheen heette deze lokale omroep Radio Phohi. Voor meer informatie over Phohi zie de sectie #Industrie.
Dag- en weekbladen.
Het regionale dagblad in Huizen is De Gooi- en Eemlander. Huizen kende van 1914 tot 2019 het weekblad Huizer Courant. Dan zijn er nog drie gratis wekelijkse huis-aan-huisbladen: Het Nieuwsblad voor Huizen, de Woonbode en HuizerNieuws.
Buurtschappen en wijken binnen de gemeente.
Buurtschappen
Wijken en onderverdeling
Verkeer en vervoer.
Huizen is met de auto bereikbaar vanaf de snelweg via de afslag ""Blaricum/Huizen" op de A1, vanaf de A1 loopt de provinciale weg 527 naar Huizen. Ook is Huizen bereikbaar via de afslag "Huizen/Blaricum"" via A27.
Vanaf Huizen rijden diverse buslijnen, die het dorp verbinden met de treinstations van Hilversum en Bussum, voor treinen richting Amsterdam, Utrecht en Amersfoort. Zo loopt er een verbinding van Hilversum (via Huizen) naar Bussum en is Huizen via aparte lijnen met deze plaatsen verbonden. Er zijn buslijnen tussen Huizen en Hilversum, twee buslijnen naar Amsterdam en een buslijn naar Utrecht in de spits. Al deze lijnen worden door busbedrijf Transdev verzorgd en komen bij elkaar bij Huizen Busstation.
Tot september 2006 was er ook nog een openbaar-vervoer-te-waterverbinding tussen Almere Haven en Huizen, genaamd de Aqualiner.
Sport en recreatie.
Binnen de gemeente zijn er diverse mogelijkheden voor sport en recreatie. Zo biedt het sportpark De Wolfskamer plaats aan de voetbalclubs SV Huizen en HSV De Zuidvogels. Deze twee voetbalclubs kennen veel rivaliteit. Tijdens de derby's tussen de clubs zijn de tribunes en alles om het veld vol en gaat het op het veld er niet zonder slag of stoot aan toe. Verder is de skiclub Wolfskamer sinds 1976 op het sportpark gevestigd, waar op een eigen borstelbaan het skiën kan worden beoefend. Deze is de grootste van Nederland. Huizen heeft ook een honkbalvereniging. BSV Zuidvogels.
Op het gebied van overige recreatie zijn er diverse mogelijkheden in de bossen en heide rondom Huizen. In de bossen is een van de oudste openluchtzwembaden van 't Gooi gevestigd, te weten: 'Zwembad de Sijsjesberg'. Dit zwembad werd opengesteld in 1953 en beschikt over een officieel 50 meterbad. Aangezien Huizen aan het Gooimeer ligt heeft het meerdere jachthavens waar kan worden aangemeerd. Rond het Gooimeer biedt Huizen de meeste ligplaatsen aan. Ook heeft de gemeente Huizen een eigen strand aan het Gooimeer van waaruit o.a. gesurft kan worden. Dit strand was al aanwezig voordat de hele wijk, de Oostermeent eromheen was gebouwd; het strand was erg populair onder surfers vanwege de vergaande ondiepte van het water. Daarom heet dit strand in de volksmond het 'surfstrandje'. Het strand en het Gooimeer worden beveiligd door de Huizer Reddingsbrigade en de KNRM, station Huizen.
Verder heeft Huizen drie scoutingverenigingen: Scouting Montgomery, Scouting Flevo en Scouting Vasanta.

</doc>
<doc id="21912" url="https://nl.wikipedia.org/wiki?curid=21912" title="Landsmeer">
Landsmeer

Landsmeer () is een dorp en gemeente in de regio Waterland in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 26,44 km² (waarvan 3,68 km² water). Behalve het gelijknamige dorp omvat de gemeente Landsmeer ook de dorpen Den Ilp en Purmerland.
De gemeente Landsmeer maakte deel uit van de plusregio Stadsregio Amsterdam, nu Vervoerregio Amsterdam. Tevens is Landsmeer mede bekend om het natuurgebied Het Twiske. Landsmeer behoort tot de tien duurste gemeenten in Nederland.
Geschiedenis.
De geschiedenis van Landsmeer gaat terug tot 1326. Het was toen een parochie met de naam Lantsmaer. Later wordt de naam nog afwisselend gespeld als Lantsmer, Lantsmeer, Landsmer en Lansmer. In de naam is er nog steeds een verband tussen Land en Meer. De nederzetting heeft zich langs het meer (De Breek) ontwikkeld. Landsmeer behoorde indertijd tot de Heerlijkheid Waterland. Deze bestond uit zes hoofddorpen, namelijk Landsmeer, Ransdorp, Zunderdorp, Broek, Zuiderwoude en Schellingwoude. Dit duurde tot 1731. Deze zes dorpen waren sinds eeuwen verbonden in een gemeenschappelijke strijd tegen het water. Op 23 november 1619 werd de "Unie van Waterland" opgericht. De zes pijlen in de rechterpoot van de zwaan in het Waterlandse wapen herinneren aan deze onderlinge band.
Voor 1930 was er sprake van toenemende welvaart, vooral de handel in eieren gaf veel werk maar ook de handel in eenden en kippen. In 1895 vond ruim driekwart van de bevolking zijn bestaan in de eierhandel. In 1932 sloeg ook in Landsmeer de crisis hard toe. Veel bedrijven kwamen in moeilijkheden als gevolg van de prijsverlaging voor eieren.
Tijdens de Tweede Wereldoorlog was het doktershuis van Landsmeer een onderduikadres voor vele Amsterdamse kunstenaars en intellectuelen.
Op 1 augustus 1966 werd het nu ten zuiden van de Ringweg Noord (A10) gelegen gebied, met de buurtschap Kadoelen, bij de gemeente Amsterdam gevoegd, ten oosten van Kadoelen werd vanaf 1976 op voormalige grondgebied van Landsmeer de Amsterdamse nieuwbouwwijk Banne Noord gebouwd. Bij de gemeentelijke herindeling per 1 januari 1991 kwamen aan de noordkant Den Ilp en Purmerland bij Landsmeer en daarmee werd Purmerend een naaste buur. Het gedeelte van de oude gemeente Landsmeer dat ten oosten van het Noordhollandsch Kanaal lag, met Watergang en het Varkensland, werd bij die herindeling bij de nieuw gevormde gemeente Waterland gevoegd.
Tegenwoordig is het vooral een slaapgemeente voor werknemers en gepensioneerden in de regio. Wie er binnenrijdt treft een lange smalle weg geflankeerd door een sloot waarover bruggetjes naar de afzonderlijke woningen leiden. Het oude patroon van de ene weg met lintbebouwing is duidelijk herkenbaar.
Water speelde in het verleden steeds een grote rol, de naam van de oorspronkelijke nederzetting verwijst ernaar: 'Landsmeer - Langs het Meer'. Een andere uitleg die tot in 1990 op scholen gangbaar was en ook heden nog waarneembaar is en vooral onder de oudere inwoners veel aanhangers heeft, is dat het water 'ver-land'. Veen, riet, steeds ondiepere dichtgegroeide sloten maken dat er zich land vormt waar eerst water was. Ook afkalving van walkanten bij storm en watersportgolven, die vervolgens elders weer samenklonteren spreekt voor zich.
De strijd tegen het water werd vaak verloren. Dijkdoorbraken en overstromingen vernielden met grote regelmaat dat wat was opgebouwd.
Vandaag de dag levert het water een positieve bijdrage aan het leven in Landsmeer. De gemeente is dankzij het groene gebied tussen Zaanstad, Amsterdam en Purmerend nog steeds een waterrijk landschap met veel groen. Er zijn twee belangrijke natuurgebieden binnen haar grenzen: Samen met de gemeente Oostzaan het recreatie- en natuurgebied Het Twiske en het gehele (bij biologen wereldberoemde) natuurgebied Ilperveld, waar veel bijzondere diersoorten hun habitat hebben, tijdelijk of het hele jaar door. Bij het Twiske verzorgt de gemeente Landsmeer een deel van de onderhoudstaken, samen met de omliggende gemeenten Zaanstad, Oostzaan en Amsterdam. Het Twiske en het Ilperveld maken deel uit van het Nationaal Landschap Laag Holland.
Politiek.
Gemeenteraad.
De gemeenteraad van Landsmeer bestaat uit 15 zetels. Hieronder de behaalde zetels per partij bij de gemeenteraadsverkiezingen sinds 1998:
Media.
Landsmeer heeft een eigen lokale zender, Lokale Omroep Landsmeer, de LOL, met aandacht voor nieuws, politiek, sport, achtergronden en discussies uit of over Landsmeer. 
Openbaar vervoer.
Sinds 1827 vaart over het Noordhollandsch Kanaal tussen Den Ilp en Ilpendam een kabelmotorveerpont, alsmede tussen Het Schouw en Landsmeer.
Van 1921 tot 1975 was het kantoor en de garage van de Eerste Noord-Hollandse Autobus Onderneming opgericht door de zakenman Evert van der Does in Landsmeer gevestigd. 
EBS-buslijnen 103 en 119 verbinden Landsmeer met o.a. Amsterdam, Purmerend en Monnickendam.
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten.
Kunst in de openbare ruimte.
In de gemeente Landsmeer zijn diverse beelden, sculpturen en objecten geplaatst in de openbare ruimte, zie:

</doc>
<doc id="21914" url="https://nl.wikipedia.org/wiki?curid=21914" title="Langedijk">
Langedijk

Langedijk () was een gemeente in de regio West-Friesland in de Nederlandse provincie Noord-Holland. De gemeente maakte deel uit van de samenwerkingsregio Kennemerland. De voormalige gemeente telde zo’n 27.000 inwoners, en had een oppervlakte van 26,99 km² (waarvan 0,83 km² water).
De gemeente was per 1 augustus 1941 gevormd door samenvoeging van de gemeenten Broek op Langedijk, Noord-Scharwoude, Oudkarspel en Zuid-Scharwoude, waar in 1990 het grootste gedeelte van Sint Pancras en een gedeelte van Koedijk aan toe werden gevoegd.
De voormalige gemeente grenst bij Sint Pancras aan Alkmaar. Pal ten oosten van Langedijk ligt Heerhugowaard. In feite liggen de bebouwing van Alkmaar, Heerhugowaard en Langedijk tegen elkaar aan. Daardoor liggen de winkel-, sport-, en uitgaansmogelijkheden op korte afstand. Langedijk zelf kan gekenmerkt worden als een verstedelijkte plattelandsgemeente.
De gemeente Langedijk fuseerde op 1 januari 2022 met buurgemeente Heerhugowaard tot de nieuw gevormde gemeente Dijk en Waard.
Stadsrechten.
De dorpen Broek (Broek op Langendijk later Broek op Langedijk), Noord- en Zuid-Scharwoude en Oudkarspel verkregen in 1415 gezamenlijk stadsrechten van Willem VI graaf van Holland en Zeeland, in het kader van een bestuurlijke hervorming van het West-Friese platteland. De naam van deze 'dorpenstad' was Langedijk. De stadsrechten werden in 1426 echter ingetrokken, vanwege de steun aan Jacoba van Beieren tegen haar rivaal Philips van Bourgondië in de Hoekse en Kabeljauwse twisten.
Geschiedenis.
De naam Langedijk verwijst naar een lange dijk die van Sint Pancras naar het noorden liep, tot voorbij Oudkarspel. Over de functie van de dijk is veel te doen. Sommigen stellen dat het een waterkering is, en anderen gewoon een weg die aansloot op een andere weg die doorliep naar Schagen. In ieder geval werd het gebied waarin de dijk werd gelegd zo af en toe door de zee overstroomd. Het gebied was een combinatie van moeras en bosjes, met één (moeras)woud, ongeveer waar nu Noord-Scharwoude en Zuid-Scharwoude liggen.
Ten zuiden van de dit gebied was het dorp Vronen gelegen, dit dorp werd later, in 1287, verwoest bij een veldslag tussen de West-Friezen en de Hollanders. Uiteindelijk ontstond er een nieuw dorp, nu Sint Pancras geheten. Tussen 950 en 1000 was ten noorden van het gebied Oudkarspel ontstaan. Enige tijd later werd de dijk aangelegd. Daarna vestigden zich mensen langs de dijk en zo ontstonden Broek op Langedijk en Noord- en Zuid-Scharwoude.
Het gebied van Langedijk werd lange tijd vooral gebruikt om vee te laten grazen. Maar in de 16e eeuw brak een aantal keer veepest uit. De schade daarvan was zo groot dat men massaal overstapte op de tuinbouw. De tuinbouw van Langedijk was vooral geënt op onder meer rapen, uien en wortelen. In de 16e eeuw werden ook twee meertjes drooggemalen: de Kleimeer in 1567, en de Diepsmeer in 1595. De Kleimeer is nu een natuurgebied. Er zijn nog twee molens over van de droogmaling van het Geestmerambacht, de molen in Broek op Langedijk en de Twuyvermolen in Sint Pancras.
Langedijk en vooral het dorp Sint Pancras waren in 1573 betrokken bij het door de katholieke Spanjaarden begonnen Beleg van Alkmaar, tijdens de Tachtigjarige Oorlog. Sint Pancras was toen bezet door duizenden huurlingen. Dit duurde tot en met 8 oktober; op die dag gaven de Spanjaarden uiteindelijk het beleg op.
In 1793 woedde er in Broek op Langedijk een grote brand. Hierbij gingen meer dan 40 huizen verloren rondom de Nederlands Hervormde kerk. Zes jaar later werd de kerk door de Fransen gebruikt als paardenstal, omdat het in het niets was gelegen, tijdens de Bataafse Revolutie/Frans-Bataafse tijd. De oorlog veroorzaakte in Langedijk veel schade. Zo werden in Oudkarspel het Regthuis en het kasteel van de ambachtsheer stukgeschoten. Na de oorlog werd het Regthuis herbouwd en in Broek op Langedijk werden huizen en gebouwen, waaronder een school en herberg, herbouwd. Het Regthuis in Oudkarspel is tegenwoordig een museum en de zetel van de stichting Langedijker Verleden.
De stad of stede was in die periode wel uit elkaar gehaald in gemeentelijke zin; alle dorpen waren nu geheel zelfstandige gemeenten. Op 1 augustus 1941, dus tijdens de Tweede Wereldoorlog, werden de vier gemeenten Broek op Langedijk, Oudkarspel, Noord- en Zuid-Scharwoude samengevoegd tot de nieuwe gemeente Langedijk. Tijdens de oorlog zouden in de gemeente zesentwintig mensen zijn omgekomen door het oorlogsgeweld. Voor hen en voor de Indië- en Koreastrijders werd in 1957 een monument opgericht, monument De Stier, te vinden Noord-Scharwoude. Ook in Sint Pancras staat een monument. Dit herdenkt twintig Nederlandse gevangenen die er werden gefusilleerd in het voorjaar van 1945.
Na de oorlog groeiden de vier dorpen van Langedijk uit van in elkaar lopende kleine dorpen met eromheen veel tuinbouwgebied naar een geheel samengesmolten kern. Net als de meeste samengesmolten kernen van na de Tweede Wereldoorlog bleef het gevoel en uiterlijk van aparte dorpen wel aanwezig. In 1990 werd de gemeente Sint Pancras (met een deel van Koedijk) toegevoegd aan de gemeente Langedijk, waarmee de huidige gemeente is ontstaan.
In 1994 besloten de gemeenten Heerhugowaard, Alkmaar en Langedijk te gaan samenwerken onder de naam HAL. Voor Langedijk betekende dit vooral dat er meer huizen werden gebouwd en de vier dorpen nog verder samengesmolten zijn. Sint Pancras ligt nog wel los van de rest, in het zuiden loopt het over in de stad Alkmaar. En Koedijk ligt nog meer vast aan de stad Alkmaar.
Evenementen en recreatie.
In 1980 werden in Langedijk de Negen Eeuwen Feesten gevierd, vanwege de negen eeuwen bestaande benaming Langedijk. Uit dit feest ontstonden twee inmiddels traditionele feesten in de gemeente, de Beddenrace in Noord-Scharwoude en elke derde zaterdag van augustus de Langedoikermarkt, in Broek op Langedijk.
Andere evenementen in de gemeente zijn onder andere de Nazomerfeesten van Sint Pancras en de Gondelvaart in Koedijk. Ook is de jaarlijks terugkerende "Zuid-Scharwouder" kermis een groot evenement in het dorp en in de regio. In het derde weekend van September loopt het dorp 3 dagen lang uit om dit te vieren.
In Langedijk ligt het natuur- en recreatiegebied Geestmerambacht, bestaande uit onder meer het water De Zomerdel en natuurgebied de Kleimeer. Sinds 2001 wordt hier ook elk jaar een muziekfestival georganiseerd, het Indian Summer Festival. Grote namen als Anouk, Kane, Within Temptation, Fedde le Grand, en BLØF traden al op tijdens dit openluchtfestival.
Bezienswaardigheden.
Bezienswaardig is de neogotische Sint-Jan de Doperkerk in Noord-Scharwoude. De kerk, ontworpen door architect P.J. Bekkers, werd voltooid in 1906, en ingewijd op 28 april 1907.
De gemeente Langedijk is bekend om de cultuurhistorische agrarische en waterrijke omgeving. Tuinbouw, met name koolteelt, vond plaats op vele kleine eilanden. De gemeente werd het rijk der duizend eilanden genoemd. Na de verkaveling is een klein deel behouden gebleven in het Oosterdelgebied. Herkenbaar is ook de authentieke lintstructuur van de dorpen. De moderne woonwijken aan de buitenzijden van het lint zijn harmonieus in verband gehouden met het bestaande dorpse karakter. De geschiedenis van tuinbouw in het gebied is te zien in het museum Broeker veiling in Broek op Langedijk.
Monumenten: De Stier in Noord-Scharwoude voor gesneuvelden tijdens de Tweede Wereldoorlog, en een monument in Sint-Pancras voor twintig Nederlandse gevangenen die er werden gefusilleerd in het voorjaar van 1945.
Zetelverdeling gemeenteraad.
Hieronder staat de samenstelling van de gemeenteraad van 1998 t/m 2021:

</doc>
<doc id="21915" url="https://nl.wikipedia.org/wiki?curid=21915" title="Laren (Noord-Holland)">
Laren (Noord-Holland)

Laren () is een plaats en gemeente in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 12,37 km² (waarvan 0,19 km² water). Binnen de gemeentegrenzen liggen geen andere kernen. Van oorsprong is het een brink- of esdorp. Laren is samen met buurdorp Blaricum een van de rijkste gemeenten van Nederland.
Etymologie.
Laren heeft eerder Van Larelcarspell, Laoren en Laaren geheten. Een 'Laar' is een open plek in het bos.
Geschiedenis.
Laren is een van de oudst bebouwde plekken in het Gooi. De allereerste mensen die er woonden waren dragers van de zogenaamde trechterbekercultuur, omstreeks 2500 v. Chr. Later kwamen er mensen van Fries-Saksische oorsprong te wonen. In 1085 stichtte het kapittel Sint Jan van Utrecht een kapel op de heuvel die thans bekend is als Sint Janskerkhof. Naar de plek van deze kapel en begraafplaats lopen van oudsher Gooise doodwegen uit alle richtingen.
Hoewel aanvankelijk een boerendorp (met de weefindustrie als belangrijk bron van inkomsten), veranderde Laren met zijn dorpsboerderijen, engen en meenten na de komst van de tramlijn in 1892 naar Hilversum en Amsterdam in een kunstenaars- en forensendorp.
In de 19e eeuw werden de Gooise dorpen ontdekt door kunstenaars die er (wat later zou heten) de Larense School vestigden. Enkele bekende kunstschilders die in Laren verbleven waren Anton Mauve (leermeester van Vincent van Gogh), Jan Sluijters en Ferdinand Hart Nibbrig.
In Laren ontwikkelde Piet Mondriaan zijn ideeën over de Nieuwe Beelding en hij schilderde er zijn eerste abstracte werken. Door zijn contact met de kunstenaars Theo van Doesburg en Bart van der Leck ontstond in 1917 het tijdschrift "De Stijl". Over Laren als kunstenaarskolonie schreef Lien Heyting in 1994 het standaardwerk "De wereld in een dorp: schilders, schrijvers en wereldverbeteraars in Laren en Blaricum", 1880-1920. Uitvoerig gaat ze in op de anarchisten, theosofen en kunstenaars die zich in Laren verzamelden.
Sinds de late jaren 80 is Laren vooral een forensendorp geworden voor de nouveau riche. In de dorpskern bevinden zich nu geen functionerende boerderijen meer.
Stoomtram.
Tussen 1882 en 1947 was er in Laren een tramstation van de Gooische Stoomtram (in de volksmond bekend als: "De Gooische Moordenaar"). Er waren stoomtramdiensten naar: Naarden - Muiden - Diemen - Station Amsterdam Weesperpoort, naar Station Hilversum en naar Blaricum - Huizen - Bussum. In 1927 vond op de Laarderhoogt, nabij Laren, het ernstigste stoomtramongeval plaats in Nederland, waarbij diverse doden te betreuren waren. Van 1925 tot 1940 reden er ook motortrams door Laren. De laatste stoomtrams reden in 1947.
Geografische ligging.
Laren ligt tussen Hilversum, Eemnes en Blaricum in de streek Het Gooi. Het dorp is bereikbaar via de A27 en de A1. Vroeger maakte Laren deel uit van het Kanton Naarden.
Monumenten.
De dorpskern van Laren is een beschermd dorpsgezicht met de naam "Brink en omgeving". Daarnaast telt Laren tientallen rijks-, gemeentelijke en oorlogsmonumenten, zie:
Kunst in de openbare ruimte.
In de gemeente Laren (Noord-Holland) zijn diverse beelden, sculpturen en objecten geplaatst in de openbare ruimte, zie:
Onderwijs.
De drie middelbare scholen in Laren zijn:
Sport.
In Laren is o.a. een hockeyclub, SV Laren '99 (een voetbal- en tennisvereniging), een gymnastiekvereniging, een volleybalvereniging, een manege, verschillende fitnesscentra, een schaakclub, een bridgeclub, een jeu-de-boulesclub en een tafeltennisvereniging. Ook is er het Sportcomplex Laarder Eng en Sportcentrum De Biezem.
Politiek.
Zetelverdeling gemeenteraad.
De gemeenteraad van Laren bestaat uit 15 zetels. Hieronder staat de samenstelling van de gemeenteraad sinds 1998:
Raadsgriffier:
Laren is een van de drie BEL gemeenten. De BEL Combinatie is een samenwerkingsverband tussen de gemeenten Blaricum, Eemnes en Laren. In deze constructie blijven de drie gemeenten zelfstandig en maken alle drie gebruik van één grote ambtelijke organisatie, de BEL Combinatie.
College van B&amp;W.
Het college van burgemeester en wethouders bestaat anno 2021 uit de volgende personen:
Burgemeester:
Wethouders:
Gemeentesecretaris:

</doc>
<doc id="21916" url="https://nl.wikipedia.org/wiki?curid=21916" title="Kazachs">
Kazachs

Kazachs (Қазақ тілі, Qazaq tili) is een Turkse taal.
Het is de officiële taal van Kazachstan en wordt ook gesproken in Afghanistan, China, Iran, Kirgizië, Mongolië, Rusland, Tadzjikistan, Turkije, Turkmenistan en Oezbekistan.
Er zijn ongeveer 6,5 miljoen mensen die Kazachs als moedertaal spreken. Kazachs wordt geschreven met het Cyrillisch alfabet (Kazachstan), Latijns alfabet (Turkije), en met een aangepast Arabisch alfabet (China). In oktober 2017 vaardigde Kazachs president Noersoeltan Nazarbajev een decreet uit, dat er in zijn land tegen 2025 een overstap gemaakt dient te worden van het Cyrillisch naar het Latijns alfabet.
Geschiedenis.
De oudst bekende geschreven teksten van talen die nauw verwant zijn aan het Kazachs zijn geschreven in het Oud-Turkische schrift of Orchonschrift, hoewel men denkt dat geen van deze variëteiten een rechtstreekse voorouder van de Kazachse taal was. Modern Kazachs is ongeveer duizend jaar oud en werd vanaf de 10e eeuw tot 1929 (ongeveer 900 jaar lang) in het Arabisch schrift opgetekend, nadat Arabische moslims delen van het zuiden van hedendaags Kazachstan veroverden en er de islam introduceerden. In 1929 voerden de Sovjet-autoriteiten een Latijns alfabet in, maar in 1940 werd dit weer vervangen door een Cyrillisch schrift.
Sinds 2006 heeft president Nazarbajev enkele malen aangegeven het Latijnse schrift opnieuw te willen invoeren en kwam ten slotte in 2017 met een concreet plan waarmee deze overgang tegen 2025 voltooid moet zijn. Maar het oorspronkelijke besluit om in de nieuwe orthografie gebruik te maken van apostrofs, hetgeen het hanteren van veel populaire tools om teksten te zoeken en schrijven moeilijk maakte, ontmoette veel weerstand. Het alfabet werd daarom enkele maanden later herzien door het Presidentieel Decreet 637 van 19 februari 2018, waarmee het gebruik van de apostrof werd gestopt en vervangen door het accent aigu en de digraaf.

</doc>
<doc id="21917" url="https://nl.wikipedia.org/wiki?curid=21917" title="Medemblik (stad)">
Medemblik (stad)

Medemblik () is een stad in de gelijknamige gemeente Medemblik in de Nederlandse provincie Noord-Holland. Ze ligt in West-Friesland aan het IJsselmeer. De stad telde op inwoners.
Medemblik is de oudste stad van West-Friesland: ze verkreeg in 1289 stadsrechten van graaf Floris V van Holland, die toen net West-Friesland definitief had onderworpen aan zijn grafelijke gezag. Medemblik was tot 2007 een zelfstandige gemeente, waartoe geen andere woonplaatsen behoorden. De gemeente was een van de kleinste van de provincie Noord-Holland. De huidige gemeente Medemblik ontstond uit een fusie met de gemeenten Noorder-Koggenland en Wognum per 1 januari 2007, gevolgd door een fusie met de gemeenten Wervershoof en Andijk per 1 januari 2011.
Toponymie.
De naam "Medemblik" is mogelijk afkomstig van de waterloop "Medemelake" of "Medemelacha" (Germaans "miduma-" "middelst" en "laku-" "waterloop in moerassig terrein") die op deze plaats heeft gelopen, en die in een oorkonde uit 985 wordt genoemd. Hierin wordt ook Medemblik zelf genoemd als "villa Medemelacha". Dit veenriviertje is grotendeels verdwenen, maar het resterende deel is nog bekend als de Kromme Leek en mondt via de meertjes de Groote en Kleine Vliet bij Medemblik uit in het IJsselmeer.
Geschiedenis.
Medemblik en Dorestad kregen door de Friezen welvarende markten. In 1289 werd Medemblik als eerste plaats in West-Friesland een stadsrecht verleend door graaf Floris V, nadat deze de West-Friezen had onderworpen. Hij liet in diezelfde tijd een dwangburcht bouwen, die nu bekendstaat als Kasteel Radboud. Het stadje werd in 1517 door het leger van Johan van Selbach, gesteund door de kapers van Grote Pier en Wijerd Jelckama geplunderd. In 1555 vond in Medemblik een grote stadsbrand plaats. Aan het begin van de Tachtigjarige Oorlog, in 1572 en 1588, werd de stad door respectievelijk geuzen en staatse troepen belegerd.
Door de ingebruikname van het Noordhollandsch Kanaal in 1824 nam het belang van Medemblik als havenstad sterk af. De afsluiting van de Zuiderzee leek de nekslag voor Medemblik te betekenen, maar in de jaren zestig van de 20e eeuw ontwikkelde de stad zich tot een bekend watersportcentrum, met voornamelijk in het seizoen ook een levendig uitgaansleven.
Medemblik bezit veel historische gevels, en een stadhuis uit 1939 van de architect A.J. Kropholler. Ook staat er een werkende korenmolen (Molen De Herder, herbouwd 1986-1990) en is in het voormalige stoomgemaal De Vier Noorder Koggen het Nederlands Stoommachinemuseum gevestigd. Medemblik telt meer dan 80 rijksmonumenten.
Sinds 1887 heeft Medemblik een spoorverbinding met Hoorn. Het stationsgebouw van Medemblik dateert uit het openingsjaar. Vanaf 1968 wordt deze lijn gebruikt door de Museumstoomtram Hoorn-Medemblik.
Bezienswaardigheden.
Medemblik kent als een oude kleine stad een groot aantal bezienswaardigheden. Zo vindt men er vele oude gebouwen en gevels uit de 16e, 17e en 18e eeuw:
Andere belangrijke monumenten zijn:
Kerken en andere religieuze gebouwen:
Een deel van Medemblik is een beschermd stadsgezicht, met de haven en de kerkomgeving. Verder zijn er in het stadje tientallen rijksmonumenten.
"Kaart van het oude centrum van Medemblik."
Verkeer en vervoer.
Medemblik is bereikbaar vanaf Amsterdam, Hoorn, Leeuwarden en Den Oever via de A7 en de N239. Vanaf Hoogkarspel via de N240.

</doc>
<doc id="21918" url="https://nl.wikipedia.org/wiki?curid=21918" title="Muiden">
Muiden

Muiden () is een kleine vestingstad in de Nederlandse provincie Noord-Holland, behorend tot de gemeente Gooise Meren.
Naam.
De eerste vermelding van het plaatsje Muiden dateert uit de vroege middeleeuwen met een vermelding als 'Amuthon'. In 953 schonk keizer Otto I deze locatie met de Latijnse naam "villa Amuda", met inbegrip van alle goederen en de daar gewonnen tolgelden, aan het Domkapittel te Utrecht. 'Amuda' betekent 'Monding van de Aa'. De 'Aa' is een oude naam van de Vecht.
Het woord "Muide" drukt uit de monding van een rivier op zee, denk ook aan IJmuiden, Arnemuiden, Sint Anna ter Muiden, Pleimuiden en Genemuiden. De uitmonding van een rivier op een andere rivier heet "-monde", bijvoorbeeld Dendermonde en IJsselmonde.
Geschiedenis.
Al in 777 stond op deze plaats een kerk en waren de visgronden eromheen bezit van de Utrechtse kerk van Sint-Maarten.
In 1122 kreeg Muiden tegelijk met Utrecht stadsrechten van keizer Hendrik V, hoewel het in het geval van Muiden wellicht alleen om enkele stedelijke rechten ging.
In 1281 verwierf de graaf van Holland, graaf Floris V, de zeggenschap over Muiden. De plaats viel nu onder het graafschap Holland, maar stond formeel nog onder de bisschop van Utrecht. De nederzetting kreeg vóór 1285 in ieder geval stadsrechten van de bisschop. Nadat het land waarin Muiden ligt werd geschonken aan graaf Floris V van Holland, verkreeg Muiden in 1296 opnieuw stadsrechten, ditmaal van de graaf. In hetzelfde jaar 1296 werd Floris V te Muiderberg vermoord.
In 1576 vond de aanval op Muiden plaats. Een Staatse belegering onder leiding van Diederik Sonoy tijdens de Tachtigjarige Oorlog, gevolgd door een fel ontzet van het Spaanse leger.
In het rampjaar 1672 trokken diverse vijandige legers naar Amsterdam. Naarden viel op 19 juni in vijandelijke handen, maar voor Muiden werd de vijand tegenhouden, mede dankij de inundatie van het gebied tussen Muiden en Gorkum.
In 1795 werd Muiden ingenomen door Franse troepen, al was er nauwelijks sprake van weerstand. In oktober 1811 bezocht keizer Napoleon voor enige uren de plaats, hij was op doorreis naar Naarden. In 1812 voegde de keizer Muiden en Muiderberg samen tot een gemeente. Op 1 december 1813 bevrijdden Pruisische troepen en Russische kozakken Muiden. De Russen bleven enkele maanden in Muiden om de Fransen uit Naarden te verdrijven.
Groote Zeesluis.
Na een eeuw vergeefse onderhandelingen tussen Holland en Utrecht was er nog geen overeenkomst om een nieuwe sluis aan de monding van de Vecht in Muiden aan te leggen. De Vecht was voor Utrecht een belangrijke verbinding met de Zuiderzee. De oude sluis bij Hinderdam, ongeveer 5 kilometer landinwaarts, was in 1437 aangelegd en stond onder controle van Utrecht. Toen in 1672 Utrecht was bezet door het Franse leger, greep Holland haar kans en werd begonnen met de bouw van de sluis in Muiden.
De sluis had drie primaire taken: een schutsluis voor het scheepvaartverkeer tussen de Zuiderzee en Vecht, de verdediging van het land tegen de Zuiderzee en een militaire functie. Muiden maakte deel uit van de Hollandse Waterlinie. In geval van inundaties was de beheersing van de inlaat van Zuiderzeewater essentieel. De sluis voorkwam ook het wegstromen van water uit die gebieden stroomopwaarts die waren geïnundeerd.
In 1674 was de sluis klaar. Het complex bestond uit een dubbelkerende schutsluis een aan beide zijden uitwaterings- annex spuisluizen. Het sluizencomplex had tot taak het water aan twee kanten te keren; zowel aan de zeekant bij vloed en aan de rivierkant bij eb. Voor de zekerheid kreeg de sluis een extra stel stormvloeddeuren die bij extreem hoog water werden gesloten. Scheepvaartverkeer was dan onmogelijk. De schutsluis had een lengte van 50 meter en een breedte van 7,5 meter. Het sluiscomplex werd in 1676 uitgebreid met een muur langs de monding van de Vecht om overstromingen te voorkomen.
Na het opheffen van de vesting Muiden in 1926 en het afsluiten van de Zuiderzee door de Afsluitdijk in 1932 nam het belang van de sluis af. In maart 1975 werd begonnen met de restauratie en modernisering van de sluis. Om de originele aanblik van de sluis te behouden werden diverse onderdelen zoals brugleuningen en lantaarnpalen verwijderd en later teruggeplaatst na te zijn opgeknapt. Hydraulische installaties namen het handwerk om de sluisdeuren te bedienen over. In 1976 was het werk gereed. Het programma had 8 miljoen gulden gekost. De sluis wordt nu voornamelijk gebruikt voor de pleziervaart.
De vestingwerken.
De eerste verdedigingswerken van Muiden dateren uit de eerste helft van de 15e eeuw. In 1590 werden de muren vervangen door aarden wallen met bastions naar ontwerp van Adriaen Anthonisz. Ook het Muiderslot kreeg een eigen omwalling waarbij de voorburcht van het slot wegens ruimtegebrek moest worden gesloopt. Als reactie op de ontwikkelingen op het gebied van oorlogsvoering, werd na de Frans-Duitse Oorlog (1870-1871) de vesting weer gemoderniseerd. Het tracé van de vestingwal werd veranderd en er werden een aantal bakstenen, bomvrije, onderkomens geplaatst. Markante voorbeelden hiervan zijn de kazerne aan het Vestingplein, het Muizenfort (genoemd naar de muisgrijze soldaten uniformen) – een in een ravelijn ingebouwde caponnière kazemat – en de holle beer.
De beer is een dam in de vestinggracht die het zoute Zuiderzeewater van het zoete water in de gracht moet scheiden. Zulke bouwwerken komen meer voor bij vestingsteden, maar deze is uniek omdat deze beer een gang met schietgaten bevat van waaruit een inundatiesluis kon worden opengezet. Tegenover het Muiderslot, aan de overkant van de Vecht, staat de Westbatterij. Deze fortificatie dateert uit 1868 en bestaat uit een klein torenfort met daarvoor een batterij in het dijklichaam.
Muiden maakte deel uit van de (Nieuwe) Hollandse Waterlinie. Vanaf 9 januari 1901 behoorde Muiden tot de Stelling van Amsterdam. Het forteiland Pampus, gelegen binnen de gemeente Muiden, werd gebouwd in 1887-1897 en was bestemd om samen met het Vuurtoreneiland bij Durgerdam en de batterij bij de Diemer Zeedijk de ingang van het IJ te beschermen.
Economie.
Kruitfabriek.
In een polder ten noorden van de trekvaart naar Diemen, even ten westen van de bebouwde kom van Muiden, werd tussen 1702 en 2004 buskruit vervaardigd. De fabriek was bekend onder de namen buskruitmolen, De Krijgsman en vanaf 1972 als Muiden Chemie.
De bouw van de buskruitmolen in 1702 was het gevolg van de verdrijving van de gevaarlijke kruitproductie uit de stad Amsterdam. De vroedschap van Muiden verleende in dat jaar een vergunning aan de Amsterdammer Reinier van Cuyk om op het grondgebied van de gemeente een kruitmolen te bouwen. In de loop van de eeuwen vonden veel Muidenaren werk in de fabriek. Tijdens de Eerste Wereldoorlog floreerde de fabriek. In 1919 werd de fabriek geliquideerd, maar in 1922 werd de productie hervat.
Gaandeweg de 20e eeuw werd de schaal van de productie groter en groeide het stadje naar de fabriek toe. Slachtoffers en schade in Muiden bij ontploffingen, leidden in toenemende mate tot verontwaardiging onder de Muidenaren. Zorgen over de veiligheid waren dan ook de belangrijkste oorzaak van de sluiting in 2004.
In de jaren tachtig werd de fabriek verdacht van illegale kruitleveringen aan Irak. Nadat die leveringen verboden werden en de kruitmarkt instortte, ging de fabriek in 1990 failliet. In 1991 werd de fabriek overgenomen en heropend door het Britse Royal Ordnance, een onderdeel van British Aerospace. Na een brand in 2001 werd besloten tot definitieve sluiting. Na de vuurwerkramp in Enschede wil de overheid geen gevaarlijke bedrijven meer bij de bebouwde kom. De fabriek lag vlak tegen het dorp aan en bij ontploffingen in het verleden was er meermalen schade aan omliggende woningen. De grond onder de fabriek is zwaar vervuild.
In 2003 bood de eigenaar van het terrein, Rolf Visser, aan het vervuilde fabrieksterrein schoon te maken in ruil voor de bouw van tweeduizend woningen. Hij maakte deze afspraak met de provincie Noord-Holland. Het gemeentebestuur, gesteund door de inwoners, verzette zich tegen deze dramatische uitbreiding van Muiden en gaf toestemming voor de bouw van 600 huizen. De grondsanering heeft 76 miljoen euro gekost. Door het verschil in inzicht ligt het voormalig fabrieksterrein van 80 hectare al vele jaren braak. Volgens Visser heeft de gemeente Muiden zijn plannen onnodig vertraagd en hij heeft een schadeclaim van honderden miljoenen euro's ingediend. Het conflict met de projectontwikkelaar is een belangrijk onderdeel in de discussie over het samengaan van Muiden met Naarden en Bussum. Bussum wil niet financieel medeverantwoordelijk worden als gevolg van het conflict over het terrein van de kruitfabriek.
Bouvy Zout.
Vanaf begin 1600 vestigden zoutziederijen zich in Muiden. Met de ligging aan de monding van de Vecht was de aanvoer van zout en turf over het water mogelijk. In de loop der eeuwen werden de zoutziederijen overgenomen en in 1838 was er nog een grote over, de firma J.J.Bouvy &amp; Zn, zoutziederij de Paauw.
Na een moeilijke periode leefde de zoutindustrie in 1865 op. De accijnzen, waaronder die op turf, werd afgeschaft en de invoerrechten verlaagd. In 1898 maakten Nederlandse zoutbedrijven afspraken voor een prijskartel en over de hoeveelheid zout dat elk bedrijf mocht produceren. De resultaten gingen omhoog en er was veel ruimte om te investeren in uitbreiding en modernisering. De Koninklijke Nederlandse Zoutindustrie (KNZ) ontwikkelde zich tot een grote en geduchte concurrent en Bouvy Zout kon hierin niet meegaan. In 1968 werd ook Bouvy Zout opgeslokt en op 1 januari 1969 werd de productie in Muiden gestaakt. Op het voormalige fabrieksterrein staan nu woningen in de Bouvywijk.
Verkeer en vervoer.
Sedert de 17e eeuw had Muiden een verbinding per trekschuit met Amsterdam en Naarden over de Muidertrekvaart. Van 17 mei 1881 tot 15 oktober 1939 had Muiden een tramverbinding met deze plaatsen met de Gooische Stoomtram. Sindsdien wordt het vervoer verzorgd door busdiensten. In de jaren dertig werd de toenmalige rijksweg ten zuiden van Muiden aangelegd, waardoor het verkeer tussen Amsterdam en Naarden niet meer via de smalle doorgang en draaibrug in het stadje hoeft. Later werd de rijksweg uitgebouwd tot de autosnelweg A1, dit tracé is tot het najaar 2016 in gebruik geweest.
In 2014 is Rijkswaterstaat begonnen met de aanleg van een nieuw tracé voor de A1, zuidelijker dan de vorige met daarin de bouw van het breedste aquaduct van Europa. Het nieuwe tracé en aquaduct zijn onderdeel van het uitbreiden van de capaciteit van de autosnelwegen A1, A6 en A9 in het Project Schiphol-Amsterdam-Almere. Het nieuwe tracé en aquaduct zijn in het najaar van 2016 in gebruik genomen. De vertraging voor het wegverkeer van een openstaande brug over de Vecht is daarmee ten einde gekomen.
Ten westen van Muiden ligt in de A1 de Muiderbrug over het Amsterdam-Rijnkanaal.
Monumenten.
Een deel van Muiden is een beschermd stadsgezicht. In Muiden zijn er verder tientallen rijksmonumenten en een aantal oorlogsmonumenten. Zie voor de rijksmonumenten en gemeentelijke monumenten:
Legende.
Muiden heeft ook haar eigen legende. Vissers vangen een zeemeermin. Als zij overleggen aan wie ze haar zullen schenken, stelt de zeemeermin voor haar vrij te laten, omdat ze toch niet langer dan een uur aan land zal overleven, en dit tegen een beloning van rijke vangsten en volle netten. Als zij haar dan laten gaan, zegt/zingt ze: "Muiden zal Muiden blijven, Muiden zal nooit beklijven", waarop zij in de diepte duikt en nooit meer wordt gezien. Intussen zijn vele steden en dorpen tot bloei gekomen, of zelfs verdwenen, maar Muiden zal Muiden blijven. De zeemeermin is thans nog in het wapen van Muiden terug te vinden.
Voormalige gemeente.
De gemeente Muiden bestond uit het vestingstadje Muiden en het brinkdorp Muiderberg. Ze telde 6.223 inwoners (31 maart 2015) en had een oppervlakte van 36,51 km² (waarvan 22,06 km² water). De grote hoeveelheid wateroppervlak komt niet alleen door de haven van Muiden, maar vooral ook doordat de gemeente ver doorliep over het water in het IJmeer. Ook het forteiland Pampus behoorde sinds 1891 tot deze gemeente. Op het land omvatte de gemeente Muiden ook Muiderberg en de buurtschap Hakkelaarsbrug.
De gemeente Muiden ging op 1 januari 2016 samen met Naarden en Bussum op in de nieuwe gemeente Gooise Meren. 
Zetelverdeling gemeenteraad.
Hieronder de samenstelling van de gemeenteraad sinds 1998:

</doc>
<doc id="21919" url="https://nl.wikipedia.org/wiki?curid=21919" title="Niedorp">
Niedorp

Niedorp () is een voormalige gemeente in de westelijke regio van West-Friesland in de Nederlandse provincie Noord-Holland. De gemeente telde 12.298 inwoners (1 april 2011, bron: CBS) en had een oppervlakte van 65,54 km² (waarvan 1,43 km² water).
De plaatsen Kolhorn en Barsingerhorn zijn beschermde dorpsgezichten.
De gemeente ontstond in 1970 als een fusie van de toenmalige gemeenten Nieuwe Niedorp, Oude Niedorp en Winkel. De gemeente is op 1 januari 2012 gefuseerd met de gemeenten Anna Paulowna, Wieringen en Wieringermeer tot de gemeente Hollands Kroon.
Plaatsen binnen de voormalige gemeente.
Dorpen/Gehuchten:
Buurtschappen:
Zetelverdeling gemeenteraad.
De gemeenteraad van Niedorp bestond uit 15 zetels. Hieronder staat de samenstelling van de gemeenteraad sinds 1998:

</doc>
<doc id="21920" url="https://nl.wikipedia.org/wiki?curid=21920" title="Noorder-Koggenland">
Noorder-Koggenland

Noorder-Koggenland () is een voormalige gemeente in de regio West-Friesland in de Nederlandse provincie Noord-Holland. De gemeente telde op 1 augustus 2006 10.582 inwoners (bron: CBS) en had een oppervlakte van 51 km².
De gemeente was ontstaan op 1 januari 1979 door samenvoeging van de gemeenten Abbekerk, Midwoud, Opperdoes, Sijbekarspel en Twisk en het dorp Hauwert (tot dan behorend tot de gemeente Nibbixwoud). Op 1 januari 2007 is de gemeente met de gemeenten Medemblik en Wognum opgegaan in de nieuwe gemeente Medemblik. De gemeentenaam refereert aan de historische noordelijke Koggen uit de middeleeuwen, in dit geval de Vier Noorder Koggen, vanouds het Houtwouderambacht of Hoogwouderambacht genaamd. Het gebied van dit ambacht komt deels overeen met de gemeente die in 1979 was ontstaan. Zo'n kogge of cogge bestond meestal uit 4 of 5 dorpen of bannen en was een rechtsgebied.
De vlag van de gemeente refereert aan de indeling van de platbodems, die in tijd van oorlog werden gebruikt. In deze schepen konden per riem (riemtal) zo'n tien manschappen. De platbodemschepen van de kogge werden ook wel Coggeshepen genoemd, en waren verdeeld in twee keer vijf riemen, wat betekent dat er honderd bewapende mannen in konden.
De laatste burgemeester van de gemeente was Frank IJsselmuiden (zie ook Lijst van burgemeesters van Noorder-Koggenland).
Plaatsen binnen de gemeente.
Stad:
Dorpen/Gehuchten:
Buurtschappen:

</doc>
<doc id="21921" url="https://nl.wikipedia.org/wiki?curid=21921" title="Obdam (gemeente)">
Obdam (gemeente)

Obdam () is een voormalige gemeente in de regio West-Friesland in de Nederlandse provincie Noord-Holland.
De gemeente Obdam kent drie fases. In de eerste fase was de gemeente Obdam samen met Hensbroek een gemeente, van 1811 tot 1817; een gevolg van de oude stedelijke rechten die de twee samen een tijd lang hadden. De tweede fase was die van 1817 tot 1 januari 1979 toen het een zelfstandige gemeente was, waartoe ook de buurtschappen Berkmeer, Obdammerdijk en een stukje van Wogmeer behoorde. De derde fase was een fusiegemeente tussen de gemeente Obdam en Hensbroek. Deze gemeente telde 6822 inwoners (2006) en had een oppervlakte van 20,95 km² (waarvan 0,31 km² water).
Op 1 januari 2007 is de gemeente samengevoegd met Wester-Koggenland tot de nieuwe gemeente Koggenland.
De laatste burgemeester van de gemeente was Ab van Beelen.
Plaatsen binnen de gemeente.
Dorpen:
Buurtschappen:

</doc>
<doc id="21922" url="https://nl.wikipedia.org/wiki?curid=21922" title="Oostzaan">
Oostzaan

Oostzaan () is een dorp en gemeente in de Zaanstreek in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 16,13 km² (waarvan 4,63 km² water). De gemeente Oostzaan maakt deel uit van de Vervoerregio Amsterdam.
Het dorp Oostzaan heeft een hervormde kruiskerk, de Grote Kerk, met daarin twee scheepsmodellen die herinneren aan de tijd dat Oostzaan een belangrijke zeevarende gemeenschap was. In het Oostzanerveld staat De Windjager, een klein molentje.
Buurtschappen.
Het dorp Oostzaan bestaat uit meerdere buurtschappen:
Kerkbuurt, Kerkstraat, Klaverweide en het noordelijke deel van Zuideinde vormen het dorpscentrum van Oostzaan. Hier staat ook het gemeentehuis en bevinden zich de meeste winkels. 
Geschiedenis.
Oostzaan is samen met Westzaan en Assendelft een moederdorp van de regio Zaanstreek. Dit houdt in dat deze drie de oudste dorpen van de Zaanstreek zijn. Oostzaan is ontstaan als lintdorp bestaande uit de buurtschappen Noordeinde, Kerkbuurt en Zuideinde. Het lintdorp ontwikkelde zich na de ontginningen van het gebied langs de Zaan in de 11e tot de 13e eeuw. Het dorp wordt in 1306 gemeld als "Oostsaenden". De benaming kan zowel duiden op het feit dat het dorp ten oosten van de rivier de Zaan is gelegen als op het gegeven dat het ten oosten ligt van het later verdwenen dorp Zaanden (ook wel Saenden, Oud-Zaanden of Oud-Saenden genoemd). Te midden van het dorp werd een kerk gebouwd en op deze wijze ontstond ook de buurtschap Kerkbuurt. In 1403 kreeg de poorter van Haarlem, Simon van Zaenden, het ambachtsheerschap over Oostzaan van graaf Albrecht van Beieren, net voor diens dood. In 1573, tijdens de Tachtigjarige Oorlog, staken Spaanse soldaten in Oostzaan de kerk, vele huizen en de meelmolen "Het Wapen van Oostzaan" in brand. Alle werden uiteindelijk in de jaren daarna weer herbouwd.
Oostzaan speelde een rol in de scheepvaart van de VOC en WIC en de bouw van schepen. Zo heeft Oostzaan ook zijn eigen zeerover gehad, Claes Compaen. Hij was uit de Nederlanden uitgevaren als legaal kaperkapitein, in het bezit van kaperbrieven, maar al snel begon hij schepen voor eigen rekening te veroveren, in Het Kanaal, in de Middellandse Zee, aan de Afrikaans-Atlantische kust, tot in de Caraïben toe. De buit maakte hij te gelde aan de kust van Ierland, later in Salé en aan de Barbarijse kust.
Het dorp groeide over de eeuwen heen wat in zuidelijke richting. Later ontstond bij de overtoom aan het toen nog brede IJ, net als bij Westzaan, een eigen buurt. Deze ontwikkelde zich al snel uit tot een echte buurt, de Oostzaner Overtoom. Vanuit hier vond vanaf de 16e eeuw koopvaardij plaats, vooral naar de Oostzee. In de loop van de 17e en 18e eeuw kwam hier walvisvaart bij. Aan de oostkant, aan het Twiske, kwamen traankokerijen die walvisspek tot lampolie verwerkten.
De Kerkbuurt raakte onderverdeeld in een "Zuiderkerkbuurt" en "Noorderkerkbuurt" en op de grens met Noordeinde was er "De Kathoek". In 1729 kochten de regenten van Oostsanen en Oostzaandam de Ambachtsheerlijkheid Oostsanen van de Staten van Holland en West-Friesland voor 100.000 gulden.
De Ambachtsheerlijkheid Oostsanen, bestaande uit Oostzaan, Oostzaandam en Haaldersbroek, werd in 1806 opgeheven. Oostzaan werd daarna een zelfstandige gemeente. Voor uitbreiding van de gemeente Amsterdam boven het IJ werd in 1921 een deel van Oostzaan geannexeerd. Het betrof het gebied van de Oostzaner Overtoom en IJ-polder. In de Noorder IJ-polder werd Tuindorp Oostzaan gebouwd. In de 20e eeuw groeide Oostzaan zelf ook, met name de Kerkbuurt. Die nieuwbouw is ook de basis van het dorpscentrum van Oostzaan geworden. Ook werd er nieuwbouw gepleegd aan het Zuideinde. Dit gebied werd in verband met de aanleg van de ringweg rond Amsterdam (A10) in 1966 door de gemeente Amsterdam geannexeerd. Nu is dit gebied bekend onder de naam Oostzanerwerf.
Binnen de gemeente Oostzaan was er vroeger, tot even voorbij halverwege de 20e eeuw, een soort van diversiteit aan en onder de Oostzaners: de Noordelingen, afkomstig uit het noorden (Noordeinde - De Haal - De Heul - Achterdichting) en de Kerkbuurters, afkomstig uit het gebied rond de Grote Kerk (Kerkstraat- Kerkbuurt). Ook was er verschil tussen de Kerkbuurters en de Noorderkerkbuurters, dit is een deel dat meer richting het Noordeinde ligt. En tot slot de Zuiderlingen, afkomstig uit het Zuideinde. Het was geen strijd onderling, maar zo kon men altijd horen, dan wel aan de achternaam zien, waar men vandaan kwam. Als men van buiten naar Oostzaan verhuisde werd men niet of moeilijk geaccepteerd door de Oostzaners (geboren en/of getogen). Men was dan "een importer". Met name Zaandammers (Bunzingen) en anderen personen afkomstig van die kant van de Zaan waren niet geliefd in het dorp. Amsterdammers werden wat meer geaccepteerd, maar ook zij waren geen Oostzaners en dus konden ze moeilijk 'aarden' in het dorp.
De Haal en de Heul zijn nog als vanouds, met oude wegsloten in de Haal, maar de rest van Oostzaan is drastisch veranderd. Het heeft zijn oude wegsloot moeten inleveren voor een drukke doorgaande weg, de Kerkstraat. Dit was nodig vanwege de strategische ligging van Oostzaan ten opzichte van Amsterdam en Zaandam.
Het weeshuis aan het Zuideinde is een van de oudere bouwwerken in Oostzaan. Het was eerst een woonhuis maar werd in 1774 in gebruik genomen als weeshuis. Alleen wezen die in Oostzaan waren geboren, werden toegelaten. Na de Tweede Wereldoorlog is het gebouw geruime tijd in bezit geweest van de Nederlands Hervormde Kerk, maar eind 20e eeuw is het een woonhuis geworden.
Watersnoden.
In 1786 vond er in de Banne Oostzaan een watersnoodramp plaats. De dijk Achterdichting, waarvan het octrooi in 1625 was verleend, bezweek, waardoor de hele Banne onderwater liep. Op 4 februari 1825 werd Oostzaan opnieuw getroffen door een watersnoodramp, ditmaal doordat de Zuiderzeedijk bij de Stenen Beer van Durgerdam doorbrak. Een vrij groot gebied van Waterland liep helemaal onder water, waaronder ook Oostzaan.
Op 16 januari 1916 werd Oostzaan wederom getroffen door een watersnoodramp, ditmaal liep het water gewoon over het Luyendijkje, waarvan het octrooi in 1589 was verleend, heen. De dijken bij Uitdam, Durgerdam en Katwoude waren al eerder, in de nacht van 13 op 14 januari, doorgebroken. Op 16 februari liep de polder opnieuw onder door een stevige storm. Pas op 24 maart kon worden begonnen de polder droog te malen, een karwei dat op 1 april klaar was.
Dialect.
In de Zaanse streektaal werden de inwoners van Oostzaan vroeger "doppehokkers" genoemd. In deze streektaal bestaan diverse varianten, waarbij Oostzaan ook zijn eigen dialect heeft. Het lijkt met sommige woorden op het Zaans, maar een verschil is de nadrukkelijk uitgesproken "eu". Hierbij wordt het woord "huis" uitgesproken als "heus". Net als in de rest van de Zaanstreek hoor je vaak een "k" in plaats van een "ch", dus "school" wordt "skool" en "schaap" "skaap". Het Oostzaans kent tal van uitdrukkingen en woorden, die onder meer zijn vastgelegd in het boekje "Wat ons nag te binnen skoot". Hierin worden de Oostzaanse woorden uitgelegd en vertaald.
Oude en huidige Oostzaanse bedrijven.
Naast melkvee werd in Oostzaan ook veel pluimvee gehouden. De melkhandel en eierhandel waren een belangrijke bron van inkomsten. Zo telde Oostzaan grote eier- en pluimveehandelaren, met name gericht op Amsterdam. Aan de Oostzaner Overtoom die tot eind 19e eeuw direct aan het IJ lag, waren scheepswerven en reders voor koopvaart en walvisvaart. Andere van oudsher Oostzaanse bedrijven zijn transport, kruidenierszaken en houthandel. Daarnaast bezit het internationaal bekende bedrijven. Van oorsprong staan Oostzaners als een handelsvolkje bekend. Deze handelsgeest is bewaard gebleven.
Oer-Oostzaanse bedrijven waren de eierenhandel van "Jb. Havik en Zn." en "Taams Eieren". Dit zijn nog maar twee van de eierenhandels die Oostzaan rijk was. Door de grote veranderingen binnen deze sector zijn bijna alle eierenhandelaren of gestopt of weg uit Oostzaan. De meeste zijn gestopt, zo ook Jb. Havik en Zn en Taams Eieren.
Albert Heijn.
Kruidenier Albert Heijn, opgericht in begin 1860 door de familie Heijn, een Oostzaanse familie wonende in de Kerkbuurt te Oostzaan. Vader Heijn had een kruidenierszaakje dat op 27 mei 1887 door zijn zoon Albert Heijn werd overgenomen. Acht jaar nadat hij de nering van zijn vader overnam, opende een enthousiaste Albert Heijn zijn eerste filiaal in Purmerend. Hij begon ondertussen ook met eigen productie. Vanaf 1895 werden in de keuken van een herenhuis in Zaandam eigen koekjes gebakken. En achter de winkel in Oostzaan brandde hij zijn eigen koffie. Albert Heijn brandt nog steeds zijn eigen koffie. In 1920 deed hij de leiding over aan zijn zoons Jan en Gerrit en zijn schoonzoon Jan Hille. Toen de winkelketen van Albert Heijn in 1927 veertig jaar bestond telde de onderneming al 107 filialen. Ze kreeg bij het jubileum het predicaat "hofleverancier". In 1948 werd het bedrijf een vennootschap en ging het naar de beurs. Het concern Albert Heijn is uitgegroeid en baat supermarktketens over de hele wereld uit.
Meyn.
Meyn is de wereldleider in kippenslachtmachines. Het bedrijf komt oorspronkelijk uit Oostzaan en werd opgericht in 1959 door Piet Meijn en Cor Koning. Destijds heetten het bedrijf dan ook Meyn en Koning. Later werd het alleen Meyn. Meyn was met y, omdat in vele andere talen de ij niet wordt gebruikt zoals in de naam Meijn. Tevens is de oprichter van Meyn, Piet Meijn, de vader van styliste Karin Meyn. In 1997 liep het aandeel van de familie Meijn terug tot 50 procent. In 1999 kwam het gehele bedrijf in handen van een externe aandeelhouder. In 2012 kwam het bedrijf in handen van de Amerikaanse investeerder Warren Buffet.
Gemeenteraad.
De gemeenteraad van de gemeente Oostzaan bestaat uit dertien zetels. Hieronder de behaalde zetels per partij bij de gemeenteraadsverkiezingen sinds 1998:
Oostzaanse familienamen.
Oostzaan heeft zijn eigen typische familienamen. Deze worden vaak ook in buurgemeenten teruggevonden, maar natuurlijk ook door het land verspreid. Hier volgen een aantal echte Oostzaanse familienamen, die zijn teruggevonden in archieven tot 1700 en grotendeels van oudsher uit Oostzaan komen:
Monumenten.
In de gemeente zijn er een aantal rijksmonumenten en een oorlogsmonument, zie:
Kunst in de openbare ruimte.
In de gemeente Oostzaan zijn diverse beelden, sculpturen en objecten geplaatst in de openbare ruimte, zie:
Openbaar vervoer.
Het tot de gemeente Oostzaan behorende De Haal ligt aan de spoorlijn Zaandam - Enkhuizen waar van 20 mei 1884 tot 15 mei 1938 Station Oostzaan zich bevond. EBS bus 111 verbindt Oostzaan met zowel Zaandam als Amsterdam-Noord en Marken.

</doc>
<doc id="21923" url="https://nl.wikipedia.org/wiki?curid=21923" title="Opmeer">
Opmeer

Opmeer () is een dorp en een gemeente in de regio West-Friesland in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 41,68 km² (waarvan 0,31 km² water).
Kernen binnen de gemeente Opmeer.
De huidige gemeente Opmeer bestaat sinds 1979 en omvat volgende kernen.
Buurtschappen:
Opmeer.
Opmeer vormt de hoofdkern van de gelijknamige gemeente, deze kern ligt het meest centraal en hier is dan ook het gemeentehuis gevestigd. Opmeer komt sinds 1310 al in beschrijvingen voor als Opmeer. De plaatsnaam verwijst naar het feit dat de plaats boven een meer was gelegen.
Hoogwoud.
De gemeente Hoogwoud werd in 1979 samengevoegd met de gemeente Opmeer. De kern Hoogwoud heeft ongeveer 3.000 inwoners. De plaatsnaam Hoogwoud komt al voor in 1289 als "Hoechhoutswouder" en in 1396 als "Hogherswoude". Lang werd gedacht dat deze naam ter onderscheiding was van een toen nabijgelegen Nederwoude. De oudste naam duidt er echter op dat de plaats gesitueerd was op een wat hoger gelegen woudgebied.
Spanbroek.
Het aantal inwoners in de woonplaats Spanbroek is met 923 personen toegenomen van 3.709 in 2013 tot 4.632 in 2022 (dat is 25%). Spanbroek was tot 1 juli 1959 een zelfstandige gemeente, waartoe ook Zandwerven behoorde. Ook Noord-Spierdijk, Zuidermeer en deel van Spierdijk hebben een tijd van die gemeente deel uitgemaakt. Het dorp was tot het begin van 20e eeuw een typisch agrarische kern, die vanaf de jaren zestig van 20e eeuw uitgebreid werd met nieuwbouwwijken. Aan het eind van die eeuw was de plaats samengesmolten met Opmeer. Aan de buitenranden vindt men nog het oude open karakter, vooral ten zuiden van Spanbroek rond Zandwerven.
Aartswoud.
Aartswoud maakte tot 1979 deel uit van de gemeente Hoogwoud, na het opgaan van deze gemeente in de gemeente Opmeer werd ook Aartswoud onderdeel van deze gemeente. De plaatsnaam komt in 1319 voor als "Edaertswoud", de naam zou verwijzen dat dit het woud was van familie of persoon Edaert, een Friese naam. Later werd de naam verbasterd naar onder meer "Aertswoud" (1450) en "Aertzwoude" (1573) tot aan de huidige spelling.
De Weere.
De Weere was tot 1979 gelegen in de gemeente Hoogwoud, die toen opging in de gemeente Opmeer. De plaatsnaam De Weere komt al in 1745 voor als zodanig voor. Er is een document waar het "De Winckeler Weer" wordt genoemd, waarbij Winckeler een familienaam is, mogelijk een bijnaam ter onderscheiding van andere De Weere's. De plaatsnaam is namelijk een veel voorkomende veldnaam-toponiem in West-Friesland. Het toponiem betekent land dat gelegen is tussen twee afwateringssloten waarbij het land een redelijke omvang had. De Weere is een echt lintdorp. Het dorp ligt in de lengte tussen de Oosterboekelweg en Vekenweg. De hoofdstraat heet de Driestedenweg. Sinds de 20e eeuw wordt bij het dorp ook de doodlopende weg Tropweere gerekend, daarvoor werd dat nog als een eigen maar kleine plaats gerekend. Tropweere verwijst overigens naar het feit dat het boven het dorp is gelegen. Onder het dorp wordt ook de buurtschappen Harderwijk en Abbekerkeweere gerekend.
Wadway.
Wadway is gelegen tussen de dorpen Spanbroek en Wognum. De plaats wordt al in de 11e eeuw wordt de plaats genoemd, als "Wadwey". In 1310 komt het voor als "Watwey". De plaatsnaam is een samenstelling van "Wad", wat doorwaadbare plaats betekent en "Way", dat weg betekent. De kern van het dorp is behoort tot de gemeente Opmeer. Hoewel het een eigen kern is, wordt het soms toch bij de grote plaatsen onderverdeeld. In die optiek wordt het gedeelte in de gemeente Opmeer bij het dorp Spanbroek gerekend en het gedeelte in de gemeente Medemblik bij het dorp Wognum. Wadway heeft ongeveer 420 inwoners.
Zandwerven.
Zandwerven maakte tot 1959 deel uit van de gemeente Spanbroek en is sinds dat jaar onderdeel van de gemeente Opmeer. Het is bekend dat het gebied rondom Zandwerven in ieder geval al vanaf 2000 jaar v.Chr. door mensen bewoond is. Wel werd uit deze opgravingen, nabij Zandwerven duidelijk dat de bewoners meer dan eens last hadden van het water en hun heil zochten op de hoger gelegen kreekrug.
Gouwe.
Gouwe is vooral agrarisch met in de kern van het dorp ook niet-agrarische bewoning. Gouwe was tot 1979 gelegen in de gemeente Hoogwoud, die toen opging in de gemeente Opmeer. De plaats met ongeveer 220 inwoners (2004) is gelegen tussen de dorpen Aartswoud en Sijbekarspel. De plaatsnaam is afgeleid van het water dat langs de plaats loopt, dat ook de gouwe heet. Gouw of gouwe is een veelvoorkomende waterduiding in West-Friesland. Het water van de Gouwe is met vergelijking tot het land vrij hoog gelegen.
Buurtschappen.
Behalve bovenstaande dorpen maken ook de ondergenoemde buurtschappen deel uit van de gemeente Opmeer.
Abbekerkerweere.
Abbekerkeweere was tot 1979 gelegen in de gemeente Hoogwoud, die toen opging in de gemeente Opmeer. Het is gelegen in tussen Abbekerk en De Weere. Het is van oorsprong de weg tussen die twee plaatsen, hieraan kwam wat bewoning en ontstond een buurtschap. De plaatsnaam is een samensmelting van de twee genoemde plaatsnamen. De bebouwing van Abbekerkeweere valt formeel onder De Weere, waartoe het tegenwoordig zelf grotendeels binnen de woonkern, de binnenkom valt. Op de grens met Abbekerk is een klein stuk weilandbos gelegen.
De Kaag.
De Kaag is een polderbuurt in de Kaagpolder in het buitengebied van Spanbroek, tussen Spanbroek en Obdam. Het was dan ook tot 1959 gelegen de gemeente Spanbroek, die toen opging in de gemeente Opmeer.
De Snip.
De Snip was tot 1979 gelegen in de gemeente Hoogwoud, die toen opging in de gemeente Opmeer. Het is gelegen rond de kruising van de Langereis met de Westerboekelweg.
Harderwijk.
Harderwijk valt formeel onder De Weere, en beide waren tot 1979 gelegen in de gemeente Hoogwoud, die toen opging in de gemeente Opmeer. Het is gelegen tussen de dorpen Lambertschaag en De Weere. De plaatsnaam zou mogelijk afgeleid zijn van de naam van een familie of persoon "Harde" die hier ooit woonde. Vrij vertaald betekent het dan "de plaats van Harde". Anderen denken dat het dezelfde grondslag heeft als het grotere 'broertje' Harderwijk in de provincie Gelderland en vele plaatsen in Engeland met de naam Hardwick of Hardwicke, namelijk die van "plaats van de schapenherders" en schapenboerderij.
Lagehoek.
De buurtschap valt formeel ook onder het dorp Opmeer. Het is gelegen in de polder De Lage Hoek, waaraan het dus ook de plaatsnaam heeft ontleend. De buurtschap en polder zijn gelegen ten westen van het dorp Opmeer. Een deel van de polder is een natuurreservaat dat eigendom is van Landschap Noord-Holland. De rest van de polder waarin heeft naast een natuur- ook een agrarische functie.
Langereis.
De oostkant van Langereis was tot 1979 gelegen in de gemeente Hoogwoud, die toen opging in de gemeente Opmeer. Het is gelegen tussen Veenhuizen, Aartswoud en Winkel. De westkant van de buurschap valt onder de gemeente Hollands Kroon. De plaatsnaam is afgeleid van het water waar het aan ligt. De naam komt van oorsprong af van de rivier de "Reise" of "Reis" die er liep van het Berkmeer tot in de Zuiderzee totdat deze werd rechtgetrokken als een afwateringskanaal. Die riviernaam was afgeleid van het Germaanse benaming voor stromen en zich bewegen, "rîsan". Het kanaal was vrij lang voor afwateringskanaal dus noemde men het "De Lange Reise", die benaming komt uit 1598 en gold toen ook al voor de ontstaande kern van bewoning langs het kanaal. In 1745 wordt het geschreven als "De Lange Reys", het heeft vanaf dan niet meer de betekenis van de oude rivier maar verwijst het naar het feit dat het nogal tijd kostte als men langs het hele kanaal reisde.
Paradijs.
Paradijs is gelegen tussen De Weere en Gouwe. Paradijs valt onder het dorp De Weere. Paradijs is een niet al te grote buurtschap, het bestaat slechts uit een aantal huizen en een groot boerenbedrijf met een stolpboerderij.
De Kolk.
De Kolk is gelegen tussen Aartswoud en Lambertschaag aan de N239 / Westfriesedijk (Deel van de Westfriese Omringdijk). De kolk bestaat uit een aantal woonhuizen, een Boerderij en de poldermolen Westuit Nr. 7
Geschiedenis.
Het gebied was in de Nieuwe Steentijd reeds bewoond getuige de archeologische vondsten zoals het skelet van Cees de steentijdman.
Stadsrechten.
De plaatsen Opmeer en Spanbroek kregen in 1414 als één plaats stadsrechten ('Opmeer en Spanbroek'). Dit was onderdeel van een bestuurlijke hervorming waarbij vrijwel het gehele West-Friese platteland in een of andere vorm stadsrechten kreeg.
In Opmeer was het rechthuis van de stede gevestigd, daterend uit 1598. Dit gebouw, in de 20ste eeuw ook bekend als 'Het Koopmanshuis', stond aan De Waterkant op de locatie waar tot 1 december 2020 een filiaal van de Rabobank was gevestigd.
Het raadhuis, dat ook dateert uit 1598, staat nog steeds in Spanbroek op de splitsing Hertog Willemweg - Spanbroekerweg. De stede was ook verantwoordelijk voor een aantal kleinere omliggende plaatsen zoals Noord-Spierdijk, Spierdijk, Zandwerven en Zuidermeer. Ook Obdam en Hensbroek maakten korte tijd deel uit van de stede Opmeer en Spanbroek. Al in 1434 echter vormden Hensbroek en Obdam samen een eigen heerlijkheid, inclusief enkele stedelijke rechten. Deze rechten werden serieus uitgebreid in 1456 tot een bijna vol stadsrecht. Bij het ontstaan van de gemeenten in de 19e eeuw werd de stede opgeheven en werden Opmeer en Spanbroek afzonderlijke gemeenten. Deze 'scheiding' duurde tot 1959, toen de gemeenten Opmeer en Spanbroek fuseerden tot de gemeente Opmeer.
De kernen Hoogwoud en Aartswoud, die tegenwoordig deel uitmaken van de gemeente Opmeer, maakten geen deel uit van de stede Opmeer en Spanbroek. Hoogwoud verkreeg zelf stadsrechten in 1414.
Slag bij Hoogwoud.
In 1256 vond, waarschijnlijk nabij het Berkmeer de slag van Hoogwoud plaats. Willem II van Holland sneuvelde in deze slag tegen de West-Friezen. In het gemeentewapen van de gemeente Opmeer is dit feit symbolisch weergegeven. Willem II werd na te zijn omgekomen 'begraven' achter de haardplaat van een boerderij in Hoogwoud, er wordt beweerd dat dit de huidige museum boerderij is maar aangezien deze uit 1857 stamt is dit onwaarschijnlijk net als de Willemshoeve welke uit 1700 stamt. Zijn zoon, Floris V had diverse pogingen ondernomen om zijn vader terug te vinden en in eigen gebied te begraven. Dat feit lukte met een slag in 1282, waarbij Hoogwoud werd geplunderd en de bevolking voor een groot deel uitgemoord door de Hollanders.
Het Huis van Hoogwoud.
Uit een pentekening uit begin 18e eeuw, blijkt dat ten noorden van Hoogwoud, tussen de Koningspade en de Herenweg een kasteel heeft gestaan, het Huis van Hoogwoud. Huis was in die tijd een gangbare benaming voor kasteel. Waarschijnlijk werd dit kasteel begin 15e eeuw voor het eerst bewoond door Eduard van Holland, ridder en zoon van graaf Willem VI van Holland en halfbroer van Jacoba van Beieren. Later nam het adellijke huis Egmont zijn intrede. Dit verklaart ook de gracht om het kasteel. Het aanleggen van een gracht om een ‘huis’ was in die tijd alleen voorbehouden aan adellijke families. Waarschijnlijk is het kasteel, kort na de verkoop in 1607 door Lamoraal van Egmont, gesloopt. Naast de 18e-eeuwse pentekening is er niet veel meer informatie over het kasteel beschikbaar. De vraag rijst dan ook of er daadwerkelijk een kasteel heeft gestaan, of dat het een Herenhuis was. Gezien de gelijkenis van de tekening met de kastelen van Schagen en Purmerend en het feit dat de familie Egmont tot de hogere adel in Holland werden gerekend, kan worden aangenomen dat het daadwerkelijk om een kasteel ging.
Zeehaven Aartswoud.
In de middeleeuwen en tot aan de drooglegging van het Ouderlandentocht en het latere Wieringermeer lag Aartswoud nog aan de Zuiderzee. Het ligt nu nog altijd aan de Westfriese Omringdijk. De kern had dan ook een haven waar vanuit walvisvaarders richting de Poolzee vertrokken om daar op de walvissen te jagen. Opschriften op huizen en boerderijen in Aartswoud herinneren nog aan deze tijd. Verhalen gaan dat de (stompe) toren in het dorp als vuurtoren fungeerde. Dit ondanks het feit dat de zee bij Aartswoud als zeer gevaarlijk te boek stond. Het ontsteken van de vuurtoren was dus om schepen, expres, in moeilijkheden te brengen. Bij een schipbreuk kon de (arme) bevolking van het dorp profiteren van de goederen die aanspoelden aan de kust. Hoewel het een voor die tijd gebruikelijke techniek was, is het niet bekend hoe vaak deze door de Aartswouders is toegepast.
Heerlijkheden binnen de gemeente.
In de middeleeuwen, toen van de huidige gemeente Opmeer nog geen sprake was, was het gebied dat nu de gemeente Opmeer vormt, opgedeeld in drie heerlijkheden. Een heerlijkheid was een bestuursvorm voortkomend uit een feodale onderverdeling van het overheidsgezag. Veel heerlijkheden waren in handen van de adel zo ook in Opmeer. De drie heerlijkheden binnen Opmeer waren allen hoge heerlijkheden, dit hield in dat de landsheer het recht had om misdadigers ter dood te laten veroordelen en te executeren.
Gemeentewapen en Vlag.
Op 1 april 1980 verleende Hare Majesteit koningin Juliana de gemeente Opmeer het recht van het voeren van een gemeentewapen, waarvan de officiële omschrijving luidt:
"Gevierendeeld: I in zilver een leeuw van keel; Il in azuur een korenschoof van goud; III in azuur een uitgerukte lindeboom van zilver; IV in goud een leeuw met afgehouwen kop van keel, met neerhangende tong, getongd en genageld van azuur. Het schild gedekt met een gouden kroon van drie bladeren en twee parels en gehouden rechts door een adelaar van zilver, gebekt, getongd en gepoot van keel, en links door een leeuw van goud, getongd en genageld van keel."
In het nieuwe wapenschild bevinden zich de elementen van de oude wapens van de voormalige gemeenten Hoogwoud, Aartswoud, Spanbroek en Opmeer. De vlag van Opmeer bestaat uit een rode leeuw in een geel vlak. Boven en onder het gele vlak twee blauwe banen, links een rode baan.
Geografie.
Ligging.
De onderstaande figuur toont nabijgelegen plaatsen in een straal van 20 km hemelsbreed rond Opmeer.
Uitbreidingen.
Het dorp was tot het begin van 20e eeuw een typisch agrarische kern. De grote groei begon vanaf ongeveer 1960. Nieuwe woonwijken werden aangelegd. Wijken die ontstonden:
Aan het eind van de 20e eeuw zijn Opmeer en Spanbroek samengesmolten tot één kern. Binnen de dorpen is veel van de karakteristieke bebouwing verdwenen, maar aan de buitenranden / toegangswegen treft men nog het oude, open karakter.
Politiek.
College van B&amp;W.
Opmeer wordt als Nederlandse gemeente bestuurd door de burgemeester en wethouders. In de geschiedenis zijn er afwisselend steeds 2 of 3 wethouders. Gezien de grootte van de gemeente werden deze allen in deeltijdfunctie aangesteld. Per 25 mei 2022 is er voor het eerst één fulltime wethouder aangesteld (wethouder Buis) en twee deeltijdwethouders.
Het college van burgemeester en wethouders is sinds 25 mei 2022:
Verkeer en vervoer.
Auto.
De gemeente ligt aan de N241, tussen Opmeer en Hoogwoud. In het noorden ligt Aartswoud aan de N239. Via de N241 wordt Opmeer aangesloten op de A7. De hoofdwegen binnen de gemeente zelf zijn:
Openbaar vervoer.
De volgende buslijnen rijden door de plaats Opmeer:
Fietstunnel.
Gelijktijdig met de gemeenteraadsverkiezingen van 2006 werd een raadgevend referendum georganiseerd over de aanleg van een fiets- en voetgangerstunnel onder de N241, op deze manier zou de verkeersveiligheid in dit gebied toenemen. Vanwege de locatiekeuze van de gemeente is dit plan tijdens het referendum verworpen door de kiezer.
Tramlijn.
Begin 20e eeuw was het dorp aangesloten op de tramlijn Wognum - Schagen. Er waren haltes in Opmeer (Halte Opmeer-Spanbroek) en Hoogwoud. De lijn, geëxploiteerd door De Hollandsche IJzeren Spoorweg-Maatschappij (HIJSM of HSM) werd geopend in 1898 en in 1930 weer gesloten. Het station aan de Breestraat in Opmeer is nog aanwezig, op dit moment is er een meubelzaak in gevestigd. Ook het stationsgebouw in Hoogwoud bestaat nog steeds. Bij de Langereis zijn ook nog de landhoofden te zien van de voormalige spoorbrug over de ringvaart.
Industrie.
Binnen de gemeente bevinden zich een aantal industriegebieden:
Laatstgenoemde is geheel in een woonwijk gelegen en kan daardoor niet of nauwelijks uitbreiden. Bovendien zal de industrie hier in de langetermijnvisie van de gemeente moeten verdwijnen en plaats maken voor woningbouw. Het ten oosten van Opmeer gelegen industriegebied de Veken is verreweg het grootse industriegebied van Opmeer. Dit is een industrieterrein met regionaal aanzien. Recentelijk is begonnen met verdere uitbreiding van dit gebied (Planfase 3).
Scholing en educatie.
Binnen de gemeente Opmeer bevinden zich enkele basisscholen, sommige zijn openbaar en sommige hebben een rooms-katholieke achtergrond.
Tot 2004 bevond zich in Opmeer een locatie van de praktijkschool West-Friesland; De Schakel. Deze is inmiddels verhuisd naar Stede Broec. Voortgezet onderwijs is al voor langere tijd uit de gemeente verdwenen. In 1996 sloot de mavo Edmar Vergouwen haar deuren. Vanwege de groei van de gemeente komen er zo nu en dan stemmen vanuit de lokale politiek om de mogelijkheid te onderzoeken of voortgezet onderwijs binnen de gemeente mogelijk is. Van concrete plannen hierin is echter geen sprake.
In Spanbroek heeft ook een huishoudschool gestaan, de Lidwina huishoudschool. Later werd in dit pand het Scheringa Museum voor Realisme gevestigd. Na het faillissement van dit museum is het pand verkocht aan een commercieel bedrijf.
De gemeentelijke bibliotheek staat aan de Breestraat in Opmeer. De bibliotheek in Hoogwoud is al enige jaren gesloten, maar fungeert nu vooral als dependance van de bibliotheek van Opmeer.
Cultuur.
Musea.
Scheringa Museum voor Realisme.
In Spanbroek was het Scheringa Museum voor Realisme (voorheen "Frisia Museum voor het Magisch Realisme" geheten) gevestigd. Dit bood onderdak aan een particuliere collectie magisch realistische schilderijen van onder andere Carel Willink, Wim Schuhmacher, Pyke Koch, Raoul Hynckes en Dick Ket. Voorts waren er schilderijen te zien van kunstenaars die het realisme in Nederland tijdens het interbellum vertegenwoordigen, zoals Jan Mankes, Charley Toorop, Edgar Fernhout en Jan van Tongeren. Tevens bevat het museum internationale realistische werken uit het interbellum, zoals van Giorgio de Chirico, Tamara de Lempicka, René Magritte, Paul Delvaux, en Salvador Dalí. Het naoorlogse realisme was vertegenwoordigd door werk van onder meer Lucian Freud en Marlene Dumas. De collectie was bijeengebracht door Dirk Scheringa. Anno 2010 is het museum wegens het faillissement van DSB Beheer B.V., de feitelijke eigenaar van het museum en de collectie kunstwerken gesloten en de nieuwbouw aan de Breedstraat in Opmeer stilgelegd. In 2021 werd het voor het museum bestemde gebouw gekocht door een vastgoedontwikkelaar, die er een woon-zorgbestemming aan zal geven.
Museumboerderij West-Frisia.
Dit museum aan de Koningspade in Hoogwoud is gehuisvest in de in 1857 gebouwde boerderij West Frisia. Het museum (de boerderij en een collectie van typische gebruiksvoorwerpen uit verschillende tijden) is tot stand gekomen dankzij voormalig eigenaar en beheerder Adriaan Donker. De boerderij West-Frisia is een typische veeboerderij zoals die vroeger te vinden waren in Noord-Holland boven het IJ. Ter nagedachtenis van de moord op graaf Willem II heeft Adriaan Donker toentertijd een kapel opgericht die naast de boerderij staat. De graaf is echter nooit in de boerderij begraven geweest zoals her en der wordt beweerd aangezien hij in 1256 werd vermoord en in 1282 door zijn zoon werd gevonden, 600 jaar voor de boerderij werd gebouwd.
Theaterkerk Wadway.
Wadway is landelijk bekend door Theaterkerk Wadway. Het betreft een aan de eredienst onttrokken kerkgebouw waarin een theater is gevestigd. Het originele kerkgebouw dateert uit 1547 en stond bekend als de Magdalena Kerk of Hervormde Kerk van Wadway. Rond de jaren vijftig van de 20e eeuw raakte de kerk in verval. In 1966 verwierf Stichting Wadway de kerk; het gebouw werd gerestaureerd en sinds 1966 wordt het geëxploiteerd als theater. De kerk is een geliefde cultuurtempel bij publiek en artiesten.
Monumenten.
Binnen de kernen van de gemeente Opmeer ligt een aantal rijksmonumenten en oorlogsmonumenten. Daarnaast beschikt de gemeente over een groot aantal woningen en stolpen die bestempeld zijn met het predicaat "karakteristiek" en daardoor vallen onder beschermd dorpsgezicht.
Kunst in de openbare ruimte.
In de gemeente Opmeer zijn diverse beelden, sculpturen en objecten geplaatst in de openbare ruimte, zie:
Recreatie.
Binnen de gemeente bevinden zich een aantal kleine boeren campings. Verder is er een groter recreatiepark gevestigd, genaamd; recreatie- / bungalowpark West-Friesland.
Verenigingsleven.
De gemeente Opmeer kent een rijk verenigingsleven; er zijn tal van sportverenigingen. Ook worden er, gedurende het hele jaar, tal van activiteiten georganiseerd
Sport.
De gemeente Opmeer beschikt over een grote variëteit aan sportverenigingen, de meeste geconcentreerd op het recreatieterrein de Weijver. Het evenemententerrein dat Hoogwoud van Opmeer scheidt. Sportverenigingen in de gemeente Opmeer: (verder aan te vullen)
Elk jaar wordt aan het begin van het nieuwe voetbalseizoen het Gemeente Opmeer Voetbal Toernooi gespeeld, wisselend op een van de terreinen van de vijf voetbalclubs
Evenementen.
Een jaarlijks terugkerend evenement is de jaarmarkt van Opmeer. Deze wordt gehouden in het centrum van Opmeer en Spanbroek; op de eerste zaterdag in september. Rondom de markt, die ieder jaar een ander thema heeft, worden tal van festiviteiten georganiseerd.
Tevens wordt ieder jaar een Kerstcross gehouden op 26 december, tweede kerstdag. Deze hardloopwedstrijd wordt soms ook de hel van het Noorden genoemd, dit vanwege de moeilijkheidsgraad van het parkoers en de soms koude temperaturen.
Verder is Opmeer vooral bekend van haar Landbouwtentoonstelling en het Zomerpopfestival welke beide jaarlijks gehouden worden op het recreatieterrein de Weijver.
Stedenbanden.
Opmeer werkt internationaal samen met het Zweedse Svedala. Hier is officieel echter geen sprake van een stedenband. De stedenband met het Poolse Goleniów werd in 2011 beëindigd.

</doc>
<doc id="21924" url="https://nl.wikipedia.org/wiki?curid=21924" title="Ouder-Amstel">
Ouder-Amstel

Ouder-Amstel () is een gemeente in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 26,15 km². De gemeente Ouder-Amstel maakte van 2006 tot en met 2016 deel uit van de plusregio Stadsregio Amsterdam.
De gemeente Ouder-Amstel ligt ingeklemd tussen Amstelveen en Amsterdam-Zuidoost. Verder grenst de gemeente in het oosten aan Diemen, in het noorden aan Amsterdam (Watergraafsmeer en Overamstel), in het zuidoosten aan Abcoude, en in het zuiden aan Stokkelaarsbrug, Vinkeveen en Waverveen, alle vier behorend tot de gemeente De Ronde Venen. Historisch is Ouder-Amstel het deel van Amstelland aan de rechteroever van de Amstel en Amstelveen aan de linkeroever (Nieuwer-Amstel). Uitzondering was een klein gedeelte van Nieuwer-Amstel dat op de rechteroever lag. Tot 1896 behoorde een smalle strook grond ten zuiden van de huidige Amsterdamse Grensstraat en ten noorden van de toenmalige gemeente Watergraafsmeer tot de gemeente Nieuwer-Amstel.
Geografie.
"*" Alleen het gedeelte op de rechter Amsteloever waar ook het gemeentehuis staat, de linker Amsteloever van Ouderkerk aan de Amstel valt onder de gemeente Amstelveen.
De buurtschap Waver valt onder de woonplaats Ouderkerk aan de Amstel.
Nieuwbouwplannen.
'De Nieuwe Kern' is een geplande stadswijk, gelegen tussen Duivendrecht en Amsterdam-Zuidoost. De Holterbergweg doorsnijdt het gebied van noord naar zuid, dat wordt begrensd door het Amstel Business Park (vroeger Amstel II), station Duivendrecht en de Johan Cruijff ArenA.
Het plan is om een woonwijk met ongeveer 4.500 woningen te bouwen. Men verwacht in 2022 te kunnen starten met de woningbouw. Het aantal inwoners van de gemeente Ouder-Amstel zal met de bouw van de nieuwe wijk naar verwachting bijna verdubbelen van bijna 14.000 in 2019 naar circa 25.000 een decennium later.
Gemeentehuis.
Het huidige gemeentehuis staat aan de Vondelstraat 1, hoek Raadhuisstraat in het centrum van het tot de gemeente behorende oostelijke gedeelte van Ouderkerk aan de Amstel. Het werd ontworpen door de architect Hans Ruijssenaars en werd in 1981 door burgemeester W.J.H. Hoobroeckx geopend. In 2005 werd het gemeentehuis verbouwd en uitgebreid met ontwerp van dezelfde architect.
Het is niet het eerste gemeentehuis. Op de hoek van Kerkstraat en Dorpsstraat stond het eerste rechthuis, nu "De Vrije handel". In 1657 kwam een nieuw raadhuis dat in 1872 wegens bouwvalligheid werd afgebroken. In 1873 kwam er het derde raadhuis in waterstaatstijl ontworpen door de architect Hendrikus Philippus Eskes en gebouwd door de gebroeders Meijer uit Amsterdam. Dit raadhuis is in de loop der jaren enkele keren verbouwd en uitgebreid onder meer in 1956 maar moest in 1980 uiteindelijk worden afgebroken wegens bouwvalligheid.
Zetelverdeling gemeenteraad.
Vanaf 1994 is de gemeenteraad van Ouder-Amstel als volgt samengesteld:
Verkeer en vervoer.
In Ouder-Amstel liggen station Duivendrecht en de metrostations Overamstel (gedeeltelijk) en Van der Madeweg van de Amsterdamse metro. Voorts rijden in Duivendrecht de GVB buslijnen 41 en nachtbus N85 en in Ouderkerk aan de Amstel de Connexxion buslijnen 171, 300, 356 en N30.
Ook bevindt zich sinds 3 december 2014 bij station Duivendrecht het internationale busstation van Eurolines.
Monumenten.
In de gemeente zijn er een aantal rijksmonumenten en oorlogsmonumenten, zie:
In maart 2018 heeft het college van B&amp;W een lijst vastgesteld van 27 gebouwen en andere objecten, die in aanmerking komen voor een te vormen gemeentelijke monumentenlijst. Hierdoor geldt vanaf 14 maart 2018 "voorbescherming" voor deze objecten.
Kunst in de openbare ruimte.
In de gemeente Ouder-Amstel zijn diverse beelden, sculpturen en objecten geplaatst in de openbare ruimte, zie:

</doc>
<doc id="21925" url="https://nl.wikipedia.org/wiki?curid=21925" title="Purmerend">
Purmerend

Purmerend () is een stad in de regio Waterland in de Nederlandse provincie Noord-Holland. Het is de hoofdstad van de gelijknamige gemeente Purmerend. De stad had op 1 januari 2024 een inwonertal van 83.536 (bron: Purmerend). De plaats maakte als groeikern vanaf de jaren 1960 een stormachtige groei door.
Geschiedenis.
Op de locatie van het tegenwoordige Purmerend bevond zich al aan het eind van de 12e eeuw een kleine oevermarktnederzetting. Het dorp kwam tot bloei als binnenlands verkeersknooppunt nadat rond 1310 de noordelijk gelegen doorvaart tussen de Purmer- en de Beemstermeer binnen de bedijking van de Overwheerse Polder was komen te liggen, en was afgesloten. Bij Purmerend werd een oude verkavelingssloot tussen de Waterlandse Zeedijk en het nieuw ingedijkte gebied uitgediept en verbreed als doorvaart tussen de meren (de Where). In 1392 was in Purmerend een klooster gesticht, het latere St. Ursulaconvent op de westzijde van de huidige Koemarkt.
Nadat de Amsterdamse financier en graaflijk tresorier Willem Eggert in 1410 door graaf Willem VI verheven was tot heer van de nieuwe Hoge heerlijkheid van Purmerend, Purmerland en Ilpendam groeide de plaats uit tot stad. Eggert kreeg toestemming in Purmerend een slot te bouwen, Slot Purmersteijn. Daarnaast werd in deze jaren een 60 bij 80 roeden tellend stadsplan uitgelegd, naar het voorbeeld van Edam in 1357 en Monnickendam in 1404.
Graaf Willem VI overleed in mei 1417. Zijn regiem had exclusief gesteund op de Hoekse partij onder de Hollandse edelen en steden. De Kabeljauwse partij maakte zich op om het verloren terrein terug te winnen. Er brak een hevige machtsstrijd uit, waarbij de Hoeken de opvolging van Willem VI zijn dochter Jacoba steunden, en de Kabeljauwen diens broer Jan van Beieren. Willem Eggert, een Hoeks partijganger, overleed in juli 1417, nauwelijks twee maanden na de dood van Willem VI. Zijn zoon Jan Eggert werd geïnstalleerd als heer van Purmerend, maar hij vreesde voor zijn leven, en nam de wijk naar Gent. Hij verkocht de Purmerheerlijkheid aan zijn zwager Gerrit van Zijl, maar nadat de Kabeljauwse partij het overwicht verwierf, werd Purmerend in 1423 geconfisqueerd door Jan van Beieren. Edam en Monnickendam kregen opdracht het slot af te breken, maar daar kwam het niet van. Waarschijnlijk zijn wel wat sloopwerkzaamheden verricht, maar in 1423 benoemde Jan van Beieren zijn zoon Jan de Bastaard tot heer van Purmerend. Het slot werd op diens kosten hersteld.
In 1428 werd Gerrit van Zijl in het kader van de 'Zoen van Delft' in het bezit van de heerlijkheid hersteld, maar in 1439 was hij genoodzaakt het te verkopen. De Purmerheerlijkheid werd eigendom van het adellijke geslacht Van Montfoort. In 1484 kwam Purmerend in bezit van Jan III van Egmont. Hij en zijn nazaten bleven in het bezit van de heerlijkheid tot in 1568 Purmerends laatste heer Lamoraal van Egmont op last van de hertog van Alva werd geëxecuteerd, en de Purmerheerlijkheid geconfisqueerd. Op 23 juli 1519 verwoest een stadsbrand een groot deel van de stad. In 1572 werd Purmerend ingenomen door Diederik Sonoy, waarbij het St. Ursulaklooster vernietigd werd. In 1582 werd Purmerend onteigend door de Staten van Holland. De stad werd formeel aan de Hollandse graaflijkheid gehecht, en kreeg als graaflijke stad zitting en stemrecht in de Staten van Holland.
Vanaf 1434 werd Purmerend in officiële documenten als stad omschreven, maar pas onder Jan van Egmond kreeg het in 1484 een bestuursinrichting die de vergelijking met de stadsrechten van de graaflijke steden kon doorstaan. De kastelein of hoofdofficier van het slot Purmerstein, voor 1568 de vertegenwoordiger van Van Egmond, behield echter een prominente positie in het lokaal bestuur. Na het droogleggen van de Beemster en de Wormer, werd hij bovendien baljuw van deze nieuwe droogmakerijen. In de periode 1669-1729 werd het ambt vervuld door drie generaties uit het Amsterdamse patriciërsgeslacht Van Ruytenburg. Het slot werd in 1741 gesloopt, naar verluidt omdat het bouwvallig was, maar in feite omdat het stadsbestuur de machtspositie van de hoofdofficier in het lokaal bestuur wilde inperken.
Purmerend verkreeg in 1484 marktrecht, maar tot het droogmaken van de meren rond de stad in de jaren 1607-1625, was de zeevaart en visserij de belangrijkste bron van bestaan. Daarna groeide Purmerend uit tot een bloeiend marktstadje met twee jaarmarkten en een weekmarkt, dat dreef op de handel in kaas en vee. Daarnaast telde Purmerend in de 18e eeuw diverse bedrijven, drie brouwerijen, twee jeneverstokerijen, een buskruitmolen (1666-1833), een terpentijnstokerij, beide in het bezit van Jan Frederik Berewout, een zeepziederij, een azijnmakerij, een touwslagerij, een scheepstimmerwerf en drie zaag- en meelmolens.
Tussen 1820 en 1840 zijn de stadspoorten, waaronder de Amsterdamse Poort gesloopt. De stadswallen zijn toen veranderd in plantsoenen.
Tijdens de Stormvloed van 1916 stonden de straten van de stad onder water.
Na 1960 is de bevolking gegroeid van ongeveer 10.000 naar ongeveer 80.000 inwoners. De stad ligt gunstig ten opzichte van Amsterdam, waar veel inwoners, vaak voormalige inwoners van de hoofdstad, werken.
In 1978 zijn 134 panden in het oude centrum van Purmerend gesloopt voor de bouw van het Eggert Winkelcentrum. Alleen een deel van het Burgerweeshuis werd gespaard.
Purmerend noemt zich al jarenlang Marktstad en is bekend om zijn (vee-)markten. Na de vele veeziekten tussen 1995 en 2001 is de koeien- en schapenmarkt in de open lucht niet meer toegestaan. De veemarkt is daarom verplaatst van het centrum (de Koemarkt) naar het industrieterrein en overgegaan in private handen.
Purmerend was in 2003 ook 'Kermisstad van Nederland'. 
Gerrit Komrij beschreef het moderne Nederland in zijn architectuurkritiek 'Het Boze Oog' (1983) als volgt:
Gemeentefusie.
De colleges van de gemeenten Purmerend en Beemster sloten op 4 september 2018 een bestuurlijk akkoord om per 1 januari 2022 te fuseren. In 2020 stelden de gemeenteraden het herindelingsadvies vast voor de nieuwe gemeente Purmerend. De definitieve zienswijze en het herindelingsadvies zijn in juni 2020 door Gedeputeerde Staten vastgesteld en vervolgens toegezonden aan de minister van Binnenlandse Zaken en Koninkrijksrelaties. Het desbetreffend wetsvoorstel is op 11 februari 2021 aangenomen door de Tweede Kamer en op 25 mei 2021 door de Eerste Kamer.
Op 24 november 2021 werd de herindelingsverkiezing voor de nieuwe gemeenteraad gehouden die sinds 1 januari 2022 is aangetreden, waarbij de opkomst 32,4% bedroeg. De gefuseerde gemeente had op 1 januari 2022 ongeveer 92.000 inwoners. De zittingsperiode van de gemeenteraad loopt tot en met de gemeenteraadsverkiezingen van 2026; de gemeente Purmerend heeft daarom niet deelgenomen aan de reguliere gemeenteraadsverkiezingen in 2022.
Tot 2022 bestond de gemeente Purmerend uit de plaatsen; de stad Purmerend, het kruispuntdorp Purmerbuurt in het oosten van de gemeente nabij het Purmerbos en de buurtschap en polder Purmer dat gedeeld werd met de gemeenten Waterland en Edam-Volendam.
Bevolkingsontwikkeling.
Bron: Gemeente Purmerend
Wijken en buurten.
Purmerend kent zeven wijken. De oudere wijken zijn het Centrum, Overwhere, Wheermolen en de Purmer-Noord. Nieuwere wijken zijn de Gors, Purmer-Zuid en de Weidevenne.
Verkeer en vervoer.
Wegverkeer.
Ruim 60% van het totale woon-werkverkeer uit Purmerend gaat per auto. De A7 is de belangrijkste autoverbinding met Amsterdam. De openstelling van de spitsstrook tussen Zaandam en Purmerend heeft de files in de avondspits verminderd. In 2015 is de Coentunnel verdubbeld; hierdoor zijn de files tijdelijk verder verminderd.
Purmerend ligt ook aan de provinciale wegen N235 en N244.
Purmerend kent twee belangrijke verbindingswegen die door de stad kruisen. Van noord naar zuid zijn de belangrijkste wegen de Churchilllaan en de Gorslaan, van oost naar west zijn de belangrijkste wegen de IJsselmeerlaan en de Waterlandlaan.
Openbaar vervoer.
Purmerend ligt sinds 1884 aan de spoorlijn Zaandam - Enkhuizen en heeft drie stations: Purmerend Weidevenne, Purmerend en Purmerend Overwhere. Alleen sprinters stoppen op deze stations ('s avonds en tijdens het weekend slechts eenmaal per uur).
Van 1894 tot 1949 had Purmerend een metersporige tramverbinding (de Waterlandse tram) met Amsterdam-Noord. Aanvankelijk reed er een stoomtram, na 1932 was dit een elektrische tram. Ook was er tot 1931 een tram naar Alkmaar. Het huidige busstation ligt op de plaats van het vroegere tramstation. 
Het busvervoer vanuit Purmerend werd aanvankelijk geëxploiteerd door NZH (sinds 1931 de lijn Purmerend-De Rijp-Graft, die in dat jaar begon te rijden als opvolger van de TNHT-stoomtramlijn) en de NACO die in 1949 de electrische tramlijn naar Amsterdam overnam, na 1972 gefusseerd met NZH, vanaf 1999 door Connexxion en vanaf 2005 door Arriva. Het busvervoer wordt sinds 11 december 2011 verzorgd door EBS; centraal punt is het busstation Purmerend Tramplein.
Buslijnen 305 t/m 308 rijden vanuit verschillende locaties in Purmerend naar Amsterdam; ofwel metrostation Noord ofwel station Amsterdam Centraal. Buslijn 370 rijdt van Purmerend naar Amsterdam-Zuidoost. Deze buslijnen maken onderdeel uit van het R-net, een hoogwaardig OV-project in de Randstad. Het busverkeer tussen Purmerend en Amsterdam maakt gebruik van een speciale busbaan langs de N235, samen met de busstrook op de N247 is er hierdoor een vrije busbaan tussen Purmerend en Amsterdam. De buslijnen tussen Purmerend en Amsterdam rijden in een erg hoge frequentie (in de spits tot veertien keer per uur), mede daardoor bestaat in Purmerend de unieke situatie dat de bus een groter marktaandeel heeft dan de trein.
Cultuur.
Film, theater en muziek.
De grotere bioscoop in de stad is Vue Bioscopen die in 2017 geheel is gerenoveerd. Daarnaast bevindt zich in de binnenstad het Filmhuis Purmerend.
Voor theater en muziek in Purmerend zijn er ook verschillende plekken om naartoe te gaan. P3 staat bekend om de vele concerten, waar De Dijk een van de vaste bands is die optreedt. Naast P3 is er het stadstheater Theater De Purmaryn en naast de P3 is gevestigd Theater De Verbeelding.
Geloof.
Purmerend kent een veeltal aan kleinere gemeenten. Naast de Nicolaaskerk (katholiek), de Taborkerk (protestants) en de Schuilplaats (christelijke gereformeerd) zijn er ook kerken met een evangelische geloofsrichting (Christengemeente Purmerend, House of Hope en De Deur). De stad kent ook een boeddhistische tempel (Watt Buddhavihara).
Uitgaansleven.
In Purmerend staat de Koemarkt bekend als de plek in Purmerend om uit te gaan. Purmerend kent geen clubs, maar een breed scala aan cafés in en rondom de binnenstad. Aan de Gedempte Singelgracht is een vestiging van Flamingo Casino gevestigd en aan het Noordhollandsch Kanaal het Snooker, Pool &amp; Dart Centrum Purmerend.
Musea.
Purmerend kent een tweetal musea. Naast het Purmerends Museum kent de stad ook Kunsthuis Waterland, beide gevestigd in de Purmerendse binnenstad.
Monumenten en openbare kunst.
In de gemeente is een aantal rijksmonumenten, gemeentelijke monumenten en oorlogsmonumenten, zie:
Sport.
Aan de rand van Purmerend, naast industrieterrein Baanstee, bevindt zich de Golf Club BurgGolf Purmerend. Purmerend heeft drie voetbalclubs: FC Purmerend, VPV Purmersteijn en VV De Wherevogels. Daarnaast zijn er onder meer honkbalvereniging de Flying Petrels, hockeyclub MHC Purmerend, de 1917 opgerichte atletiekvereniging NEA Volharding en volleybalclub VC De Where. 
Rugby Club Waterland, de rugbyclub uit Purmerend, speelt met het damesteam (vanaf seizoen 2016-2017) in de ereklasse.
Op de tweede donderdag van september vindt in de Nieuwstraat jaarlijks een kortebaandraverij plaats. Dit evenement wordt sinds 1873 georganiseerd in Purmerend tijdens de Nazomerfeestweek, samen met de Marktstadrun, een wedstrijd steenwerpen en een taptoe.

</doc>
<doc id="21926" url="https://nl.wikipedia.org/wiki?curid=21926" title="Schagen (plaats)">
Schagen (plaats)

Schagen (), in het West-Fries "Skagen", is een stad gelegen in de gelijknamige gemeente in de Nederlandse provincie Noord-Holland. Daarbinnen ligt het in de regio West-Friesland. De stad heeft een oppervlakte van 19,32 km². De gemeente telt inwoners () en de stad zelf telt inwoners (). De gemeente ligt in het noordwesten van West-Friesland, het grootste deel ligt nog net binnen de Westfriese Omringdijk, het gebied van de voormalige gemeente Zijpe ligt er buiten. De inwoners van Schagen worden vanouds "Schagenaren" genoemd, terwijl mensen die geboren zijn in Schagen "Schagenezen" worden genoemd.
Behalve als "Skagen" wordt ook vaak naar Schagen verwezen met de titel "Magnusveste", naar de legendarische ridder Magnus van Schagen, die aan de kruistochten zou hebben deelgenomen en de Haarlemmers en Keulenaren in 1219 zou hebben geholpen Damiate te veroveren.
Geschiedenis.
De plaats Schagen werd rond 989 al genoemd, toen in documenten werd opgetekend dat graaf Dirk II en zijn vrouw zes in Schagen ("villa Scagha") gelegen hoeven overdroegen aan de abdij van Egmond. Het is niet duidelijk of er toen al sprake was van een dorp. Wel zijn er aanwijzingen gevonden voor bewoning op de terpen in en rond Schagen in de 10e en 11e eeuw, maar die terpen waren te klein om meer dan één gezin te herbergen. In 1415 verleende Willem VI een stadsrecht aan Schagen. Dit was onderdeel van een grote bestuurlijke hervorming in West-Friesland, waarbij vrijwel het gehele West-Friese platteland in de een of andere vorm stadsrechten kreeg, naar model van het handvest dat Schellinkhout in 1402 had gekregen. De rechten werden in 1426 alweer afgenomen door Filips van Bourgondië, naar aanleiding van de opstelling van Schagen in de Hoekse en Kabeljauwse twisten (veel van de andere West-Friese 'plattelandssteden' ondergingen hetzelfde lot). In 1427 gaf Filips de Goede van Bourgondië Schagen in leen aan zijn oom Willem de Bastaard, een van de zeven bastaarden van Albrecht van Beieren en Maria van Bronckhorst. Willem verleende in 1427 een nieuw stadsrecht aan Schagen. Hij liet een slot bouwen en trok er in 1440 in. In 1456 kreeg Schagen van Filips van Bourgondië alle eerder verloren rechten weer terug. Willem liet vervolgens ook een kerk bouwen, die gereed kwam in 1460 en die gewijd was aan Sint-Christoforus en op 29 augustus 1895 door brand verwoest werd. De vestiging van Willem de Bastaard en vooral deze kerk lijkt er de reden van te zijn dat Schagen tot een regionaal verzorgingscentrum uitgroeide. In 1463 kreeg Schagen het recht op het houden van twee jaarmarkten en een weekmarkt. In 1603 kreeg Schagen van de Staten van Holland het recht op een jaarlijkse paardenmarkt.
In het begin van de Gouden Eeuw kende Schagen in tegenstelling tot 'echte' steden als Alkmaar, Enkhuizen, Medemblik en Hoorn nauwelijks een bloei. Pas later kon de stad profiteren van de toegenomen welvaart, maar het haalde nooit de bloei die de genoemde steden doormaakten. Ook na de Gouden Eeuw bleef een doorgroei uit. Mede door de inpoldering van het omliggende gebied kon Schagen in de 19e eeuw economisch weer tot bloei komen. Met name de veemarkt speelde daarbij een belangrijke rol. Toen in 1865 de spoorweg tussen Alkmaar en Den Helder in gebruik werd genomen ontstond er een groot afzetgebied van en voor de plaatselijke nijverheid. Schagen had toen ongeveer 2060 inwoners.
In de loop van de 20e eeuw zakte de welvaart langzaam in. Vooral na de Tweede Wereldoorlog liep de agrarische sector sterk terug. Maar omdat Schagen niet alleen daarvan afhankelijk was, was de achteruitgang hier een mindere last dan voor veel andere agrarische gemeenten. Rond 1960 ging Schagen weer langzaam floreren; het inwonertal lag nog onder de 5.000 maar was stijgende. Met name in jaren zeventig groeide het aantal van inwoners sterk. Begin jaren negentig werd die groei minder maar bleef vrij sterk in vergelijking met omliggende plaatsen. In 2007 kende de plaats Schagen circa 19.000 inwoners en daarna is het rond dit aantal blijven schommelen.
In 1985 bracht koningin Beatrix tijdens koninginnedag een bezoek aan Schagen.
Politiek en bestuur.
Sinds 1 januari 2013 is de gemeente Schagen gefuseerd met de gemeenten Harenkarspel en Zijpe tot de nieuwe gemeente Schagen.
Gemeenteraad.
De gemeenteraad van de oude gemeente Schagen bestond uit 17 zetels. Hieronder staat de samenstelling van de gemeenteraad van 1998 tot en met 2012:
In 2012 waren er herindelingsverkiezingen omdat Schagen werd samengevoegd met gemeente Harenkarspel en gemeente Zijpe per 1-1-2013.
Economie en werk.
Schagen telde in 1992 een beroepsbevolking van ongeveer 7.200 personen (personen tussen 15 en 64 jaar). Schagen en directe omgeving heeft ongeveer 16.200 arbeidsplaatsen (15 uur of meer per week). Het merendeel van de bedrijfsvestigingen bestaat uit bedrijven met minder dan 50 arbeidsplaatsen. Het grootste gedeelte hiervan nemen onderstaande organisaties voor hun rekening.
Bedrijven en overheidsinstellingen.
In Schagen is een aantal hoofd- en regiokantoren gevestigd van grote dienstverlenende ondernemingen zoals de Vries &amp; van de Wiel, Spaansen, Rabobank, ING, ABN AMRO en WoonCompagnie. De grootste werkgevers in Schagen zijn Sociale Werkvoorziening Noorderkwartier N.V. en Quality Contacts B.V. Er zijn twee kantoren van regionale kranten (Schager Courant en Schagen op Zondag) alsook veel kleinere bedrijven gevestigd. In Schagen bevindt zich ook Dagbehandelingkliniek Mediance dat een afdeling is van het Gemini Ziekenhuis, die weer deel uitmaakt van de MCA Gemini Groep.
Bedrijventerreinen.
Er zijn drie grote bedrijventerreinen in Schagen: Witte Paal, De Fok en Lagedijk. Op bedrijventerrein Witte Paal zijn een aantal doe-het-zelfzaken en autodealers gevestigd. Bedrijventerrein Lagedijk richt zich ook op watergebonden bedrijven en is deels gelegen aan de haven van Schagen. Bedrijventerrein De Fok bevat veel auto-gerelateerde bedrijven.
Winkels.
Schagen heeft een uitgebreid winkelaanbod, de belangrijkste winkelstraten zijn de Gedempte Gracht, Nieuwe Laagzijde en de Nieuwstraat. Het winkelcentrum Makado is overdekt en heeft een parkeerdak boven de winkels. Ook heeft Schagen een kleinschalig winkelcentrum in de wijk Waldervaart.
Onderwijs.
Schagen heeft een aantal basisscholen. Daarnaast zijn er voor het middelbaar onderwijs het Regius College Schagen en een vestiging van het VONK (tot 2022 het Clusius College), waarvan de laatste ook enkele mbo-opleidingen aanbiedt. Tevens is er een andere vestiging van het VONK, met alleen mbo-opleidingen (tot 2022 het ROC Kop van Noord-Holland). Ook is er een school voor voortgezet speciaal onderwijs, Het Molenduin.
Cultuur.
Bezienswaardigheden.
Markante herkenningspunten van Schagen zijn de Grote Kerk aan de Markt, een zeldzaam protestants voorbeeld van neogotiek en de, eveneens neogotische, rooms-katholieke Christoforuskerk naar ontwerp van Alfred Tepe. In de Christoforuskerk hangt de oudste luidklok van Nederland, gegoten in 1478 en gewijd aan de missionaris Liudger. Bij het naderen van Schagen zijn de kerktorens reeds vanaf grote afstand te zien.
Verder zijn het herbouwde Slot Schagen (met authentieke slottorens), de Markt, het Regionaal Museum 1940-1945 Schagen, de museumboerderij Vreeburg, het Automuseum en de in 2005 geopende Recreatiehaven Schagen, interessant. Gedurende de zomermaanden is er de West-Friese Folklore. En dan is er nog de Schager Wiel, een natuurgebied rondom het meer 'De Wiel' en het aangrenzende zwembad De Wiel.
Feesten.
Als grootste kern in een regio vol kleine dorpen en gehuchten is Schagen een belangrijk regionaal centrum. Niet alleen de markt op donderdag trekt een groot publiek; met name de vele feesten die door het jaar heen in de stad georganiseerd worden trekken bekijks.
De reeds genoemde Westfriese Folklore is er in de zomermaanden elke donderdag op de Schager Markt. Diverse oude ambachten worden tentoongesteld en nagespeeld in het centrum. Hoogtepunt is de grote optocht die in de morgen over het marktterrein trekt. Oude koetsen, heren en dames in diverse klederdrachten en uiteraard muziek maken deze optocht tot een populaire attractie die, zeker bij mooi weer, veel toeristen naar het Schagense lokt.
Een ander feest dat tot ver buiten Schagen bekend en berucht is, is de Paasveetentoonstelling Schagen. Dit oude feest draait om de jaarlijkse veetentoonstelling die op de woensdag tien dagen voor Pasen op het marktplein wordt gehouden. Nadat de "dikbillen" gekeurd waren dronken de boeren en slagers vanouds een borrel in een van de vele cafés die Schagen rijk is. Tegenwoordig blijft het niet bij een borrel; vanaf 12:00 uur wordt het drankverbod dat op Paasveemorgen van kracht is, opgeschort en stromen de kroegen vol. Uit alle dorpen rondom Schagen en vaak zelfs nog van verder weg komen mensen naar de markt om zich op dit grote lentefeest eens te bezatten. Hoewel er met duizenden bedronken mensen weleens incidenten voorkomen, blijft de Paasveetentoonstelling desondanks onverminderd populair.
Ook kent men Popweekend in Schagen, hier treden diverse artiesten op. Dit gebeurt op een tweetal podia op de Markt. Dit festijn vindt altijd plaats op het eerste weekend van augustus en trekt tienduizenden bezoekers.
Ook buiten de grote feesten om blijft Schagen een belangrijk regionaal uitgaanscentrum.
Verkeer en vervoer.
Schagen ligt aan de provinciale wegen N241, N245 en N248.
Schagen beschikt over één spoorwegstation: station Schagen. Vanaf station Schagen is er een rechtstreekse verbinding met Den Helder, Alkmaar, Zaandam, Amsterdam, Utrecht, Arnhem en Nijmegen en (gedurende de spits) met 's-Hertogenbosch, Eindhoven en Maastricht.
Bij het station is een klein opgezet busstation waar vijf streekbus- en vier buurtbuslijnen stoppen.
Geografie.
Ligging.
De onderstaande figuur toont nabijgelegen plaatsen in een straal van ongeveer 20 km rond Schagen.

</doc>
<doc id="21927" url="https://nl.wikipedia.org/wiki?curid=21927" title="Schermer (gemeente)">
Schermer (gemeente)

Schermer () was een gemeente in de Nederlandse provincie Noord-Holland. De gemeente telde 5507 inwoners (1 mei 2014, bron: CBS) en had een oppervlakte van 64,87 km². Geografisch gesproken omvatte de gemeente droogmakerij de Schermer, waarnaar ze genoemd is, en de polders Oterleek, de Mijzenpolder en de Eilandspolder. Alleen de dorpen Stompetoren en Zuidschermer liggen in de polder de Schermer.
Op 1 januari 2015 is de gemeente samen met Graft-De Rijp en Alkmaar opgaan in een nieuwe gemeente Alkmaar.
Plaatsen binnen de gemeente.
Dorpen:
Buurtschap
Topografie.
" Topografische gemeentekaart van Schermer, per september 2014"
Geschiedenis.
Rond het jaar 800 was het gebied dat de gemeente vormde bedekt met veen, waardoor het riviertje de Schermer stroomde. Ontginning van het veen door de mens in combinatie met stormvloeden leidde ertoe dat dit riviertje in 1250 was uitgegroeid tot een binnenzee, later het Schermermeer genoemd, dat in open verbinding stond met de Zuiderzee.
Over de juiste betekenis van Schermer is men het niet zo eens. De oudste spelling is "Skirmere". In het West-Fries spreekt men nog altijd van 'Skirmare', de lokale lichte uitspraak is ook "Sker'mer", in beide gevallen wordt soms ook de eerste 'r' weggelaten in de uitspraak. 'Mer', 'mere' en 'mare' zijn uitspraak- en spellingsvarianten voor een meer. Volgens naamkundige Dick Blok verwijst 'skir' naar 'scir', dat helder betekent, Schermer zou dus duiden op een helder meer. Dit wordt ook ondersteund door iets latere spelling van 'Scirmere'. In het werk "Nederlandse Waternamen" wordt dan juist van het tegenovergestelde gesproken. Skir zou verwijzen naar 'schier'. Wat de betekenis zou geven van juist een 'grauwe' of 'vale' meer. In het werk "Noordhollandse Plaatsnamen" is dan weer terug te vinden dat de plaatsnaam een samenstelling is van 'scher' (ook wel schar en schaar), dat (hoge) oever betekent en meer. Iets wat ondersteund zou worden door de oude spelling 'scermere'.
Geen van allen verwijst dus naar het oudere riviertje. Meer dan waarschijnlijk had deze ook een andere benaming, al wordt niet uitgesloten dat het 'skir' of 'scer' was. Er hebben overigens meerdere riviertjes gelopen door het grotere veengebied. Het Schermermeer is een latere benaming voor het ontstane meer, ter onderscheiding van de polder. Voor het meer wordt soms ook de spelling Schermeer gebruikt. In de 17e eeuw werd door particuliere investeerders begonnen met het droogmaken van het grootste deel van het meer. (Het zuidelijke gedeelte, nu het Alkmaardermeer, werd ongemoeid gelaten.) In 1633 werd de Schermeer een "droogmakerij", en veranderde de naam naar Schermer. In 1635 viel de 47,7 km² grote polder droog, waarna het land verdeeld werd onder de initiatiefnemers.
Fusie met Alkmaar.
Vanaf 2012 werden fusiemogelijkheden met andere gemeenten onderzocht. Aanvankelijk werd hierbij gekeken naar de gemeenten Alkmaar, Koggenland en Heerhugowaard. Ook werd duidelijk dat de gemeente Schermer uiterlijk in 2015 gefuseerd wilde zijn. Na onder meer diverse overlegrondes met inwoners viel een fusie met Koggenland af. Op 21 juni 2012 besloot de gemeenteraad van Schermer tot een fusie met Alkmaar. PvdA en SchermerBelang haalden in de elfkoppige raad een krappe meerderheid van 6 stemmen tegenover de 5 stemmen tegen van het CDA en de VVD.
Oterleek.
Omdat het dorp Oterleek erg dicht bij de gemeente Heerhugowaard ligt, heeft er op 30 juni 2012 een draagvlakonderzoek plaatsgevonden in het dorp. Hierbij konden de inwoners ten noorden van de Huygendijk kiezen voor ofwel de gemeente Alkmaar ofwel de gemeente Heerhugowaard. Van de 312 stemgerechtigden inwoners stemde er 252, een opkomst van 80,8%. Een meerderheid van 65,5% koos daarbij voor de gemeente Alkmaar.
Burgemeester.
Na het overlijden van Piet Moeijes in augustus 2012 werd Floris Vletter geïnstalleerd als waarnemend burgemeester van de gemeente. Vanwege de fusie in 2015 is besloten geen burgemeester meer te installeren.
Monumenten.
Een groot deel van de voormalige gemeente is een beschermd dorpsgezicht. Verder zijn er enkele tientallen rijksmonumenten, een provinciaal monument (het gemeentehuis) en er is ook een oorlogsmonument.
Zetelverdeling gemeenteraad.
De gemeenteraad van Schermer bestond anno 2014 uit elf zetels. Hieronder staat de samenstelling van de gemeenteraad sinds 1998:

</doc>
<doc id="21928" url="https://nl.wikipedia.org/wiki?curid=21928" title="Stede Broec">
Stede Broec

Stede Broec () is een gemeente in de Nederlandse provincie Noord-Holland, meer bepaald in de regio West-Friesland. De gemeente telt inwoners (, bron: CBS) en heeft een oppervlakte van 16,4 km². Stede Broec grenst aan de gemeenten Enkhuizen, Drechterland en Medemblik, en ligt in het zuiden aan het Markermeer.
Stede Broec bestaat (van oost naar west) uit de dorpen Bovenkarspel, Grootebroek en Lutjebroek. Deze dorpen lagen van oudsher al tegen elkaar aan, maar sinds de jaren 70 van de 20e eeuw zijn Bovenkarspel en Grootebroek volledig aan elkaar vastgebouwd, waardoor beide dorpen in feite één woonkern vormen. Het kleinere Lutjebroek ligt nog enigszins los van deze hoofdkern.
Lange tijd was tuinbouw (met onder meer bloembollenteelt) de belangrijkste economische activiteit in de dorpen van de gemeente. Sinds de grote uitbreidingen fungeert Stede Broec voornamelijk als forenzengemeente voor de Randstad en de grotere plaatsen in Noord-Holland.
De gemeente vervult, naast Hoorn en Enkhuizen, een beperkte verzorgingsfunctie voor oostelijk West-Friesland, met een groot winkelcentrum en voortgezet onderwijs.
Belangrijkste verbindingswegen in de gemeente zijn de oost-west verlopende N505 (Drechterlandseweg, ten noorden van de bebouwing) en N307 (Provinciale weg/Zuiderdijk, ten zuiden van de bebouwing). De Hoofdstraat/Zesstedenweg/P.J. Jongstraat, de weg waaraan de drie dorpen zijn ontstaan en van oudsher de belangrijkste verbinding, is op veel plaatsen verkeersluw gemaakt en wordt ter hoogte van het winkelcentrum zelfs geheel onderbroken. Stede Broec ligt aan de spoorlijn Amsterdam-Enkhuizen en heeft twee stations, Bovenkarspel-Grootebroek en Bovenkarspel Flora.
De haven van Stede Broec, Broekerhaven, is als kleine jachthaven in gebruik. Hier staat ook het belangrijkste industriële monument van de gemeente, De Overhaal, een scheepslift waarmee vroeger schuiten vanuit de haven in de veel lager gelegen poldersloot werden getild (en vice versa).
In het noorden van de gemeente ligt het recreatie- en natuurgebied "Het Streekbos".
Plaatsen binnen de gemeente.
Dorpen:
Buurtschappen:
Geschiedenis.
Reeds in de Bronstijd werd het gebied dat nu tot de gemeente Stede Broec behoort bewoond. In de gemeente liggen dan ook meerdere grafheuvels, waaronder een binnen de bebouwde kom van Grootebroek. Deze grafheuvel ligt op de hoek van de straten Inlaat en Overstort. 
Op 2 augustus 1364 werden Grootebroek en Bovenkarspel door hertog Albrecht van Beieren tot een 'stad' met stadsrechten samengevoegd, onder de naam "Broek". In 1402 kwamen ook Lutjebroek en Horn daarbij, later volgde ook Hoogkarspel. Binnen de grenzen van deze stede ontstond in de loop der tijd uit enige buurtschappen Andijk, dat echter tot ca. 1800 niet werd erkend als zelfstandig dorp binnen het stadsverband. Hoewel Broek juridisch gezien een stad was, ontbraken enkele in het oog springende kenmerken: het bezat geen stadsmuren, kon niet als één woonkern worden beschouwd en was uitgesproken agrarisch van karakter. Het stad-zijn leidde tot concurrentie met het naburige Enkhuizen, dat vooral dwars lag toen Broek een haven wilde aanleggen. De Broekerhaven werd uiteindelijk toch in 1450 opgeleverd. Broekerhaven werd uiteindelijk ook een eigen woonkern, naast de bestaande dorpen.
Rond 1800, in de Franse tijd, veranderde de bestuurlijke indeling van Nederland meermaals. Het uiteindelijke resultaat was dat Hoogkarspel, Bovenkarspel en Grootebroek (samen met Lutjebroek) aparte gemeenten werden; de gezamenlijke 'stede' werd opgeheven. Na de Tweede Wereldoorlog werd de samenwerking weer uitgebreid, voornamelijk als gevolg van de ruilverkaveling en de grote uitbreidingen. In 1979 voegden de gemeenten Grootebroek en Bovenkarspel zich weer samen tot de huidige gemeente onder de naam "Stede Broec", een verwijzing naar de historische gezamenlijke stadsrechten.
Eind jaren 60 van de 20e eeuw werd begonnen met - voor dorpen - grootschalige nieuwbouw in Bovenkarspel en Grootebroek, om bevolkingsoverloop uit de Randstad op te vangen. Beide dorpen werden aan elkaar vastgebouwd en Stede Broec groeide uit tot een woonkern met ruim 20.000 inwoners. Bij het treinstation Bovenkarspel-Grootebroek is een kunstmatig centrum van deze woonkern gecreëerd, met als belangrijkste trekker het grote winkelcentrum "Streekhof", dat een regionale functie heeft.
Broekerhaven lag vroeger aan de Zuiderzee. Sinds de afsluiting van de Zuiderzee ligt het aan het Markermeer. Het vormt nog altijd een eigen kern, al valt de plaats formeel onder Bovenkarspel. In de polder tussen het oude Bovenkarspel en Broekerhaven ligt de wijk Plan Zuid, waardoor Broekerhaven nu zo goed als aansluit bij de rest van de bebouwing van Stede Broec.
In februari 1999 vond in Bovenkarspel de Legionellaramp plaats, een van de grootste uitbraken van de veteranenziekte in de geschiedenis, waarbij 32 mensen om het leven kwamen.
Gemeenteraad en college van B&amp;W.
De gemeenteraad van Stede Broec bestaat uit negentien zetels. Hieronder staat de samenstelling van de gemeenteraad sinds 1998:
Sinds 13 juli 2017 is drs. R.A.P. (Ronald) Wortelboer burgemeester van Stede Broec.
Het college van burgemeester en wethouders bestaat zodoende uit:
Cultuur.
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:

</doc>
<doc id="21929" url="https://nl.wikipedia.org/wiki?curid=21929" title="Uitgeest">
Uitgeest

Uitgeest () is een dorp en gemeente in de regio Kennemerland in de Nederlandse provincie Noord-Holland. De gemeente maakt deel uit van de samenwerkingsregio BUCH (Bergen, Uitgeest, Castricum, Heiloo). De gemeente telt inwoners (, bron: CBS) en heeft een oppervlakte van 22,29 km² (waarvan 3,12 km² water).
Bezienswaardigheden.
Bezienswaardig in Uitgeest zijn de Nederlands-hervormde kerk met 14e-eeuwse toren en de rooms-katholieke kerk in neogotiek.
Rondom het dorp bevinden zich vijf molens: De Dog, De Kat, de Dorregeestermolen, de Tweede Broekermolen en de zaagmolen De Corneliszoon, de opvolger van de "De Jonge Leeuw". Deze laatste bevindt zich aan de Lagendijk op het Industrieel Erfgoedpark 'De Hoop'.
Het Uitgeestermeer en Alkmaardermeer bieden uitgebreide mogelijkheden voor waterrecreanten en natuurliefhebbers. Aan de rand van het Uitgeestermeer bij Uitgeest is een jachthaven en zeilschool gevestigd. Uitgeest heeft een openluchtzwembad en diverse andere sportfaciliteiten.
Fort aan den Ham is een van de 42 forten van de Stelling van Amsterdam, een 19e-eeuwse defensielinie rond Amsterdam. Het fort, gelegen tussen Uitgeest en Krommenie, is geopend voor bezoekers op de laatste zondag van de maand van april t/m oktober.
Verkeer en vervoer.
Het treinstation van Uitgeest is in 2006 verbouwd en gemoderniseerd. Station Uitgeest is een belangrijk overstappunt: hier komen de spoorlijnen uit Amsterdam, Haarlem en Alkmaar samen. Vanaf station Uitgeest vertrekken (afhankelijk van het tijdstip en de dag) zes à tien treinen per uur. Tevens gaan er bussen naar Heemskerk en Beverwijk en naar Akersloot en Alkmaar.
Uitgeest ligt langs de snelweg A9. Recent zijn op de A9 tussen Uitgeest en Alkmaar spitsstroken aangelegd, waardoor het verkeer in beide richtingen bij drukte drie rijbanen tot haar beschikking heeft. Tevens loopt de provinciale weg N203 Alkmaar - Zaanstad door Uitgeest. Vanaf station Uitgeest loopt deze weg vrijwel in zijn geheel naar Zaandam parallel langs het spoor.
Vanaf Uitgeest is het ongeveer 30 minuten fietsen naar de stranden van Heemskerk en Bakkum.
Geschiedenis.
Oudheid.
Ooit bestond Uitgeest uit waddengebied, vanaf ca. 3000 v.Chr. ontstonden achter een keten van strandwallen, die zich uitstrekten vanaf de keileemhoogten van Wieringen en Texel tot de rotskust van Frankrijk. Deze strandwallen werden doorsneden door zeearmen en rivieren. Toen het waddengebied van de zee afgesloten raakte ontstond er veenvorming. Regelmatig drong de zee door de strandwallen het nieuwgevormde veen binnen. Hierdoor werd veel veen weer weggespoeld. Alleen de hoger gelegen delen werden gespaard. Bij het terugtrekken van de zee via afwateringsbeekjes werden de zandplaten goed zichtbaar. Op deze hoger gelegen delen vestigden de eerste bewoners van Uitgeest zich ca. 450 v.Chr. Veel van de hoger gelegen woonterpjes van omstreeks het begin van onze jaartelling zijn nog terug te vinden. Opgravingen hebben laten zien dat Uitgeest gedurende de gehele Romeinse tijd bewoond is gebleven.
Ook na de Romeinse tijd was Uitgeest nog bewoond, hoewel het bewonersaantal vanaf 250 sterk afnam. Door hogere waterstanden en slechte weersomstandigheden zou het gebied tot in de vroege middeleeuwen moeilijk bewoonbaar blijven.
Middeleeuwen.
Rond 700 ontstonden kleine agrarische gemeenschappen. Door bevolkingsgroei en betere weersomstandigheden kon het veengebied in de loop van de 10e eeuw worden ontgonnen. Ook moet er in de 8e of 9e eeuw een burcht in Uitgeest zijn geweest. Mogelijk was dit een nederzetting van Noormannen. De ligging van de burcht is door luchtverkenning en archeologisch onderzoek aangetoond. Later onderzoek heeft het bestaan ervan niet bevestigd.
Rond 1150 diende zich een nieuwe periode met hoge waterstanden aan. De zee kon weer in het pas ontgonnen veengebied binnendringen. Hierdoor ontstonden grote meren, waardoor veel land verloren ging. Toen zijn waarschijnlijk het Alkmaarder- en Uitgeestermeer ontstaan. Uit deze tijd dateren ook oude dijken waarmee de bewoners van Uitgeest zich tegen het water probeerden te beschermen.
Doordat het dorp aan open water kwam te liggen, kreeg het goede verbindingsmogelijkheden met het buitenwater. Hierdoor werd Uitgeest aan het einde van de Middeleeuwen een van de grootste dorpen in Kennemerland.
De oorlog tegen Spanje heeft in Uitgeest echter veel leed veroorzaakt. Op 16 januari 1573 werden circa zestig boeren gedood door de Spaanse cavalerie en werd het halve dorp platgebrand.
Zeventiende eeuw.
Na de Tachtigjarige Oorlog kon Uitgeest zich dankzij de gunstige ligging snel weer ontwikkelen tot een welvarend dorp, waar zowel de agrarische bedrijfstak als de nijverheid floreerde. Veel Uitgeesters verdienden hun brood in de zeevaart en de scheepvaart.
De 17e eeuw was voor Uitgeest een bloeitijd. Geld werd verdiend met de Oostzeehandel, haringvisserij en walvisvangst en in het dorp werden diverse industriewindmolens gebouwd zoals hennepkloppers, verf- , olie- en houtzaagmolens.
Achttiende eeuw.
De 18e eeuw was voor Uitgeest een periode van achteruitgang op vrijwel elk gebied. De nijverheid verdween grotendeels, alleen de rolrederij, het vervaardigen van zeildoek, kon zich nog enige tijd handhaven. Ook de agrarische bedrijfstak kreeg met grote tegenslagen te maken door lage prijzen voor de producten, veepest-epidemieën en hoge belastingen. Een en ander had uiteraard gevolgen voor het inwonertal. Woonden er in 1632 nog ruim 2.000 mensen in Uitgeest, in 1800 bedroeg dit aantal nog maar 1.000.
Negentiende eeuw tot nu.
Pas in de tweede helft van de 19e eeuw ging het weer beter met Uitgeest. Het kweken van bloembollen bleek hiervoor een belangrijke drijfveer. En na de aanleg van de spoorlijn Haarlem - Uitgeest in 1867 groeide de teelt nog sterker. De komst van de spoorwegen speelde ook een belangrijke rol in de vestiging van de Hollandse Melksuikerfabriek te Uitgeest. Door deze ontwikkelingen nam het inwonertal weer toe.
Aan het einde van de 19e eeuw werd weer het niveau gehaald van 1632, zo'n 2.000 personen. Rond 1940 was dit inwonertal verdubbeld. Ondanks het verdwijnen van de bloembollenteelt na de Tweede Wereldoorlog, groeide het dorp verder. Om het groeiende inwonertal te kunnen huisvesten werden nieuwbouwwijken als De Koog en De Kleis gebouwd. Op 1 januari 1993 werd Markenbinnen overgeheveld van Uitgeest naar de gemeente Graft-De Rijp. Op 1 januari 2010 telde Uitgeest circa 5.250 woningen en 12.661 inwoners.
Overige plaatsen binnen de gemeente.
Dorpen/Gehuchten:
Buurtschappen:
Zetelverdeling gemeenteraad.
De gemeenteraad van Uitgeest bestaat uit 15 zetels. Hieronder staat de samenstelling van de gemeenteraad sinds 1998:
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente Uitgeest zijn diverse beelden, sculpturen en objecten geplaatst in de openbare ruimte, zie:

</doc>
<doc id="21930" url="https://nl.wikipedia.org/wiki?curid=21930" title="Uithoorn">
Uithoorn

Uithoorn () is een plaats en gemeente in de Nederlandse provincie Noord-Holland. De gemeente telt inwoners (per , bron: CBS; op 19 november 2020 werd de 30.000e inwoner geboren) en heeft een oppervlakte van 19,49 km² (waarvan 1,20 km² water). De gemeente Uithoorn maakt deel uit van de Vervoerregio Amsterdam.
De Thamerkerk uit 1835 is een beeldbepalend bouwwerk. Daarnaast liggen rond Uithoorn diverse forten die deel uitmaakten van de Stelling van Amsterdam.
De naam Uithoorn.
De naam Uwe Hoirne (later den Uythoorn) betekent de 'uithoek' en werd aan het eind van de Middeleeuwen gebruikt als geografische aanduiding voor de vestigingsplaats van een van de lagere gerechten van de Proosdij van Sint Jan te Utrecht: een onder de bisschop van Utrecht ressorterend wereldlijk gezag, grenzend aan het gebied van de graven van Holland. Op een kaart uit 1570 is met den Uythoorn een strook land aangeduid ten zuiden van het (toenmalige en huidige) Zijdelmeer.
Geschiedenis.
Rond het Rechthuis (het gebouw waar de Proost rechtszittingen hield) is in de loop der tijd een kleine nederzetting ontstaan, die de naam Uithoorn kreeg. Circa 1 kilometer ten noorden hiervan lag de destijds grotere buurtschap Thamen. De bestaansmiddelen bestonden uit landbouw en veeteelt. Het eerste werd door de gestage bodemdaling steeds moeilijker. Vanaf circa 1600 nam turfwinning in betekenis toe. Als gevolg hiervan ontstonden grote veenplassen, die eerst veel later ingepolderd werden.
Bij de inval van de Franse troepen in 1672 kwam Uithoorn aan de frontlinie te liggen. Er werden versterkingen opgeworpen; de huidige straatnaam Schans herinnert hier nog aan. Toen Nederland deel uitmaakte van het Eerste Franse Keizerrijk werden Thamen en Uithoorn per 1 januari 1812 samengevoegd tot één gemeente Uithoorn. Ten tijde van het Verenigd Koninkrijk der Nederlanden werd Thamen op 1 januari 1818 weer afgesplitst van Uithoorn en per 19 september 1819 werd Uithoorn bij de provincie Utrecht gevoegd. Deze situatie duurde kort: op 1 oktober 1819 ging Uithoorn weer deel uitmaken van de provincie Noord-Holland en op 10 februari 1820 werd Thamen weer geannexeerd.
De economische ontwikkeling bleef beperkt; hierin kwam in het midden van de negentiende eeuw verandering door de komst van enige (onder meer chemische) industrie. De drooglegging van een aantal grote plassen, de Legmeerplassen, (vanaf 1879 de Noorder Legmeerpolder en vanaf 1882 de Zuider Legmeerpolder) leverde aan het eind van de negentiende eeuw extra landbouwgrond op. Met name in De Kwakel werd veel tuinbouw gevestigd. Vanaf circa 1885 werden rond Uithoorn diverse fortificaties, zoals Fort aan de Drecht van de Stelling van Amsterdam aangelegd.
Twintigste eeuw.
In 1915 werd Uithoorn aangesloten op het spoorwegnet van de Haarlemmermeerspoorlijnen en kreeg een station. Er waren spoorlijnen in vier richtingen: Aalsmeer, Amsterdam, Nieuwersluis en Alphen aan den Rijn. Het stationsgebouw uit 1914 is nog aanwezig en in gebruik als restaurant. Het personenverkeer werd hier gestaakt in 1950. De laatste goederentreinen van en naar Uithoorn reden in 1986. De spoorlijn is daarna opgebroken, gedeelten van het tracé zijn gebruikt voor een busbaan. In juli 2024 is de Amsteltram vanuit Amstelveen Westwijk via het oude spoorwegtracé verlengd naar Station Uithoorn.
Een deel van de oude spoorlijn (Aalsmeer – Mijdrecht) werd ingericht als busbaan, waarbij de rivier de Amstel wordt gekruist via de oude spoorbrug. Vanaf het busstation in Uithoorn tot vlak voor Mijdrecht beschikt het openbaar vervoer daarmee over een vrije busbaan, die slechts in één rijrichting (evenwijdig aan de file) gebruikt wordt.
De aanleg van de provinciale weg Haarlem – Hilversum (de huidige N 196) betekende een doorsnijding van Uithoorn. Over de Amstel werd een grotere brug gebouwd (de huidige Prinses Irenebrug) die op 2 september 1939, daags na het uitbreken van de Tweede Wereldoorlog, in gebruik werd genomen.
Tijdens de Tweede Wereldoorlog werd door burgemeester Cornelis Machiel Antonius Koot en de stedenbouwkundige prof. Wieger Bruin een schets voor een structuurplan voor de naoorlogse ontwikkeling opgesteld, dat in de jaren 50 en 60 in grote lijnen is uitgevoerd. Vanaf 1948 werd de wijk Thamerdal gebouwd, vanaf circa 1960 de wijk Zijdelwaard en vanaf 1972 de wijk Legmeer, alle ten noorden van de N196 (toenmalige N201). Vanaf 1985 werd ook ten zuiden van de N201 gebouwd, in de wijken Meerwijk-West en Meerwijk-Oost. In 1991 werd een nieuw winkelcentrum gebouwd aan het Amstelplein, ten koste van een groot deel van de oorspronkelijke bebouwing. Daarvan resteert nog slechts een aantal huizen aan de Schans. Aan het eind van de twintigste eeuw werden woningen gebouwd rond het (verplaatste) Busstation Uithoorn aan het tot busbaan omgebouwde oude spoorwegtracé.
In het begin van de 21e eeuw werden woningen gebouwd op het voormalige terrein van de plaatselijke voetbalvereniging Legmeervogels, die de beschikking kreeg over een nieuw sportpark. Rond dit sportpark werden in 2007 eveneens woningen gebouwd.
Een onderwerp dat de gemoederen van de plaatselijke politiek reeds decennia bezig hield was de drukte op de voormalige N201 en de plannen voor omlegging daarvan, buiten de bebouwde kom van Uithoorn. Reeds in 1957 werd in de Tweede Nota op de Ruimtelijke Ordening een dergelijke omlegging geprojecteerd. Sindsdien is de bebouwde kom van Uithoorn een "flessenhals" in deze verbinding gebleken, met dagelijks lange files tot gevolg. Argumenten tegen omlegging waren de aanmerkelijke kosten ervan, die in 2003 geraamd werden op circa 700 miljoen euro (onder meer wegens de nieuwe bruggen over de Ringvaart van de Haarlemmermeerpolder bij Aalsmeer en over de Amstel ten noorden van Uithoorn/Amstelhoek), en de aantasting van het open landschap ten noorden van Uithoorn.
De nieuwe weg is er desondanks toch gekomen en ligt nu in de Amstelveense Bovenkerkerpolder. De kostbaar geachte bruggen uit de plannen zijn vervangen door twee onderdoorgangen: de Waterwolftunnel onder de Ringvaart bij Aalsmeer (geopend april 2013) en het Amstel Aquaduct (geopend mei 2014). Het voormalig tracé van de N201 door de bebouwde kom van Uithoorn is vernummerd in N196, waar voor het grootste gedeelte nu een maximumsnelheid van 50 km/h geldt.
Onderwijs.
Uithoorn heeft negen basisscholen, diverse peuterspeelzalen en kinderdagverblijven en De Dolfijn (speciaal onderwijs). Daarnaast zijn er drie middelbare scholen: het Alkwin Kollege (havo-vwo-gymnasium), het Thamen (vmbo-havo in combinatieklas met het Alkwin Kollege) en Praktijkschool Uithoorn.
Topografie.
"Topografisch kaartbeeld van de gemeente Uithoorn, per september 2022"
Politiek.
Gemeentehuis.
Het gemeentehuis staat aan de Laan van Meerwijk in Meerwijk. Het vroegere raadhuis/politiebureau uit 1937 stond in het centrum aan het Marktplein. Daarvoor was het aan de Raadhuisstraat en moest het wijken voor de aanleg van de Provincialeweg.
Gemeenteraad.
De gemeenteraad van Uithoorn bestaat uit 23 zetels. Hieronder staat de samenstelling van de gemeenteraad sinds 1998:
College van B en W.
Het college van burgemeester en wethouders bestaat uit:
Burgemeester:
Wethouders:
Zie ook de lijst van burgemeesters van Uithoorn.
Wijkindeling.
De gemeente wordt ingedeeld in de volgende wijken en buurten in Uithoorn:
Openbaar vervoer.
Station Uithoorn was geopend voor het treinverkeer van 1 juli 1914 tot 3 september 1950. Op 21 juli 2024 werd de Amsteltram doorgetrokken van Amstelveen Westwijk tot Uithoorn Centrum. De aanleg begon in 2021.
In Uithoorn rijden tien buslijnen die allemaal het busstation Uithoorn aandoen.
Monumenten.
In de gemeente zijn er een aantal monumenten, zie:
Kunst in de openbare ruimte.
In de gemeente Uithoorn zijn diverse beelden, sculpturen en objecten geplaatst in de openbare ruimte, zie:
Sport.
Uithoorn kent de volgende sportverenigingen:
Bevolkingsontwikkeling.
De ontwikkeling van het inwoneraantal van Uithoorn sinds 1830:

</doc>
<doc id="21931" url="https://nl.wikipedia.org/wiki?curid=21931" title="Velsen">
Velsen

Velsen () is een gemeente in de IJmond-regio (Midden-Kennemerland), in de provincie Noord-Holland. De gemeente telt inwoners () en heeft een oppervlakte van 52,87 km² (waarvan 6,30 km² water). De gemeente Velsen bevat de plaatsen Driehuis NH, IJmuiden, Santpoort-Noord, Santpoort-Zuid, Velsen-Noord, Velsen-Zuid en Velserbroek.
Geschiedenis.
Prehistorie.
De eerste cultuursporen binnen de gemeentegrenzen zijn gevonden bij het uitgraven van de Westbroekplas te Velserbroek en betreffen die van mensen van de zogenoemde midden- tot laatneolithische Vlaardingencultuur (ca. 3500–2500 v.Chr.) 
Uit wat latere tijd zijn in de Velsense omgeving resten van de enkelgrafcultuur (ca. 2600 v.Chr.) gevonden. Het oude dorp Velzen, thans Velsen-Zuid ligt zelf niet op een strandwal, maar op een oeroude strandvlakte. De bewoonbare en inderdaad herhaaldelijk bewoonde strandwal ligt zo'n 400 m. westelijker. Tot de oudste archeologische vondsten behoort eveneens een grafheuvel uit de Late Steentijd (ca. 2000 v.Chr.), eertijds opgeworpen in een kweldergebied met riet- en veenmoerassen tussen de oude duinen die werd aangetroffen bij Westlaan-Noord te Velserbroek. Een tweede grafheuvel op dezelfde plek, aangelegd voor een leidersfiguur stamt uit de Midden-Bronstijd (1400–1200 v.Chr.). Deze heuvel bevatte gouden sieraden, een bronzen pronkbijl en resten van een bronzen zwaard. De mannelijke overledene van wie het lijksilhouet nog zichtbaar was, lag begraven bovenop een omgekeerde houten bekisting. 
Tussen Rijkswegen A9 en A22 bij Velsen groef men de restanten van twee houten Midden-Bronstijd-boerderijen (ca. 1400–1000 v.Chr.) op. Zij waren beide 20 m. lang en 6–7 m. breed en bestonden uit een woon-, werk- en stalgedeelte en lagen ooit aan de westoever van het Oer-IJ. Bij de opgravingen werden onder meer aardewerk, botten en schelpen gevonden. 
Andere Bronstijdsporen (vanaf 2000 v.Chr.) werden ontdekt (AWN, 1967–1970) aan de noordwestzijde van het dorp Velsen. Dit betrof aardewerk van zowel de Hilversumcultuur als de Wikkeldraad-cultuur, alsook barnstenen kralen. In 1979 werd tussen het oude dorp Velsen en het westelijk gelegen pontveer aan het kanaal deze [Hilversum]-laag weer aangegraven. Het resultaat was enkele aardewerkscherven, vier vuursteenafslagen en een bronzen ring. In Driehuis, tussen sportterrein Waterloo en de Driehuizerkerkweg, vond men op een lage zandrug een kleine boerenhoeve van veehouders uit de Brons-/IJzertijd, ca. 1000-800 v.Chr. Vondsten daarbij betroffen een aconische pot, kom met ringoortje, een handgevormde, hard gebakken pot met stafband en nagelindrukken bij de schouder, drie vuurstenen spitse werktuigjes, ijzerslak en bot van hert. 
Keerploeg-voren op akkers uit de vroege IJzertijd (ca.800-500 v.C.) zijn ontdekt in de zandige ondergrond nabij het voormalige station IJmuiden-Oost. Zuidelijk langs het kanaal in IJmuiden op oud heideduinzand werd bodembewerking geconstateerd in de vorm van omgekeerde grasplaggen over stuifzand.
Prehistorische agrarische bewoning en ijzerbewerking in het gebied is voorts bewezen door onder andere de vondst van het uiteinde van een uit leem gebakken blaaspijp en stukken ijzerslak bij het Spanjaardsbergje (een voormalige zandheuvel die deel uitmaakte van een grotere zandrug met ingesloten zoetwaterbel) bij de Cremerlaan in Santpoort-Noord (ca. 400 v.Chr.) en van ijzerslakken samen met IJzertijd-scherven gevonden op het Hoogoven-terrein. Op het Spanjaardsbergje bleken zes à zeven cultuurlagen (Late IJzertijd-Romeinse Tijd, 400 v.Chr.-300 na Chr.) boven elkaar te liggen, gescheiden door lagen stuifzand. Men gebruikte hier de spinklos en het weefgetouw, smolt en smeedde ijzeroer tot messen of ploegscharen en bereidde zeezout. 
Ter hoogte van de spuisluizen bevond zich een cultuurlaag met aardewerkscherven uit de Midden-IJzertijd (500-250 v.C.) en een boerderijstructuur met akkerlagen met keerploegsporen aan de Lagerstraat uit dezelfde periode. Een zone ten noorden van de Tweede en Derde Rijksbinnenhaven bevat tientallen hectares akkercomplexen en meerdere daarbij horende boerderijplattegronden uit de IJzertijd en Romeinse Tijd. 
Een zeldzame offercultusplaats (vanaf 6e/7e eeuw v.Chr.) op een zandrug die ook dierenpootafdrukken en karrensporen bevatte, alsook veel (edel-)metalen voorwerpen in het zand erbij uit de Late IJzertijd / Romeinse Tijd (ca. 400 v.Chr.-400 n.Chr.) bevond zich in de zuidwestelijke hoek van de huidige Hofgeest nabij Santpoort en Velserbroek (vindplaats B6). Uit ruwweg dezelfde periode komt ook een boerennederzetting uit Velsen-Noord bij Rooswijk. Bij de Van Lenneplaan/Doodweg te Driehuis lag een crematiegraf (ca. 500 v.Chr.) in de vorm van een Harpstedt-achtige urn voorzien van een schoteldeksel. Daarbij een spinklosje van aardwerkscherf gemaakt. Uit dezelfde omgeving stammen voorts vondsten als een vuurstenen sikkel, bewerkt hertshoorn en aardewerk (5e-4e eeuw v.Chr.) 
Een eikenhouten werphout voor de jacht werd te Velsen-Noord/Rooswijk gevonden en gedateerd op ca. 470 v.Chr. Op een terrein aan de Spaarnestraat in IJmuiden vond een archeoloog aardewerkscherven uit ca. 350 v.Chr. Er lag daar in die periode een moerassige vallei ('saap') waardoorheen een smalle, droge duinrug liep waar begroeiing was weggekapt en ondergespit. Op het terrein van Tata Steel vond men een hurkgraf uit de derde eeuw v.Chr. Resten van een woning uit ca. 200 v.Chr. werden gevonden in IJmuiden-Oost, grens Heerenduinweg-Maasstraat. Hier lag een (natte) vallei. Op het voormalige Hoogoventerrein kwam uit een akker een te klein kuilgraf tevoorschijn met het skelet van een vrouw uit de periode 174-19 v.Chr.; eroverheen kwam een andere akker. In de nabijheid bevond zich een drieschepig woonstalhuis. Resten van een inheemse boerderijennederzetting uit 250 v.Chr. - 12 na Chr. werden gevonden op het terrein van de voormalige Theo Thijssenschool aan de Lagerstraat in IJmuiden. Er werden brokken maalsteen, ca.500 handgevormde scherven, lichtgebakken van inheems aardewerk, dierenbotten, paalkuilen en een pot met rode stof (waarschijnlijk oker) gevonden. Verder keerploegsporen op akkers uit de 2e -3e eeuw n.C., greppels en waterputten van voor de duinstreek (ook in Castricum gevonden) kenmerkende stapelingen van grote, bodemloze potten als waterput in het zand. Inheems-Romeinse sporen werden ook in de omgeving aangetoond.
Romeinse tijd.
Door de Romeinen werden vanaf 14/15-28 n.Chr. respectievelijk 39/40-47 n.Chr. twee met spitsgrachten omringde en met palenrijen afgezette militaire tentenkampen gesticht alsook een verdedigbare haven met kades, pieren en zelfs rechthoekige scheepsonderkomens aan het toenmalige "Oer-IJ" (huidige locatie: Spaarnwouderpolder aan het Noordzeekanaal tussen Velsertunnel en Wijkertunnel, nabij het vuilverwerkingsbedrijf). Deze havenfortificaties (archeologisch voorheen bekend als "castella Velsen I en II") heetten beide mogelijk Flevum. Het tweede kamp wordt heden echter veel groter geacht dan voorheen werd aangenomen en zal het noordelijkste Romeinse "castrum" aan de limes zijn geweest. Misschien niet toevallig bevond zich in de buurt al een belangrijke eeuwenoude inheemse (Friese) offerplaats bij het huidige Velserbroek, vindplaats B6, hoek Hofgeest, Santpoort-Velserbroek. 
Velsen I werd belegerd door Friezen tijdens de Friese opstand tegen de te hoge belastingen van gouverneur Olennius in 28 n.Chr. Vervolgens is Velsen II als "castrum" gebouwd tijdens nieuwe campagnes en bij één daarvan op last van keizer Claudius verlaten rond 47 n.Chr. Er zijn zwarte scherven van versierd aardewerk gevonden die prof. Bosman toewees aan de Chauken. Vondsten uit Velsen I, als Romeinse loden slingerkogels, verwijzen naar strijd. Prof. Bosman meldde ook een slingerkogelvondst vanuit elders in Noord-Holland. Voorts werden militaire kleine vondsten (o.a. bronzen harnasplaatjes en paardentuigdecoraties) en Romeinse scherven aangetroffen bij de bouw van de Velsertunnel, alsook enkele 'terra sigillata'-scherven uit de ringgracht van de Ruïne van Brederode te Santpoort. Deze laatste kunnen zijn meegevoerd door inheemse bewoners als curiositeit uit de (verlaten?) Romeinse havenkampen. Een belangrijke vondst uit fort Velsen I betrof een waterput waarin enkele lichamen, onder meer dat van een Romeinse officier voorzien van een dolk, waren gedumpt onder een stapel veldkeien. Het feit dat rijk versierde wapenonderdelen op het skelet aanwezig waren, lijkt te wijzen op een haastige 'bijzetting' door Romeinen zelf; Friese vijanden zouden die wel hebben meegenomen. Een andere put bevatte een paardenskelet, wat kan wijzen op opzettelijke vergiftiging van het drinkwater. Een dergelijke vorm van vergiftiging van het drinkwater hier wordt ook vermeld door de Romeinse historicus Tacitus en ook in een Romeins fort in Duitsland (ten tijde van generaal Drusus) is opzettelijke putvergiftiging d.m.v. dierenkadavers bij het verlaten van de locatie geconstateerd. De militaire havens vormen de meest noordelijke verdedigingspunten aan de zogenaamde Romeinse "limes" die bekend zijn. Verwacht kan niet worden dat nabij de plaats waar het Oer-IJ uitmondde in de Noordzee (nabij Castricum), de Romeinen eveneens een versterkte plaats zullen hebben gehad teneinde de vaak zeerovende Chauken buiten hun inlandse vaarroute te houden, want dat gat moet al (zo goed als) gesloten zijn geweest voor de Romeinen hier kwamen, zoals bleek uit geologisch onderzoek in de duinen bij Schoorl. Enkele honderden meters noordoostelijk van het nieuwe pompstation (ter hoogte van het 17e-eeuwse landgoed 'Westerhout') werd door AWN-Werkgroep Hoogovens, Sandra Vons-Comis) in januari 1979 een 10 cm. dikke humuslaag en twee greppels uit de Romeinse tijd opgegraven. Onderin in een der greppels lag een inheemse ('Friese') scherf. Vindplaats B6 op de Hofgeest te Velserbroek leverde als zandrug in omringend drassig veen en als offerplaats o.a. ook Romeinse vondsten als munten, wapens en fibulae (mantelspelden) op. Akkers met sporen uit de Romeinse Tijd en Middeleeuwen (kam, munt, gebouw met haardplaats uit begin 9e eeuw) bevonden zich ook nabij het hoofdkantoor van Tata Steel (voorheen Hoogovens en Corus). Romeinse voorwerpen zoals speelschijfjes waren ook aanwezig op het voormalige buiten 'Rooswijk' in Velsen-Noord. Bij de voormalige Halte Zeeweg te IJmuiden kwam Germaans/Fries (Westergo), handgevormd aardewerk tevoorschijn uit de 1e eeuw n.Chr.. Een beekbedding uit de 2e eeuw n.Chr. ontdekt op het oude Hoogovens-terrein bevatte op de bodem vele takkenbundels, mogelijk ter aanpassing van de stroomsnelheid en/of de waterhoogte. Romeinse vondsten zijn ook gemeld van het terrein ten westen van de Duin- en Kruidbergerweg, op de grens van Santpoort en Driehuis alsook in volkstuintjes langs het voormalige spoor tussen IJmuiden en Driehuis, ter hoogte van park Schoonenberg.
Middeleeuwen.
Uit de vroege Middeleeuwen dateert een nabij de huidige Spaarnestraat mogelijk aanwezige ringwalburcht ter verdediging van aanvallen vanuit zee. Zeventien gouden munten daterend uit 500-575 n.Chr. zijn in 1866 gevonden ter hoogte van de Kleine of Zuidersluis. Zij bleken geslagen in Trier, Zuid-Frankrijk, Hongarije en Constantinopel. Volgens een theorie behoorden zij aan een Friese krijger als huurling teruggekeerd uit b.v. Merovingische krijgsdienst in Frankrijk. De muntschat (op vier vermiste munten na) bevindt zich nu in het Geldmuseum, Utrecht. In de 8e eeuw n.Chr. maakte het gebied rond Velsen deel uit van de streek "Kinhem", nu "Kennemerland", in "Frisia Ulterior". Het vormde de grens tussen de Germaans-heidense Friezen onder koning Radbo(u)d (veste aan het IJsselmeer in Medemblik) en de reeds christelijke Franken in het zuiden. Onder de bescherming van de laatsten en na de dood van Radbo(u)d (midden-719) stichtte de Angelsaksische Benedictijner monnik en prediker Wynfreth (vanaf 719 door de paus tot Bonifatius herbenoemd) volgens de annalen in 720-721 op een zandhoogte een houten kerkje gewijd aan de apostel Paulus in de buurt, vlak achter de lage kwelder- en waddenkust. De juiste locatie ervan is feitelijk onbekend, want onder de huidige vroegmiddeleeuwse, tufstenen, Laat-Romaanse Engelmunduskerk te Oud-Velsen is geen ouder gebouw van hout ontdekt, maar wel een Karolingisch grafveld daar vlakbij. Het kerkje vormde een vooruitgeschoven missiepost. Het werd de mater (moederkerk) van o.m. kerken in Haarlem, Heemskerk en Assendelft. Uit b.v. Karolingisch en Merovingisch aardewerk (400/600-900 n.Chr.) gevonden op tuinderijen ten noorden van Heemskerk en uit de aanwezigheid van enkele grote boerderijen (500-800 n.Chr.) in de vlakke duinen van Groot Olmen bij Overveen blijkt dat er toen aanzienlijke Friese bewoning in de streek was.
Bonifatius bereikte Velsen via Woerden en "Attingahem" aan de rivier de Vecht over het "Almere" en het Oer-IJ. Dit eerste kerkje en bijbehorende landerijen schonk de Frankische vorst Karel Martel aan Willibrord, dan 'bisschop der Friezen' in Utrecht. De nederzetting heette vanaf deze periode "Felison" (ca. 722) dan wel "Vellesan" voor 989) of "Vellesen" (voor 993) volgens documenten onder andere uit het Willibrordklooster te Echternach, Luxemburg. Deze naam kan afgeleid zijn van een rond ca. 722 overgeleverde rivier- of beeknaam: " (fluvius) Velisena" (met mogelijke betekenis:'vaal/bruinig water'). Enkele Laat-Merovingische kleinvondsten stammen uit opgravingen verricht vanaf 1957 op de plaats waar de Wijkertunnel werd aangelegd. Ook ten westen van de Engelmunduskerk lag een Merovingisch grafveldje. Uit ca. 900 stamt een graf van twee met kralen getooide mensen – aanvankelijk ten onrechte geïnterpreteerd als een Vikingengraf – in de duinen dat werd gevonden bij de aanleg van de eerste zuidwestelijke sluis.
In de Middeleeuwen wordt de aloude dorpsnaam al ("Velson" (1083); "Velsen" (1112): "Felsen" (1329; 1517); "Felsoen" (ca. 1490)) of niet ("Velesan" (1065)) vereenvoudigd gebruikt naast een nieuwe: "Velsereburg" (1063); "Velsereburch" (1148); "Velserburg" (1156). Het element "-burg" moet een dialectvorm van "berg" met de betekenis van "heuvel", "(zand-)hoogte", "bouwsel op een hoogte" zijn, aldus verwijzend naar de hoogte waarop de oude Engelmunduskerk is gebouwd. Het toponiem De Burg bij het West-Friese Berkhout in Noord-Holland is er qua betekenis goed mee te vergelijken: daar is archeologisch nooit een "burcht" aangetoond! De lokale naam "Schulpenpad" voor" Schelpenpad" (gelegen in de Breesaap ten noorden van het Noordzeekanaal bij Velsen) geeft evenzo een wisseling van de vocalen - e - en - u - in gesloten lettergreep weer. Tussen de Petrakerk aan de Spaarnestraat en de Lange Nieuwstraat zijn in het duinzand de resten van een middeleeuwse boerderij met onder andere een waterput, stenen kelder en maalsteen ontdekt. De Heerenduinen bij Velsen vormden jachtgebied voor de heren van Brederode (kasteelruïne bij Santpoort-Zuid) die soms werden begraven in de Engelmunduskerk in een eigen kapel. In de 16e eeuw viel Velsen onder het baljuwschap Brederode. Boerderij 'Slingerduin' aan Zeeweg 260 (hoek Heerenduinweg) in IJmuiden-Oost stamt uit de 17e-19e eeuw en bevat een hogerliggend woonhuis en lager achterliggend staldeel. Op dezelfde plaats stond al een 'hofstede' uit de 16e eeuw.
Nieuwe tijd.
Het dorp Velsen was in de 17e en 18e eeuw vooral bekend om zijn boomgaarden, met name kersenboomgaarden. In de omgeving van Velsen werden langs de oevers van het Wijkermeer diverse landgoederen aangelegd door rijke Amsterdammers. Het in oude staat gerestaureerde Beeckestijn is hiervan een fraai voorbeeld, voorts ook Waterland, huis te Velserbeek, het verdwenen Schoonehuys op het huidige sportpark Schooneberg en Westerhout.
Het Noordzeekanaal werd in de jaren zeventig van de 19e eeuw gegraven ten behoeve van de Haven van Amsterdam. Voor die tijd was er een aaneengesloten heide- en duingebied, bekend als de Breesaap (&gt; bree-saap = 'breed moerassig gebied'), een naam die nog verwijst naar het terrein waar de TATA Steel-fabrieken in Velsen-Noord liggen. Langs het kanaal ontstond vanaf het eind van de 19e eeuw IJmuiden als vissers- en havenstad.
Kernen.
Driehuis, IJmuiden (stadhuis), Santpoort-Noord, Santpoort-Zuid, Velsen-Noord, Velsen-Zuid, Velserbroek.
Sport en recreatie.
Door de dorpen Driehuis, Velsen-Noord en Velsen-Zuid loopt de Europese wandelroute E9, ter plaatse ook Noordzeepad of Hollands Kustpad geheten.
Het grootste deel van recreatiegebied Spaarnwoude ligt in de gemeente Velsen. Ook het Nationaal Park Zuid-Kennemerland ligt deels in Velsen.
Verder liggen in Velsen de parken Burgemeester Rijkenspark in Santpoort, dat het terrein van het voormalige Landgoed Spaarnberg behelst. In IJmuiden vindt men onder andere het Stadspark.
Economie.
Velsen kent een vestiging van staalproducent Tata Steel. Mede hierdoor is de uitstoot van broeikasgassen per vierkante meter in Velsen 42 keer groter dan gemiddeld in Nederland, en heeft Velsen de hoogste uitstoot per vierkante meter van alle gemeenten.
Politiek en bestuur.
Gemeenteraad.
De gemeenteraad van Velsen bestaat uit 33 zetels. Hieronder staat de samenstelling van de gemeenteraad sinds 1998:
College.
Het college van burgemeester en wethouders van Velsen bestaat uit:
Stedenbanden.
Velsen heeft sinds 23 september 1976 een stedenband met de volgende steden:
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Cultuur.
De geschiedenis van Stadsschouwburg Velsen begon in het jaar 1938. In eerste instantie was het een bioscoop. In 1950 werd deze verbouwd tot een volwaardige schouwburg. Dertien jaar later kocht de gemeente Velsen het theater dat in het vervolg Stadsschouwburg Velsen werd genoemd. In 1988 was er weer een grote verbouwing. De programmering van het theater is veelzijdig en bedoeld voor een breed publiek.
Kunst in de openbare ruimte.
In de gemeente Velsen zijn diverse beelden, sculpturen en objecten geplaatst in de openbare ruimte, zie:

</doc>
<doc id="21932" url="https://nl.wikipedia.org/wiki?curid=21932" title="Venhuizen (gemeente)">
Venhuizen (gemeente)

Venhuizen is een voormalige gemeente in de regio West-Friesland in de Nederlandse provincie Noord-Holland. De gemeente lag oostelijk van Hoorn aan het Markermeer. De gemeente telde 7828 inwoners op 1 juni 2005, en had een oppervlakte van 56,65 km² (waarvan 19,52 km² water). Het gemeentehuis lag in Venhuizen. Het dorp Venhuizen zelf heeft 2530 inwoners (2004).
De gemeente Venhuizen is per 1 januari 2006 opgeheven en met de toenmalige gemeente Drechterland samengevoegd tot de huidige gemeente Drechterland.
De laatste burgemeester van de gemeente was de Chinees-Surinaamse Roy Ho Ten Soeng, hij was de eerste allochtone burgemeester van Nederland.
Overige plaatsen binnen de voormalige gemeente.
Dorpen/Gehuchten:
Buurtschappen:

</doc>
<doc id="21933" url="https://nl.wikipedia.org/wiki?curid=21933" title="Waterland (gemeente)">
Waterland (gemeente)

Waterland () is een gemeente in de Nederlandse provincie Noord-Holland. De gemeente ligt in de regio Waterland, waar de gemeente naar genoemd is. De gemeente telt inwoners en heeft een oppervlakte van 115,6 vierkante kilometer (waarvan 53,6 km² water). De gemeente ontstond in 1991 na samenvoeging van de gemeenten Broek in Waterland, Ilpendam, Katwoude, Marken, Monnickendam en het deel van Landsmeer ten oosten van het Noordhollandsch Kanaal met het dorp Watergang. De gemeente Waterland maakte deel uit van de Plusregio Stadsregio Amsterdam en is anno 2022 onderdeel van de Metropoolregio Amsterdam.
Plaatsen binnen de gemeente.
Stad:
Dorpen/gehuchten:
Buurtschappen:
Topografie.
Topografische gemeentekaart van Waterland, september 2022
Politiek.
Gemeenteraad.
De gemeenteraad van Waterland bestaat uit 17 zetels. Hieronder de behaalde zetels per partij bij de gemeenteraadsverkiezingen sinds 1990:
College.
Het college van burgemeester en wethouders van Waterland bestaat uit:
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Kunst in de openbare ruimte.
In de gemeente Waterland zijn diverse beelden, sculpturen en objecten geplaatst in de openbare ruimte, zie:

</doc>
<doc id="21934" url="https://nl.wikipedia.org/wiki?curid=21934" title="Weesp">
Weesp

Weesp () is een historische stad in de Nederlandse provincie Noord-Holland, een voormalige gemeente, en sinds maart 2022 een zogenoemd stadsgebied binnen de gemeente Amsterdam. De plaats is ingesloten tussen het Amsterdam-Rijnkanaal, de autosnelweg A1 en de Vecht en telt, samen met de naburige kernen De Horn en Uitermeer, 20.766 inwoners (1 januari 2022, bron: CBS).
Weesp verkreeg in 1355 stadsrechten en groeide in de daaropvolgende eeuwen uit tot een vestingstad in de Oude en Nieuwe Hollandse Waterlinie. Jenever en bier, evenals cacao, waren lange tijd de economische drijfveren. In de 20e eeuw werd Weesp een forensenplaats voor het nabijgelegen Amsterdam.
Vanaf het begin van de 19e eeuw was de stad Weesp met het omliggende gebied een zelfstandige gemeente. Aangrenzend lag de gemeente Weesperkarspel, die werd opgeheven in 1966. Een deel daarvan kwam bij Amsterdam (Zuidoost) en een deel bij de gemeente Weesp.
Per 24 maart 2022 is Weesp niet langer een zelfstandige gemeente, maar maakt het deel uit van de gemeente Amsterdam. Daar vormt Weesp samen met de kern Driemond een bestuurscommissiegebied met een 'status aparte'.
Naam.
De oude Latijnse (gelatiniseerde) benaming voor Weesp is "Wesopa". Deze naam leeft voort in het bioscoop-theatergebouw City of Wesopa. De eerste vermeldingen van Weesp stammen echter van omstreeks het jaar 1150 als "Wis(e)pe" of "Wesepa". De naam is afkomstig van een riviertje, de Smalweesp, waarvan de naam weer afkomstig is van het Germaanse stamwoord "apa" (rivier, stroom) met mogelijk een Germaanse toevoeging "wisi-" ('goed') of het Indo-Europese "wis" of "weis" ('stromen, wegstromen').
Eerste bewoning.
De omgeving moet al lange tijd bewoond zijn geweest. Er zijn in Weesp resten gevonden van nederzettingen uit de zesde eeuw voor Christus. In de Aetsveldsche polder ten zuiden van Weesp werd door de Stichting voor Bodemkartering uit Wageningen een vindplaats ontdekt uit de Midden- en Late IJzertijd. Uit het onderzoek kwam de conclusie dat omstreeks 300-200 v.Chr de oevers aan de Vecht intensief werden bewoond.
Kasteel.
Tussen de 13e en de 17e eeuw was er een kasteel bij Weesp. Het kasteel lag aan de Vecht nabij het huidige Fort bij Uitermeer. Vermoedelijk werd het kasteel 'Huis ten Bosch' in het midden van de dertiende eeuw gebouwd in opdracht van Egbertus van Amstel, een van de heren van Amstel. Het hield stand tot de inval van de Fransen in 1672, toen het tot op de fundamenten werd gesloopt. De restanten van dit kasteel onder het maaiveld zijn in 2022 bij archeologisch onderzoek onderzocht.
Vesting Weesp.
Voor 1355 had Weesp al een aarden en houten omwalling. Op 20 mei 1355 verleende Willem van Beieren, de graaf van Holland, stadsrechten aan Weesp. De stad lag namelijk strategisch aan de grens tussen het machtsgebied van de graven van Holland en de bisschop van Utrecht. De stad kreeg met de stadsrechten een eigen bestuur, eigen rechtspraak en ook werd het poorterrecht ingevoerd, dat noodzakelijk was voor de bewoners die een eigen beroep of bedrijf wensten uit te oefenen. Door het verlenen van deze stadsrechten en uitbreidingen daarop door Albrecht van Beieren en keizer Karel V, werd Weesp een welvarende stad. Er vestigden zich onder meer bierbrouwers uit Amsterdam vanwege het schone Vechtwater.
Eind 15e eeuw viel het stadje in handen van de troepen van Gelre, die het gebruikten als uitvalsbasis voor plundertochten in Amsterdam.
Dat maakte het noodzakelijk, dat de stad zich beter kon verdedigen en vanaf 1517 werden er stenen stadsmuren gebouwd.
Na de Franse belegering in 1672 werd de verdediging van Weesp flink uitgebreid met vier bastions (oud-Nederlands vestingstelselstijl), waarvan twee op de Ossenmarkt, het door het graven van een gracht ontstane eiland in de Vecht. De vesting werd echter nooit voltooid. De overige vier bastions die in het ontwerpplan zaten werden niet gebouwd, waarschijnlijk door geldgebrek. Twee singels markeren de plaats waar deze bastions zouden komen.
In september 1787 trokken diverse Pruisische divisies Nederland binnen. De veldtocht verliep voorspoedig en in de nacht van 22 op 23 september viel de Pruisische bevelhebber Von Kalkreuth Weesp aan. De aanval mislukte in de duisternis en de regen. De kanonnen ter ondersteuning van de Pruisische aanval konden door de modderige wegen niet worden aangevoerd, waar het geschut op de bastions van Weesp geen last van had. De kanonnen vuurden op de aanvallers en toen de sluizen werden geopend om het land onder water te zetten, trokken de Pruisen zich terug.
De vesting met het Torenfort aan de Ossenmarkt en de in de omgeving liggende forten maakten deel uit van de Hollandse Waterlinie en later ook van de Stelling van Amsterdam. Ten oosten van Weesp ligt het Fort bij Uitermeer, ten zuidoosten het Fort bij Hinderdam en ten noorden de vestingstad Muiden.
Bereikbaarheid.
Vanaf het begin was Weesp bereikbaar via de Vecht vanuit Utrecht en Muiden. In 1639 kreeg Weesp een verbinding per trekschuit met Amsterdam, na de aanleg van de Weespertrekvaart. Voordien ging al dit verkeer via de Vecht en de Zuiderzee. Naast het personenvervoer was ook het transport van schoon drinkwater uit de Vecht met waterschepen naar Amsterdam van belang. Weesp werd ook per trein bereikbaar met de ingebruikname van de spoorlijn Amsterdam - Hilversum in 1874, met de opening van het Station Weesp.
Stadsbeeld.
Bezienswaardigheden.
Weesp heeft een historische binnenstad met:
In Weesp zijn diverse zie beelden, sculpturen en objecten geplaatst in de openbare ruimte. Verder heeft de stad ook een theater, genaamd de City of Wesopa. Ook heeft Weesp enkele oorlogsmonumenten.
Aetsveld.
Ten zuiden van de Gooilandseweg is in de jaren tachtig een nieuwbouwwijk Aetsveld verrezen in de Over en Binnen Aetsveldsepolder. Dit gebied behoorde tot 1966 toe aan de voormalige gemeente Weesperkarspel. De wijk bestaat voornamelijk uit laagbouw. Ook zijn er een aantal voorzieningen zoals een supermarkt, snackbar en een sporthal. De wijk heeft maar één ontsluitingsweg, de G.J. Wiefferingdreef die van west naar oost met een halve cirkel door de wijk loopt.
Weespersluis.
Aan de noordkant van Weesp, tegen de grens met Gooise Meren, ligt de Bloemendalerpolder, een veenweidegebied. In deze polder komt de nieuwe buurtschap Weespersluis, waarvan de bouw in 2017 is begonnen.
Industrieterrein Noord.
Aan de noordwestkant van Weesp tussen tussen de Weesperbrug en de spoorbrug Weesp, aan de oostzijde van het Amsterdam-Rijnkanaal bevindt zich het circa 70 hectare grote industrieterrein Noord.
Leeuwenveld.
Aan de achterkant (noordzijde) van het station wordt in vier fasen het uitbreidingsplan Leeuwenveld gerealiseerd. Sinds 1997 is Leeuwenveld 1 bewoonbaar. Van Leeuwenveld 2 zijn de woningen in 2009/2012 opgeleverd en bewoond.
Economie.
Nijverheid was altijd belangrijk voor Weesp: bierbrouwerijen, jeneverstokerijen en cacaoproductie speelden eeuwenlang een rol in de lokale economie.
Verkeer en vervoer.
De belangrijkste doorgaande verkeersweg is de "Gooilandseweg", onderdeel van de Provinciale weg N236. Aan de westkant, over de Weesperbrug naar Driemond, in de gemeente Amsterdam, heet de N236 simpelweg "Provincialeweg" en sluit bij het Gaasperpark aan op de Rijksweg A9 (afslag Weesp). Aan de oostkant gaat de Gooilandseweg over de Vechtbrug Uitermeer. Verder zuidoostelijk, in de gemeente Wijdemeren, bij de Ankeveense Plassen en 's-Graveland, wordt dit de Loodijk.
Sinds 1874 heeft Weesp een station aan de spoorlijn Amsterdam - Amersfoort, men kon voortaan per trein in de richtingen Amsterdam Centraal en Hilversum reizen. Sinds 1987 is er de verbinding met Almere bijgekomen en in 1993 de verbinding richting Station Amsterdam Zuid. Het oorspronkelijke stationsgebouw werd in 1967 door nieuwbouw vervangen.
Daarnaast beschikt Weesp over een buslijn van het (Amsterdamse) GVB, twee buslijnen van Transdev en een buurtbus van Syntus Utrecht. De buslijnen, behalve lijn 110, hebben een beperkte dienstregeling (niet 's avonds en zaterdag en zondag).
Bestuur en politiek.
Weesp is sinds 24 maart 2022 een zogeheten 'stadsgebied' binnen de gemeente Amsterdam en wordt geleid door een bestuurscommissie van elf direct gekozen leden. Met de status van stadsgebied wijkt Weesp af van de andere bestuurslagen in Amsterdam: dat zijn de zeven stadsdelen. Het dorp Driemond, dat tot 2022 deel uitmaakte van Amsterdam-Zuidoost, behoort ook tot het stadsgebied Weesp.
Aanvankelijk was Weesp enige tijd betrokken geweest bij herindelingsplannen in het Gooi en de Vechtstreek. De gemeenteraad van Weesp had de wens uitgesproken om te fuseren met de gemeenten Bussum, Muiden en Naarden. Bussum zag meer in een fusie met alleen Naarden. Uiteindelijk werd er besloten tot een fusie per 1 januari 2016 van alleen Bussum, Naarden en Muiden, onder de naam Gooise Meren. In augustus 2013 besloot de provincie Noord-Holland dat Weesp voorlopig zelfstandig zou blijven. Weesp moest echter op korte termijn aansluiting zoeken bij hetzij Amsterdam, hetzij bij Gooise Meren.
In november 2017 maakte de gemeenteraad zijn voorkeur kenbaar voor een fusie met de gemeente Amsterdam. In de maand daarop besloot de raad een verzoek om een volksraadpleging te honoreren. Op 21 maart 2018, tijdens de gemeenteraadsverkiezingen, vond dit referendum plaats. De steun voor Amsterdam was met 57,4% het grootst, de steun voor Gooise Meren was 42,6%. Op 26 maart 2018 koos de gemeenteraad definitief voor de gemeente Amsterdam.
Per 1 juni 2019 ging in eerste instantie een ambtelijke fusie in, de bestuurlijke fusie zou niet vóór 2022 plaatsvinden, zo werd toen vastgesteld. In mei 2020 gaven de gemeenteraden van Amsterdam en Weesp hun goedkeuring aan een samengaan in 2022. Aanvankelijk was het plan dat Weesp zou worden ingedeeld in het Amsterdamse stadsdeel Zuidoost, maar in 2020 werd ervoor gekozen om van Weesp een apart stadsgebied te maken, met een uit 11 leden bestaande gekozen bestuurscommissie. De herindeling ging in op 24 maart 2022. Zo konden de Amsterdamse herindelingsverkiezingen worden gehouden op 16 maart 2022, tegelijk met de reguliere gemeenteraadsverkiezingen.
Gemeenteraad.
De gemeenteraad van de voormalige gemeente Weesp bestond uit 17 zetels. Hieronder de behaalde zetels per partij bij de gemeenteraadsverkiezingen sinds 1998:

</doc>
<doc id="21935" url="https://nl.wikipedia.org/wiki?curid=21935" title="Wervershoof">
Wervershoof

Wervershoof () (Westfries: Werfershouf of Wurvershouf) is een dorp in de gemeente Medemblik in de regio West-Friesland in de Nederlandse provincie Noord-Holland. Het dorp heeft inwoners (). Tot 1 januari 2011 was Wervershoof een zelfstandige gemeente.
Geschiedenis.
Over het ontstaan van de plaatsnaam Wervershoof bestaan een aantal versies. Voor velen is de vernoeming naar de hoeve van de prediker Werenfridus de meest geliefde. Werenfridus was volgeling van Willibrord en kwam naar het gebied in 690 om het woord van Willibrord en zijn evangelie te verkondigen. Hij woonde destijds in een hoeve in het latere Wervershoof .
De plaats wordt in 1311 genoemd als "Warfartshove" in een baljuwsrekening. Het dorp Wervershoof bestond alleen uit de Dorpstraat en het buurtje Driehuizen, gelegen ten oosten van het dorp. Ten westen van het dorp lag Hoog- en Laag-Zwaagdijk, bestaande uit de huidige Simon Koopmanstraat (de Lagedijk) en Onderdijk. De kerk was gewijd aan de H. Werenfridus. Deze kerk bediende naast de inwoners van Wervershoof, ook bewoners van nabij gelegen buurtschappen. Na de Reformatie ging de kerk over naar protestantse handen. Uiteindelijk kerkten de katholieken in drie schuilkerken, twee in Andijk en een aan de Lagedijk, dus buiten het eigenlijke dorp gelegen. In 1805 werden de schuilkerken opgeheven en bouwden met een nieuwe katholieke kerk aan de Dorpstraat. Deze werd in 1875 vervangen door de huidige kerk op dezelfde plek.
Het inwoneraantal schommelde tussen de 250 en 400. Na een dieptepunt in het midden van de 18e eeuw, begon het inwonertal te stijgen. In 1795 waren er 420 inwoners, in 1869 was dit gegroeid tot bijna 800 inwoners. De gemeente zelf werd toen vergroot met Hoog- en Laag-Zwaagdijk en had toen zo'n 1600 inwoners. De bevolkingsgroei ging gestaag door tot het begin van de 20e eeuw, wanneer de bevolking sterker begon te groeien. Na de Tweede Wereldoorlog nam de bevolkingsgroei nog meer toe. In 1971 had de gemeente zo'n 5000 inwoners. In het gebied tussen de Dorpstraat en de Simon Koopmansstraat werden woonwijken aangelegd, waardoor de Simon Koopmansstraat deel ging uitmaken van het dorp Wervershoof. De andere plaatsen in de gemeente groeiden minder hard dan het dorp Wervershoof.
De gemeente Wervershoof bestond naast het dorp Wervershoof uit de dorpen Onderdijk en Zwaagdijk-Oost (Zwaagdijk). De verkeersaders die door de gemeente liepen waren de N240 en de N302. Op 1 januari 2010 telde de gemeente 8.794 inwoners (bron: CBS) en had ze een oppervlakte van 30,85 km² (waarvan 6,72 km² water). Op 1 januari 2011 is de gemeente gefuseerd met de gemeenten Andijk en Medemblik. Met elkaar vormen ze de nieuwe gemeente Medemblik. De laatste burgemeester van de gemeente Wervershoof was Floris Vletter.
Molen.
Bij de grens van de bebouwde kom aan het Zijdwerk, de oude dijkweg die Wervershoof met Zwaagdijk verbindt, staat de molen De Hoop. Naar alle waarschijnlijkheid is deze stellingmolen van oorsprong afkomstig uit de Binnendijkse Buitenveldertsepolder in de toenmalige gemeente Nieuwer-Amstel en werd hij in 1889 in Wervershoof geplaatst als vervanger van een oudere kleinere molen.In 1955 werd deze molen als eerst met een tandemopwekking installatie uitgerust om stroom op te wekken voor het elektriciteitsnet als bijverdienste voor de molenaar. In de molen is een museum gewijd aan de nagedachtenis van de legendarische sportverslaggever Theo Koomen.

</doc>
<doc id="21936" url="https://nl.wikipedia.org/wiki?curid=21936" title="Wester-Koggenland">
Wester-Koggenland

Wester-Koggenland () (Westfries: "Wester-Koggeland") is een voormalige gemeente in de regio West-Friesland in de Nederlandse provincie Noord-Holland. De gemeente telde 14.259 inwoners (2006, bron: CBS) en had een oppervlakte van 62,59 km² (waarvan 2,60 km² water).
De gemeente was ontstaan op 1 januari 1979 door samenvoeging van de gemeenten Avenhorn, Berkhout, Oudendijk en Ursem. Op 1 januari 2007 is de gemeente op haar beurt samengevoegd met Obdam tot de nieuwe gemeente Koggenland. De gemeentenaam refereert aan de historische kogge uit de middeleeuwen. Zo'n kogge of cogge bestond meestal uit 4 of 5 dorpen of bannen en was een rechtsgebied.
De laatste burgemeester van de gemeente was Leoni Sipkes-van Zijl, zie ook Lijst van burgemeesters van Wester-Koggenland.
Plaatsen binnen de voormalige gemeente.
Dorpen:
Buurtschappen:

</doc>
<doc id="21937" url="https://nl.wikipedia.org/wiki?curid=21937" title="Wieringermeer">
Wieringermeer

Wieringermeer () is een polder en voormalige gemeente in de kop van de Nederlandse provincie Noord-Holland. De gemeente telde 12.570 inwoners (1 april 2011, bron: CBS) en had een oppervlakte van 309,37 km² (waarvan 102,70 km² water). Het voormalige eiland Wieringen maakte geen deel uit van de gemeente. Wieringermeer was de dunstbevolkte gemeente op het Nederlandse vasteland.
De gemeente Wieringermeer is op 1 januari 2012 met de gemeenten Anna Paulowna, Niedorp en Wieringen gefuseerd tot de gemeente Hollands Kroon.
Geschiedenis.
Het gebied was rond het jaar 1000 nog gewoon land, en had zelfs een grotere oppervlakte dan de huidige polder. Niet geheel duidelijk is of het behoorde bij de gouw Texla, of dat Wiron een afzonderlijke gouw was. Door de stormen van onder andere de 12e eeuw was het gebied onder water gelopen en onderdeel van de zee geworden. De stroomgeulen van het Ulkediep en Amsteldiep liepen door het gebied.
Droogmaking.
Deze stroomgeulen werden in 1924 afgesloten met een dijk die het eiland Wieringen verbond met het vasteland. Met de aanleg van de Wieringermeerpolder werd in 1927 begonnen. Bij het droogmaken werd gebruikgemaakt van gemaal Lely, een elektrisch gemaal, nabij Medemblik. De start van de bouwwerkzaamheden voor dit gemaal was in februari 1928. Ten zuiden van Den Oever op Wieringen werd gemaal Leemans gebouwd, een dieselgemaal met een tweetal pompen met een debiet van 250 kubieke meter per minuut. Gemaal Lely had drie pompen van elk 400 kubieke meter per minuut. Op 10 februari 1930 werden de pompen in gebruik gesteld.
Volgens het oorspronkelijke plan zou de polder pas worden aangelegd als de Afsluitdijk zou zijn voltooid. Maar omdat Nederland grote behoefte had aan landbouwgrond werd de aanleg versneld. De dijk moest nu in de Zuiderzee worden aangelegd, en moest daarom ook zwaarder worden uitgevoerd. De polder was feitelijk geen IJsselmeerpolder, maar een Zuiderzeepolder (de zogenaamde Noordwestpolder). Op 21 augustus 1930 viel de polder droog. Vanaf 1934 werd het nieuwe land in cultuur genomen. De uitgifte van land gebeurde hierbij voor het eerst via de overheid. Deze wilde de problemen zoals ontstaan in de eerste jaren na de drooglegging van de Haarlemmermeer voorkomen (vooral particulier initiatief, waarbij veel armoede bestond en zelfs malaria uitbrak). De kavelgroottes voor nieuwe boeren werden door de machtige Directie Wieringermeer van de Dienst Zuiderzeewerken bepaald op 20 hectare en uitgegeven middels een pachtsysteem. Zo werd hier in hetzelfde jaar onder meer land gevonden voor het Joodse Werkdorp Nieuwesluis waarvan Abel Herzberg later directeur was.
De dorpen werden evenals de boerderijen planeconomisch aangelegd. "Men legde eerst de kleinere plaatsen aan, waarbij de gedachte gold dat deze niet te groot mochten worden, omdat in grote dorpen de arbeiders te veel macht zouden kunnen krijgen en het daardoor broeinesten van opstandige activiteiten konden worden."
Voor het besturen van het gebied werd in januari 1938 het Openbaar Lichaam De Wieringermeer ingesteld.
Op 1 januari 1941 werd Wieringermeer een zelfstandige gemeente. Op 15 augustus 1941 trad Gerrit G. Loggers, voordien burgemeester in Barsingerhorn, in functie als burgemeester.
In 1956 werd de kern Kreileroord aangelegd.
Moedwillige onderwaterzetting.
Aan het eind van de Tweede Wereldoorlog werd de polder door de Duitsers onder water gezet. Aangezien het front toen meer dan 100 kilometer in zuidelijke richting lag, is het militaire motief hiervoor onduidelijk. Er zijn speculaties dat dit onder water zetten diende als drukmiddel om de Duitse troepen in Nederland een vrije aftocht naar Duitsland te geven. Dat gebeurde na de bevrijding inderdaad, in afwijking van de Geallieerde praktijk in andere bevrijde West-Europese landen: daar gingen de Duitse troepen in krijgsgevangenschap. Mocht deze speculatie juist zijn, dan is de afspraak hiertoe hoogstwaarschijnlijk nooit op papier vastgelegd en dus niet meer te bewijzen.
Een andere gangbare veronderstelling: de Duitse bezetter vreesde voor een geallieerde luchtlanding in de Wieringermeerpolder, teneinde de zuidwestelijke oprit van de Afsluitdijk te veroveren.
Op 17 april 1945 bliezen zij de dijk op twee plaatsen op, waarna de polder binnen twee etmalen onder water liep. Alle gewassen en vrijwel alle bebouwing ging verloren. Na de oorlog werden de gaten gedicht en op 11 december 1945 viel de polder weer droog. Het raadhuis van de gemeente was verzwolgen door het water en er werd in Lutjekolhorn een tijdelijk raadhuis gebouwd. Dit werd de Arke Noach genoemd, omdat dit bijna het enige plekje was waar men droog bleef.
Verwoest werden 400 boerderijen, 1000 woningen, 7 scholen, 2 kerken en vele pakhuizen/schuren. Beschadigd (licht of zwaar): 150 woningen, 100 boerderijen, 7 kerken. Verloren gegaan: 20.000 ha te velde staande oogst, landbouwwerktuigen en huisraad.
Economie.
Wieringermeer kent voornamelijk akkerbouw (aardappelen, graan, en suikerbieten), tuinbouw, en veeteelt. Verder is er enige lichte industrie.
Voormalige gemeente.
Gemeenteraad.
De gemeenteraad van Wieringermeer bestond uit 15 zetels. Hieronder staat de samenstelling van de gemeenteraad sinds 1994:
College van B&amp;W.
Het laatste college van burgemeester en wethouders van Wieringermeer bestond uit:

</doc>
<doc id="21938" url="https://nl.wikipedia.org/wiki?curid=21938" title="Wognum">
Wognum

Wognum () is een dorp in de gemeente Medemblik in de Nederlandse provincie Noord-Holland. Het heeft een oppervlakte van 21,42 km², en een inwonertal van (). Het is gelegen in de regio West-Friesland, net ten noorden van de stad Hoorn.
Geschiedenis en situering.
Wognum is een oude plaats. De plaats zou rond 900 zijn ontstaan, archeologische vondsten wijzen hierop. Ook werd het gebied rond de Bronstijd al bewoond, er werden vuistbijlen en pijlpunten uit die tijd aangetroffen in het gebied tussen de huidige straten Oosterwijzend en Dorpsstraat in Wognum.
In 980 werd de plaats voor het eerst genoemd en wel in een kerkenlijst van de Abdij van Echternach. Daarin kwam de plaats voor als "Wokgunge". In 1063 kwam de plaats voor als "Woggunghem" in een oorkonde. Er was sprake van een kapel waar nu de hervormde kerk staat van Wognum. Deze kapel behoorde toe aan de abdij van Heiloo. Latere schrijfwijzen waren onder meer "Wognem" (1083), "Woghenem" (1156) en "Woggenum" (1544). De plaats zou kunnen verwijzen naar de plaats van de persoon of familie "Wok" of "Wokke". Naast de Westfriese benaming "Woggem" en "Woggelum" werd de naam soms ook weleens (foutief) geschreven als "Wochnum" analoog aan "Wochmar" en het oud-Hollands "Wochmeer" (Wogmeer).
Wognum is gelegen op de oever van een oude stroomgeul. De oever is opgebouwd uit zavelgrond. Net buiten de woonkern bevindt zich tussen Oude Gouw - Kerkstraat en de oude veenstroompjes bij de Baarsdorpermeer/Lekermeer een oude waaierverkaveling. De waaierverkaveling is een overblijfsel van ontginningsperiode uit de vroege middeleeuwen van het veengebied. Hierbij behoort de Kromme Leek, die begint bij het Baarsdorpermeer meanderend langs Wognum en via de Zwaagdijk naar Medemblik loopt. De kronkelige loop is zo veel mogelijk behouden gebleven bij de latere ruilverkaveling tussen Wognum en Medemblik.
In de 15e eeuw was de visvangst de grootste bron van inkomsten. Wognum profiteerde in 17e eeuw ook sterk van de scheepvaart van de nabijgelegen stad Hoorn. Ondanks dat in de 19e eeuw Wognum een typisch agrarische gemeente was geworden werd bij het ontstaan van de fusiegemeente Wognum in 1979 de drie baarzen in het gemeentewapen overgenomen van de daarin opgaande gemeente Nibbixwoud, die net als Wognum in 19e eeuw een agrarisch karakter had gekregen.
Bij zowel Wognum en als Nibbixwoud staan duizenden fruitbomen. De fruitteelt was een belangrijk onderdeel van de agrarische sector. De bewoning van Wognum is een combinatie van agrarische panden en meer stedelijke bebouwing in het centrum.
Bestuurlijke geschiedenis.
Wognum is van oudsher een van de bannen van het West-Friese ambacht Drechterland. In 1414 werden aan Wognum, samen met de bannen Nibbixwoud, Hauwert en Wadway, stadsrechten verleend. Lang heeft deze "stede Wognum" niet zelfstandig bestaan: in 1426 werden haar de stadsrechten alweer ontnomen, waarschijnlijk als 'straf' vanwege de keuze van het 'verkeerde' kamp in de Hoekse en Kabeljauwse twisten. De stede Wognum werd onder de hoge jurisdictie van Hoorn gebracht en heeft, in tegenstelling tot veel van de andere gestrafte West-Friese 'plattelandssteden', haar rechten niet meer volledig teruggekregen. Zij kwam, integendeel, steeds verder onder de invloed van Hoorn te staan. Pas aan het einde van het ancien régime (1795, het begin van de Franse tijd in Nederland) verkreeg Wognum weer een mate van zelfstandigheid, aanvankelijk als de stede Berkhout en Wognum c.a., later de stede Wognum c.a. Dit was van korte duur: in 1803 verkreeg Hoorn weer de hoge jurisdictie, tot 1811. In dat jaar vond een grote bestuurlijke en gerechtelijke hervorming plaats. De oude steden en de meeste van hun rechten werden vervallen verklaard, en er werden gemeenten ingevoerd. De hoge jurisdictie werd aan de steden ontnomen en aan van de steden onafhankelijke rechtbanken en gerechtshoven toegekend.
De gemeente Wognum die in 1811 werd ingesteld, omvatte ruwweg de oude banne Wognum. Al een jaar later kwam daar de gemeente Wadway bij. Het grondgebied van deze gemeente bleef daarna vrijwel onveranderd tot 1979. In dat jaar fuseerde zij met de toenmalige gemeente Nibbixwoud, die Nibbixwoud en Hauwert omvatte. Hauwert kwam echter bij de gemeente Noorder-Koggenland. De nieuwe gemeente Wognum werd opgeheven op 1 januari 2007, en haar grondgebied kwam in zijn geheel bij de nieuwe gemeente Medemblik die per 1 januari 2011 werd uitgebreid met de voormalige gemeentes Wervershoof en Andijk, waarmee de gemeente Medemblik nu qua oppervlak de grootste is in West-Friesland.
Cultuur en sport.
De handbalvereniging Westfriesland SEW komt eigenlijk uit Nibbixwoud maar de zaalwedstrijden worden gespeeld in Wognum, in de nieuwe internationale Westfrieslandhal. SEW is bekend vanwege het damesteam, dat op het hoogste niveau speelt. In Nederland werd het damesteam al meerdere malen landskampioen in de eredivisie. Hierdoor speelt het team ook internationaal. Verder is er ook nog de sportvereniging Spartanen met handbal- en voetbalvelden.
Het bekendste zangkoor was het Jacob Kwastkoor, een gemengd koor dat meestal 'De Wognummers' werd genoemd. Het koor kreeg bekendheid in de periode dat het gedirigeerd werd door Willem Saal. Het deed zo'n zestig uitvoeringen per jaar. Het koor trad vanaf 1909 ook op in het buitenland. Inmiddels bestaat dit koor niet meer, maar zijn er diverse andere koren.
Elk jaar wordt op de vrijdag na Hemelvaartsdag een kortebaandraverij verreden op de Kerkstraat. Vanaf de donderdag van Hemelvaart tot en met de zondag daarop vindt ook jaarlijks de Wognumse kermis plaats.
Varia.
Wognum is in het begin van de 21e eeuw bekend geworden door de voormalige DSB Bank van Dirk Scheringa, deze was in Wognum gevestigd en ging in 2009 failliet. Het voormalige bankgebouw is per 1 januari 2011 in gebruik genomen als het nieuwe gemeentehuis van de gemeente Medemblik.

</doc>
<doc id="21940" url="https://nl.wikipedia.org/wiki?curid=21940" title="Wormerland">
Wormerland

Wormerland () is een gemeente in de Zaanstreek in de Nederlandse provincie Noord-Holland. De gemeente Wormerland ontstond in 1991 door de samenvoeging van de gemeenten Jisp, Wijdewormer en Wormer.
De gemeente telde inwoners op (bron: CBS) en heeft een oppervlakte van 45,14 km² (waarvan 6,51 km² water).
Plaatsen binnen de gemeente.
Dorpen/Gehucht:
Buurtschappen:
Topografie.
"Topografische gemeentekaart van Wormerland, per september 2022"
Zetelverdeling gemeenteraad.
Samenstelling van de Wormerlandse gemeenteraad vanaf 1990:
OVER-gemeenten.
De gemeente Wormerland werkt op ambtelijk niveau samen met de gemeente Oostzaan. Door het samenvoegen van de ambtelijke organisaties willen de gemeenten een structurele oplossing bieden voor de uitdagingen van kleine gemeenten. De gemeenten blijven bestuurlijk zelfstandig.
Monumenten.
In de gemeente zijn er een aantal rijksmonumenten, oorlogsmonumenten, gemeentelijke en provinciale monumenten, zie:
Kunst in de openbare ruimte.
In de gemeente Wormerland zijn diverse beelden, sculpturen en objecten geplaatst in de openbare ruimte, zie:

</doc>
<doc id="21941" url="https://nl.wikipedia.org/wiki?curid=21941" title="Zandvoort">
Zandvoort

Zandvoort () is een badplaats en gemeente in de Nederlandse provincie Noord-Holland. De gemeente telt inwoners (, bron: CBS) en heeft een oppervlakte van 33,82 km².
De plaats leeft van het toerisme en is ook bekend van een Formule 1-racecircuit, het CM.com Circuit Zandvoort. Het station Zandvoort aan Zee is het eindpunt van de spoorlijn van Amsterdam via Haarlem. Tot de gemeente behoort ook een deel van het dorp Bentveld.
Per 1 januari 2018 zijn de gemeenten Zandvoort en Haarlem een ambtelijke fusie aangegaan.
Geschiedenis.
Zandvoort was al in 1100 bekend en heette toen "Sandevoerde"; een samenstelling van zand en voorde. De naam Zandvoort heeft dezelfde etymologische oorsprong als het Noorse "Sandefjord." Tot 1722 was het gebied in handen van de heren van Brederode. Eeuwenlang leefde het dorp van de visvangst, maar in de 19e eeuw ontstonden er andere bronnen van bestaan. In het Verenigd Koninkrijk kwam het zeebaden op, en de Zandvoortse arts dr. Mezger introduceerde dit gebruik in Zandvoort. In 1828 werd het Groot Badhuis in gebruik genomen.
Verbindingen per spoor en tram.
In 1881 werd het eerste station Zandvoort geopend als eindpunt van de spoorlijn uit Haarlem. Bij de opening van de spoorweg in 1881 lag het station noordelijker nabij het toenmalige Kurhaus. Om het afgelegen station Bad te verbinden met het dorp werd een experimentele elektrische tramlijn naar Kostverloren aangelegd. In 1882 was elektrische tractie op spoor helemaal nieuw en in Zandvoort was er de tweede elektrische tramlijn in de wereld, na de demonstratie bij een expositie in Berlijn. De primitieve stroomvoorziening vond plaats via de rails net als bij een modelbaan. Dit experiment was geen succes en de lijn werd spoedig verbouwd tot een meer betrouwbare paardentram tussen de Passage en het Badhuis.
Eens per week kwam daar ook een internationale trein binnen uit Bazel, die tal van bemiddelde en bekende buitenlanders naar Zandvoort bracht. Onder hen was Elisabeth van Oostenrijk-Hongarije in 1884 en 1885. Ter herdenking aan haar bezoeken werd op 28 augustus 2004 een borstbeeld van haar onthuld.
Omdat het bestaande station ver van het oude dorp lag werd de halte Zandvoort Dorp gebouwd, die in 1889 werd geopend. De nog bestaande Haltestraat in het dorp is hiernaar vernoemd.
In 1908 werd het nieuwe, nog bestaande, kopstation geopend, dat dichter bij het dorp ligt. De paardentram werd in 1908 opgeheven daar deze nu geen nut meer had. De spoorlijn werd in 1935 geëlektrificeerd.
In 1899 werd een elektrische tramverbinding geopend met Haarlem (in 1904 uitgebreid tot Amsterdam), wat het volkse badtoerisme flink bevorderde en het voorname karakter van Zandvoort wegnam. De tramlijn Amsterdam - Zandvoort van de ESM, later de Blauwe Tram van de NZH, maakte op 31 augustus 1957 zijn laatste rit en werd vervangen door buslijn 80 (tegenwoordig Connexxion).
Door de opkomst van het massatoerisme en de snelle treinverbinding nam het percentage vreemdelingen toe en raakten het Zandvoorts dialect en andere lokale cultuuruitingen langzaamaan in de marge.
Voor, tijdens en na de oorlog.
Tijdens de jaren 1930 had Zandvoort het hoogste percentage NSB'ers van Nederland. De Tweede Wereldoorlog richtte in Zandvoort veel schade aan. Op 23 mei 1942 werd de toegang tot het strand verboden. Enkele maanden later moest vrijwel geheel Zandvoort worden ontruimd. Alle bebouwing vlak langs de kust, inclusief badhuizen, hotels, de watertoren en de boulevard werden gesloopt voor de aanleg van de Duitse Atlantikwall. Nog altijd zijn in het gebied tientallen bunkers aanwezig.
Na de oorlog werden veel nieuwe woningen gebouwd en nam het toerisme sterk toe. Bijna de helft van het aantal arbeidsplaatsen in Zandvoort hield na 1960 verband met het toerisme. Er verrezen nieuwe hotels en een nieuwe watertoren. Tussen 1969 en 1988 bevond zich aan de boulevard een Dolfirama.
Circuit van Zandvoort.
In 1948 werd het circuit van Zandvoort aangelegd. Hierbij werd gebruik gemaakt van puin van in de oorlog gesloopte huizen. Van 1952 tot 1985 vonden hier Formule 1-races plaats, maar de provincie Noord-Holland heeft later geweigerd hier langer een vergunning voor te geven vanwege de geluidsoverlast voor de wijde omgeving. In 2019 werd na 35 jaar opnieuw een contract getekend voor Formule 1-races vanaf 2020. In 2020 zou de Dutch Grand Prix plaatsvinden op een volledig vernieuwd circuit. Wegens de uitbraak van het coronavirus ging dit niet door en werd de eerste Formule 1-race op het nieuwe circuit pas in september 2021 gereden.
Toerisme.
Langs de hele kust bij Zandvoort is er een zandstrand dat zich naar het noorden uitstrekt tot IJmuiden, en naar het zuiden tot Katwijk aan Zee.
Langs de boulevards zijn op het strand strandpaviljoens die veel dagjesmensen trekken. Bekende gelegenheden zijn Beach Club Tien, Mango's, De Haven, Club Nautique en Vooges. De meeste zijn familiebedrijven. Behalve vijf op betonnen palen gebouwde worden ze vanaf 1 februari geplaatst en open voor het publiek. Voor 1 november moeten de opbouwpaviljoens weer verwijderd zijn.
Op 2,5 kilometer ten zuiden van het station begint bij paal 68 het naaktstrand, dat zich uitstrekt tot paal 70. Hier bevinden zich nog vijf paviljoens. Aan dit lange strand is er ook genoeg ruimte voor activiteiten waarbij men vaak niet naakt is, zoals golf- en kitesurfen, festivals en bedrijfsuitjes.
Aan de grens met de gemeente Noordwijk, is tussen strandpaal 70 en 73 in 2019 een drie kilometer lang strandreservaat geopend met de naam Noordvoort. Het is gelegen ter hoogte van het Natura 2000 gebied Amsterdamse Waterleidingduinen. Bezoekers worden hier met een wandelpad over de zeereep geleid. Daarnaast zijn de duinnatuurgebieden.
In 2024 heeft de Gemeenteraad van Zandvoort een 'Toeristische Visie 2040' vastgesteld. Deze visie draagt de naam: 'Zandvoort: Gastvrij, sportief en jaarrond aantrekkelijk'.
Monumenten en bezienswaardigheden.
In de gemeente zijn rijksmonumenten, gemeentelijke monumenten en oorlogsmonumenten, zie:
Langs de Haarlemmerstraat en Kostverlorenstraat staan nog een aantal monumentale woonhuizen vakantievilla's uit omstreeks 1900, waarvan er diverse op de monumentenlijst staan.
In de Swaluëstraat is het Zandvoorts Museum gevestigd.
Kunst in de openbare ruimte.
In de gemeente Zandvoort zijn diverse beelden, sculpturen en objecten geplaatst in de openbare ruimte, zie:
Onderwijs.
In Zandvoort zijn zes basisscholen en twee scholen voor voortgezet onderwijs.
Bestuur.
Sinds 19 september 2019 is David Moolenburgh (CDA) burgemeester van Zandvoort. Hij volgde de VVD'er Niek Meijer op die het mandaat van 2007 tot 2019 hield.
Na de gemeenteraadsverkiezingen van maart 2022 kwam het in juni tot een bestuurscoalitie van Jong Zandvoort, CDA, OPZ en VVD. Naast burgemeester Moolenburgh (CDA) zetelen in het college van burgemeester en wethouders Martijn Hendriks (Jong Zandvoort), Gert-Jan Bluijs (CDA), Peter Kramer (OPZ) en Lars Carree (VVD). Kramer trad in februari 2023, na 8 maanden, terug als wethouder door stroeve samenwerking met zijn ambtenarij. OPZ ging op zoek naar een vervanger en kon in april Jan-Jaap de Kloet presenteren als nieuwe wethouder. 
De gemeenteraad van Zandvoort bestaat uit 17 zetels. Hieronder de behaalde zetels per partij bij de gemeenteraadsverkiezingen sinds 1994:
Telecommunicatie.
In Zandvoort komt de onderzeekabel voor datacommunicatie Circe North vanuit het Engelse Lowestoft Nederland binnen en de kabel Concerto verbindt Nederland met België (Zeebrugge) en het Verenigd Koninkrijk (Sizewell en Thorpeness). De kabel Circe North, met een lengte van 203 kilometer, is eigendom van VTL Wavenet df (eigendom van het Ierse bedrijf Digiweb) en euNetworks. De kabel Concerto, met een totale lengte van 550 kilometer, is eigendom van Interoute.
Walk of fame.
Zandvoort heeft sinds 2010 22 tegels met bekende artiesten, zangers, kunstenaars, etc. die iets met Zandvoort te maken hebben.De volgende personen hebben een tegel (op alfabetische volgorde):
Bevolkingsontwikkeling.
Het inwoneraantal van Zandvoort ontwikkelde zich als volgt:

</doc>
<doc id="21942" url="https://nl.wikipedia.org/wiki?curid=21942" title="Zeevang">
Zeevang

Zeevang () is een streek en was tussen 1970 en 2015 een gemeente in de Nederlandse provincie Noord-Holland. De gemeente telde 6.269 inwoners (31 maart 2015, bron: CBS) en had een oppervlakte van 54,34 km² (waarvan 16,66 km² water). De gemeente Zeevang maakte deel uit van de plusregio Stadsregio Amsterdam en de Metropoolregio Amsterdam. De streek wordt ook wel onder de regio Waterland gerekend, al behoort ze er van oorsprong niet bij.
Polder Zeevang is een Natura 2000-natuurgebied in de streek.
Geschiedenis.
De gemeente Zeevang ontstond in 1970 na opheffing van de oude gemeenten Beets, Kwadijk, Middelie, Oosthuizen en Warder.
De gemeenten Zeevang en Edam-Volendam startten in oktober 2013 de procedure om te komen tot een fusie per 1 januari 2016. In 2012 werd door de gemeente Zeevang een officieel verzoek ingediend bij Edam-Volendam om te komen tot een fusie, waarmee de buurgemeente in mei 2013 instemde. Op 18 november 2015 werden, in verband met deze fusie, herindelingsverkiezingen gehouden.
Per 1 januari 2016 is de gemeente Zeevang bij Edam-Volendam gevoegd.
Plaatsen binnen de voormalige gemeente.
Dorpen/Gehuchten:
Buurtschappen:
Topografie.
"Topografische gemeentekaart van Zeevang, per juni 2015"
Zetelverdeling gemeenteraad.
Samenstelling van de Zeevangse gemeenteraad vanaf 1982:

</doc>
<doc id="21943" url="https://nl.wikipedia.org/wiki?curid=21943" title="Zijpe (gemeente)">
Zijpe (gemeente)

Zijpe () is een voormalige gemeente in de kop van de Nederlandse provincie Noord-Holland. Sinds 1 januari 2013 is het samen met Schagen en Harenkarspel opgegaan in de nieuwe gemeente Schagen. De gemeente telde 11.568 inwoners (1 februari 2012, bron: CBS) en had een oppervlakte van 116,34 km² (waarvan 2,17 km² water). Het gemeentehuis was gevestigd in Schagerbrug.
Ontstaan Zijpe en de gemeente.
De huidige Zijpe- en Hazepolder werd in 1597 definitief ingepolderd, daarvoor was het een paar eeuwen lang een stroomgat, genaamd de Sìpe. De polder was de basis voor de uiteindelijke gemeente Zijpe. Deze was echter in eerste instantie iets kleiner dan de uiteindelijke gemeente. Het dorp Petten was tot 1929 een zelfstandige gemeente, daarna ging het op in de gemeente Zijpe. En de gemeente Callantsoog, die gevormd werd door Callantsoog, Abbestede en Groote Keeten, was tot en met 1989 een zelfstandige gemeente, daarna voegde het zich bij gemeente Zijpe. Tot 1 augustus 1870 was ook de eerder drooggelegde Anna Paulownapolder onderdeel van de gemeente Zijpe, maar deze werd daarna een zelfstandige gemeente.
Politiek.
Het laatste college van burgemeester en wethouders van Zijpe bestond uit:
De gemeenteraad telde 15 zetels en bestond uit:
Plaatsen binnen de gemeente.
Plaatsen die binnen de voormalige gemeente Zijpe lagen.
Dorpen/Gehuchten:
Buurtschappen:

</doc>
<doc id="21944" url="https://nl.wikipedia.org/wiki?curid=21944" title="Treinstation">
Treinstation



</doc>
<doc id="21955" url="https://nl.wikipedia.org/wiki?curid=21955" title="Boormachine">
Boormachine

Een boormachine is een machine om – veelal ronde – gaten in materialen te maken. Een ronddraaiende beitel, de boor, werkt materiaal weg waardoor in het materiaal een gat ontstaat.
Een boormachine kan zo eenvoudig zijn als een handboor of zo gecompliceerd als een aangedreven boormachine, pneumatisch, hydraulisch, elektrisch of door middel van een verbrandingsmotor. Over het algemeen worden spiraalboren gebruikt om de gaten te boren. De spiralen dienen dan voor de afvoer van het verpulverde of verspaande materiaal. Uitzonderingen komen echter ook voor. Zo is een boor om de aardkorst te doorboren meestal voorzien van een driehoekige roterende boorkop waarbij de afvoer van het pulver door het inwendige van de boor plaatsvindt.
De meeste handboormachines zijn van een klopfunctie voorzien, om efficiënter door baksteen of beton te boren. De boor wordt dan krachtig heen-en-weer bewogen in de lengte van de boor. Door deze 'hamerslag' wordt het materiaal verpulverd, terwijl de roterende beweging deze afvoert. Zulke machines worden nog onderverdeeld in klopboormachines en boorhamers.
Handboormachines worden vaak multifunctioneel uitgevoerd, zodat ze ook dienst kunnen doen als schroefboormachine, slijpmachine, drilboor enzovoort.
Kenmerken.
Aandrijving.
Voor een handboormachine is dit bijna steeds elektriciteit, ofwel rechtstreeks van het net, ofwel van een herlaadbare accu. De vereiste netspanning (V) wordt dan vermeld.
Industriële toestellen worden soms pneumatisch aangedreven, of door een brandstofmotor.
Boorhouder.
De boorhouder bepaalt hoe de boor wordt vastgeklemd, en aldus welk type boor gebruikt kan worden. De meest courante zijn:
De eerste twee worden meestal gebruikt bij normale (klop)boormachines en accuboormachines. SDS wordt meestal toegepast bij zwaardere boormachines zoals boorhamers.
Vermogen, opgenomen vermogen.
Het vermogen (P) dat bij commerciële machines vermeld wordt, is steeds het 'opgenomen vermogen'; dat wil zeggen het vermogen dat verbruikt wordt. Dit is in de eerste plaats belangrijk om vereiste stroom te kunnen berekenen. Om de prestatie van de machines te beoordelen moet men echter kijken naar het afgegeven vermogen.
Afgegeven vermogen.
Dit is het vermogen (P) dat de machine kan leveren, en bepaalt in grote mate het prestatievermogen van de machine.
Toerental.
Het toerental is de snelheid waarmee de boor draait, en wordt gewoonlijk uitgedrukt in aantal omwentelingen per minuut (tpm of rpm). Dit gegeven is vooral belangrijk voor verspanende bewerkingen, zoals boren in hout, plastiek of metaal. Bij professionele handboormachines is bijna altijd een traploos regelbaar bereik gegeven. Een precieze regeling is vaak moeilijk, maar is nochtans belangrijk voor de levensduur van de boor en de kwaliteit van de bewerking.
Koppel.
Het koppel (Nm) is de kracht waarmee de boor ronddraait. Het wordt minder vaak vermeld. Het is zeer belangrijk voor verspanende bewerkingen: een hoger koppel laat toe boren met een grotere diameter te gebruiken, of door harder materiaal te boren. Let wel: het effectief geleverde koppel kan afhankelijk zijn van het toerental. Machines met een hoog koppel geven ook meer kans op kwetsuren als de boor blokkeert, en kunnen beter van een beveiliging zijn voorzien.
Capaciteit.
Dit is voor de gebruiker een ruwe indicator welke de maximale boordiameter is, en wordt voor verschillende materialen gegeven (typisch hout, metaal en beton), in mm.
Slagkracht/Joule.
De slagkracht wordt enkel vermeld voor boorhamers, en stelt de arbeid (W) voor die de hamerfunctie kan leveren. Een hogere slagkracht zal het boren door steen/beton vlotter doen verlopen. Een eenheid van arbeid is de joule (J).
Geschiedenis.
Boren in hout.
Een mechanische houtboor bestaat al heel lang. Door een boor of een beitel in een handboor of booromslag te plaatsen, kan door een ronddraaiende beweging een gat geboord worden. De beitels hebben aan het uiteinde een punt, zodat het middelpunt niet verschuift tijdens het boren. Zie ook: Handboor, Booromslag en Houtbewerking.
Boren in steen.
In het verleden gebruikte men voor het maken van een gat in de muur, een soort metalen beitel met een verwijderbare hardstalen stift, die op het uiteinde voorzien is van een geslepen driehoekige punt. Door er met een hamer op te slaan, waarbij de beitel tijdens het slaan steeds een weinig wordt gedraaid, kunnen gaten worden gemaakt. De afgebeelde beitels zijn rawlplugbeitels.

</doc>
<doc id="21956" url="https://nl.wikipedia.org/wiki?curid=21956" title="Geschiedenis van Israël">
Geschiedenis van Israël

De staat Israël, niet te verwarren met het Koninkrijk Israël (930-722 v.Chr.), werd in 1948 na de Tweede Wereldoorlog gesticht. Na de oprichting van de Zionistische Wereldorganisatie eind 19de eeuw en met name nadat de Britten het mandaat over Palestina hadden verkregen, emigreerden steeds meer mensen van Joodse afkomst vanuit allerlei landen naar Palestina. De grootste zionistische immigratiegolf vond plaats in 1949, na het uitroepen van de zelfstandige Joodse staat Israël. Eind april 2020 woonde 47% van alle Joden in de wereld in Israël, van wie 43% zichzelf als seculier beschouwt. Onder religieuze joden neemt het percentage ultra-orthodoxen langzamerhand toe door hun naar verhouding hogere geboortecijfer. Zo'n 21% van de Israëlische bevolking is Arabisch; dit zijn onder meer moslims, christenen, druzen en bedoeïenen.
Voorgeschiedenis.
In de 19e eeuw ontstond onder seculiere Joden van Oost-Europa het zionisme, wat een antwoord was op de voortdurende antisemitische vervolgingen waaraan Joden in Europa blootstonden. Het zionisme was sterk geïnspireerd door etnisch nationalisme en de romantiek, stromingen die gedurende de 19e eeuw in zwang waren. De ontwikkelingen begin 20ste eeuw in landen in Oost-Europa, waaronder de Russische Revolutie, het uitbreken van de Russische Burgeroorlog en de gebeurtenissen die leidden tot de Eerste Wereldoorlog, gaven voeding aan deze ideologie. Als locatie voor dit zionistische project werd na andere overwegingen gekozen voor de regio Palestina, aangezien men dit zag als de geboortestreek van het jodendom.
Tijdens de Eerste Wereldoorlog, in 1916, werd tussen westerse landen het Sykes-Picotverdrag overeengekomen waarin door westerse landen afspraken werden gemaakt over de verdeling van het Midden-Oosten wanneer het Ottomaanse Rijk zou zijn verslagen. In de Balfour-verklaring in 1917 zegde het Verenigd Koninkrijk steun toe bij het tot stand brengen van een tehuis voor Joden in Palestina, wat in het Mandaatgebied Palestina zou worden gerealiseerd. Vanwege de Russische Revolutie en de opkomst van het nationaalsocialisme in Duitsland vertrokken vele Joden uit Europa naar het Palestijnse Mandaatgebied, maar velen ook naar de Verenigde Staten.
In 1947 werd door de VN een Verdelingsplan voor het Mandaatgebied opgesteld. Ondanks het feit dat daarover tussen de zionistische en Arabische leiders geen overeenkomst was bereikt, werd door de zionistische leiders eenzijdig de staat Israël uitgeroepen, waarna de Arabisch-Israëlische Oorlog van 1948 uitbrak.
Israëlische onafhankelijkheidsverklaring 14 mei 1948.
Op 15 mei 1948 liep het Britse mandaat voor Palestina af. In anticipatie hierop riep het Jewish Agency een dag eerder de staat Israël uit. De Amerikaanse president Truman erkende Israël binnen een half uur; de formele erkenning zou tot 1949 op zich laten wachten. De Sovjet-Unie en vrijwel al haar satellietstaten alsook Zuid-Afrika en Ierland erkenden Israël vrijwel meteen. Tsjecho-Slowakije had in april 1948 grootscheeps wapens aan de zionistische troepen geleverd die de komende strijd tussen Joden en Arabieren in het voormalige Mandaatgebied Palestina mede zouden beslissen.
Pan-Arabische invasie 15 mei 1948 en daaropvolgende oorlog.
Direct na beëindiging van het Britse mandaat vielen 23.500 soldaten uit vijf Arabische landen (Egypte met onder meer Gamal Abdel Nasser als officier, Jordanië, Irak, Syrië en Libanon met vrijwilligers uit Soedan) de nieuwe staat aan.
De Arabisch-Israëlische Oorlog van 1948 (door Israël ook wel Onafhankelijkheidsoorlog genoemd) werd een feit. Israël had weliswaar nog geen officieel leger − het Israëlisch defensieleger (IDF) werd pas na deze oorlog opgericht − maar beschikte over bewapende milities, zoals de Hagana, Lechi, Etzel en de Palmach. Tussen 1947 en 1949 waren wapens uit Europa gesmokkeld (Operation Balak) en in 1948 kreeg Israël grote wapenleveranties uit Tsjecho-Slowakije. De tanks die Israël weet te gebruiken zijn buitgemaakt op de Arabieren. De Arabische landen zijn goed bewapend met zwaar materieel afkomstig uit Duitsland, Frankrijk en het Verenigd Koninkrijk.
De oorlogsdoelen van Israël waren: 1. overleven 2. zo ruim mogelijke veilige grenzen 3. zo min mogelijk Palestijnen binnen de grenzen, om politieke en militaire redenen (democratie met Joods overwicht, geen vijfde colonne binnen de grenzen). In de praktijk bleek het van lokale Israëlische commandanten af te hangen, of Palestijnsen mochten blijven (Morris, "1948"). Sommige Palestijnse Arabieren, Druzen, streden aan de zijde van de Israëli's. De oorlogsdoelen van de Arabische legers, die niet onderling samenwerkten, waren 1. vernietiging van de staat Israël 2. verdrijving van de Israëli's (Morris, "1948").
De oorlog bestond uit verschillende periodes van strijd, onderbroken door staakt-het-vuren bevolen door de Verenigde Naties:
Israël had gewonnen, ongeveer 4500 soldaten en 1500 burgers verloren het leven (1% van haar bevolking). De Arabische legers waren vooral teruggeslagen en Israël veroverde ruim 500 van de 800 Palestijnse dorpen en steden die daarna met de grond gelijk gemaakt werden. De oorlog en hun verdrijving wordt door Palestijnen omschreven als de Al-Nakba (de Ramp).
In 1949 werden wapenstilstanden (geen vredesakkoorden) afgesloten tussen enerzijds Israël en anderzijds de Arabische landen, uitgezonderd Irak, dat formeel nog steeds op voet van oorlog verkeert met Israël. Staatshoofden die later vrede probeerden te sluiten - koning Abdullah van Jordanië en Anwar Sadat van Egypte - werden vermoord.
Israël had aan het eind van de oorlog Palestijns grondgebied in handen dat 22% groter was dan wat oorspronkelijk door de VN aan een Joodse staat zou worden toegekend. Zevenhonderdduizend Palestijnen waren voor en tijdens de oorlog verdreven of gevlucht naar onder meer de Westelijke Jordaanoever, Gazastrook, Jordanië en Libanon, waar zij in vluchtelingenkampen terechtkwamen. Israël bood aan slechts een (klein) deel van de vluchtelingen terug te nemen. Inmiddels vormen de gebleven Palestijnen zo'n 20% van de Israëlische bevolking (Morris, "1948", Pappe: "A history of modern Palestine"). De meerderheid van de burgers van Jordanië is van Palestijnse afkomst.
Uit veel landen in het Midden-Oosten migreerden, dan wel vluchtten vijf- tot zeshonderdduizend Joden naar Israël, enerzijds door de dreigende toespraken van onder andere Egyptische en Iraakse leiders en pogroms, anderzijds vanwege verdrijving en etnische zuiveringen op Joden in deze landen.
Op 11 december 1948 werd door de Algemene Vergadering van de Verenigde Naties resolutie 194 aangenomen waarin onder meer bepaald wordt dat de Palestijnse vluchtelingen die "in vrede met hun buren willen leven" het recht hebben om terug te keren naar hun huizen (Artikel 11). De terugkeer van de verdreven Palestijnen is echter door Israël in 1950 bij wet verhinderd.
Lid van de Verenigde Naties.
Op 11 mei 1949 verleende de Algemene Vergadering van de Verenigde Naties met resolutie 273 het lidmaatschap van de VN aan Israël als 59ste lidstaat. Daarbij accepteerde Israël de verplichtingen zoals die beschreven staan in het Handvest van de Verenigde Naties, met inachtneming van de implementatie van de resoluties 181 en 194. Bij de stemming hierover stemden 37 (westerse) staten voor, 12 (islamitische) staten tegen en 9 staten onthielden zich van stemming, waaronder Groot-Brittannië. Van 14 mei 1948 tot 11 mei 1949 werd Israël door 54 landen (voornamelijk niet-islamitische landen) erkend, waaronder 45 leden van de Verenigde Naties. Turkije erkende Israël in maart 1949. Nederland erkende Israël "de facto" in mei 1949, maar "de jure" pas in januari 1950.
Wetgeving.
In 1950 nam het Israëlische parlement, de Knesset, de Wet op de Terugkeer aan dat alle Joden, van waar ook ter wereld, het recht verschaft zich in Israël te vestigen. Dit maakte grootschalige immigratie van Joden uit Azië en Afrika mogelijk.
In hetzelfde jaar 1950 nam de Knesset de eerste van een reeks wetten aan die gaan over eigendom van afwezige eigenaren (WEAE). Internationaal bekend onder hun Engelse naam: Absentee's Property Law. Tijdens de Arabisch-Israëlische oorlog waren veel oorspronkelijke - Palestijnse - bewoners van het land verdreven en gevlucht; 531 van hun dorpen waren verwoest en 11 van hun wijken in steden waren ontvolkt.
In deze wetten eigende de Staat Israël zich juridisch hun eigendom toe. De eerste wet van 1950 is WEAE 5710, gevolgd in 1953 door de "Landverwervingswet 5713", de WEAE 5718 in 1958, de WEAE 5725 (van 1965), WEAE 5727 (1967) en WEAE 5733 (1973).
Deze eigendommen kwamen ten goede aan de vele joodse immigranten en aan instellingen als bv. het Joods Nationaal Fonds.
In 1952 werd de Wet op het staatsburgerschap aangenomen. Een Israëli – Jood of Palestijn – heeft niet de Israëlische nationaliteit (die bestaat niet),maar is Israëlisch staatsburger. Door deze wet werden alle Palestijnse inwoners van de staat Israël, die niet gevlucht of verdreven waren, Israëlisch staatsburger (Wat niet wegnam dat zij tot in 1966 onder militair bestuur zouden leven).
Suez-crisis 1956.
In 1956 breekt als gevolg van de Egyptische nationalisatie van het Suezkanaal de Suezcrisis uit hetgeen leidt tot een oorlog tussen Frankrijk, Groot-Brittannië en Israël enerzijds en Egypte anderzijds. Israël doet vooral mee omdat het politiek geïsoleerd is en op deze manier meer politieke en militaire steun hoopt te krijgen. Het land heeft bijvoorbeeld grote moeite om aan wapens te komen. Israël verovert in deze oorlog de Sinaï om zodoende de scheepvaart door het Suezkanaal naar de havenstad Eilat weer mogelijk te maken. Bij de wapenstilstand van 1957 bedingt Israël vrije doorvaart door het kanaal en de stationering van een VN-troepenmacht in de Gazastrook. Het Israëlische leger trekt zich terug uit de Sinaï en de Gazastrook. In 1964 wordt de Palestijnse Bevrijdingsorganisatie (PLO) opgericht. Het doel van de PLO is de vernietiging van de staat Israël en de vestiging van een Palestijnse staat in diens plaats. De internationale terreur tegen Israël en Joodse belangen buiten Israël intensiveert. Ook de internationale isolatie van de Joodse staat neemt toe, in bijvoorbeeld de VN waar Arabische landen en andere derdewereldlanden een machtsblok vormen en de Sovjet-Unie, die zich tijdens de Koude Oorlog van Israël, een Amerikaanse bondgenoot, afkeert.
Zesdaagse Oorlog 1967.
Blokkade en troepenopbouw.
In 1967 zoekt, en krijgt, de Egyptische president Gamal Abdel Nasser steun in de Arabische wereld voor zijn plannen om het Suezkanaal en de Golf van Akaba (Golf van Eilat) voor Israëlische scheepvaart te blokkeren. De blokkade, een daad van oorlog volgens internationaal recht, wordt door Israël als bedreigend ervaren. Nasser dwingt tevens de VN-vredestroepen, die sinds de Suezcrisis van 1956 op Egyptisch grondgebied in de Sinaï aanwezig waren om de partijen uit elkaar te houden, te vertrekken. Tevens vindt er een grote troepenopbouw plaats aan de Israëlische grens in Egypte, Jordanië en Syrië om Israël wederom binnen te vallen.
Oorlog.
In Israël bestaat de vrees voor een nieuwe Arabische invasie. Om deze voor te zijn gaat Israël op 5 juni 1967 over tot wat het beschouwt als een preventieve aanval ("pre-emptive strike") op Egypte en Syrië. Wat meespeelt bij deze beslissing is dat Israël zeer klein is en weinig ruimte heeft om terug te trekken alsmede de vrees dat een succesvolle Arabische invasie het einde van het land en de Joodse inwoners zou kunnen betekenen. De Zesdaagse Oorlog is een feit. Onder leiding van opperbevelhebber Yitzchak Rabin verovert het Israëlische leger in zes dagen de Sinaï, de Gazastrook en de Hoogten van Golan.
In een verrassingsaanval vroeg in de ochtend van 5 juni 1967 vernietigen Israëlische gevechtsvliegtuigen vrijwel de gehele Egyptische luchtmacht op de grond. Ook de luchtmacht van Syrië en Jordanië wordt grotendeels uitgeschakeld. Duizenden tanks worden buitgemaakt en hun bemanningen gevangengenomen. Israël doet een beroep op Jordanië om zich niet in de strijd te mengen, maar Jordanië heeft op 30 mei een defensieverdrag met Egypte gesloten en gaat aan de zijde van Egypte en Syrië aan de oorlog deelnemen. Israël neemt vervolgens de Westelijke Jordaanoever en Oost-Jeruzalem in. Na een felle strijd wordt de Oude Stad van Jeruzalem door Israël veroverd en ingelijfd. Aan het slot van de oorlog worden de strategisch belangrijke Golanhoogten onder grote verliezen maar gesteund door de inlichtingen van de Israëlische spion Eli Cohen ingenomen.
Na zes dagen van vijandelijkheden komt het tot een staakt-het-vuren. De Veiligheidsraad van de VN neemt in november resolutie 242 aan die oproept tot Israëlische terugtrekking uit bezette gebieden in ruil voor Arabische erkenning van Israël achter veilige grenzen.
Afloop.
Op 1 september 1967 komen de leiders der Arabische landen samen in de Conferentie van Khartoum om hun militaire nederlaag en de nieuwe situatie te bespreken en besluiten tot een driewerf 'nee': géén erkenning van Israël, géén onderhandelingen met Israël, géén vrede met Israël. De Veiligheidsraad van de Verenigde Naties vaardigt op 22 november 1967 resolutie 242 uit, waarin hij van Israël eist dat het zich terugtrekt uit 'de' in de Zesdaagse Oorlog bezette gebieden in de Franse versie, en uit in de Zesdaagse Oorlog bezette gebieden (zonder 'de') in de Engelse versie; en van alle partijen eist dat zij elkaar zullen erkennen en elkaars soevereiniteit zullen respecteren.
In 1968 worden 6000 Egyptische krijgsgevangenen in het geheim uitgewisseld tegen één Duits-Israëlische spion, Wolfgang Lotz.
Sociale gevolgen.
Door de inname van de Westelijke Jordaanoever kwamen ca. een miljoen Palestijnen onder Israëlische controle te wonen, hetgeen spanningen in de Israëlische samenleving veroorzaakte. In het publieke debat betoogden Moshe Dayan, Israël Galili en anderen dat de Palestijnen geïntegreerd moesten worden; Pinhas Sapir en anderen pleitten juist voor totale segregatie. Uiteindelijk won het kamp-Dayan de steun van de regering-Meir.
De Palestijnen werden in Israël ingezet als goedkope arbeidskrachten. Hun lonen stegen vergeleken met de eerdere situatie, maar bleven achter die bij van Israëlische arbeiders. De arbeid van Palestijnen in Israël stuitte op weerstand bij de radicalere zionisten, die Israël als een "exclusief Joods werk" zagen.
Uitputtingsoorlog en Jom Kipoer 1973.
Na de Zesdaagse Oorlog polariseert de situatie in het Midden-Oosten verder. Israël begint met de bouw van Joodse nederzettingen in de bezette gebieden. Palestijnen intensiveren de terreuraanvallen op Joodse doelen binnen en buiten Israël. Tussen Israël en zijn buurlanden, met name Syrië en Egypte, komt het regelmatig tot schermutselingen.
Op Grote Verzoendag (Jom Kipoer) in oktober 1973, een van de belangrijkste godsdienstige dagen in de Joodse kalender, openen Egypte en Syrië een verrassingsaanval op Israël om hun door Israël veroverde gebieden te heroveren. Israël weet de status quo grotendeels te behouden. Na drie Resoluties van de Veiligheidsraad op respectievelijk 22, 23 en 25 oktober wordt op 25 oktober een staakt-het-vuren van kracht.
Vrede met Egypte 1979.
Anwar Sadat, de Egyptische president, verbaast vriend en vijand in 1977 door een bezoek te brengen aan Israël en in Jeruzalem het parlement de Knesset toe te spreken. Door bemiddeling van de Verenigde Staten komen in 1978 onder leiding van president Jimmy Carter de Camp Davidakkoorden tot stand. Een vredesverdrag tussen Egypte en Israël volgt waarna Israël zich uit de Sinaï terugtrekt. Op 26 maart 1979 wordt de vrede getekend en is Egypte het eerste Arabische land dat Israël erkent. De vrede met Egypte heeft de uitstoting van het Arabische land uit de Arabische Liga tot gevolg en indirect leidt het tot de moordaanslag op Sadat.
De jaren 1980 tot de Golfoorlog 1991.
In 1981 annexeert Israël de Golanhoogvlakte nadat het eerder al Jeruzalem tot de ondeelbare en eeuwige hoofdstad van het land had gemaakt. Beide worden internationaal slechts zelden erkend hoewel enkele landen wel hun ambassades in Jeruzalem vestigen.
Een jaar later trekt Israël Libanon binnen als reactie op terreuraanvallen van de PLO en verjaagt het de PLO uit Beiroet. Twee dagen na de moord op de pas gekozen Libanese president Bashir Gemayel, trekken leden van Gemayels partij, de Falangisten met Israëlisch goedkeuren de Palestijnse vluchtelingenkampen Sabra en Shatila binnen om naar militanten te zoeken. Ze richtten daar echter een massamoord aan. Binnen- en buitenlandse verontwaardiging leidt tot een juridische onderzoekscommissie, die minister van Defensie Ariel Sharon dwingt tot aftreden. In 1983 trekt Israël zich terug uit Beiroet maar blijft aanwezig in het zuiden van Libanon samen met hun Libanese bondgenoten (SLA).
De wereldwijde Joodse immigratie naar Israël krijgt in 1984-85 een extra impuls wanneer onder de noemer "Operatie Mozes" veel Falasha's naar Israël komen. In 1987 breekt in de Gazastrook de intifada uit, een opstand van de Palestijnen tegen het Israëlisch gezag. De PLO en Hamas winnen veel steun in de bezette gebieden en ondanks pogingen van het Israëlisch leger lukt het niet de opstand geheel neer te slaan. Bij de Golfoorlog van 1991 wordt Israël het doelwit van aanvallen met SS-1 Scud ballastische raketten van het Irak van Saddam Hoessein die de Joodse staat in de oorlog tracht te betrekken om zodoende de Arabische wereld voor zich te winnen. Israël ziet onder Amerikaanse druk af van vergelding van de raketaanvallen, en MIM-104 Patriot luchtdoelraket-systemen uit onder meer de VS en Nederland wordt opgesteld om Israëlische steden te beschermen tegen het Iraakse vuur.
Oslo-akkoorden 1993-1995 en vredesproces.
Na de Golfoorlog, waarbij de Palestijnen openlijk de zijde van Irak hadden gekozen, werden in 1993-95 in Oslo de Oslo-akkoorden gesloten waarbij de PLO door Israël werd erkend als behartiger van de belangen van de Palestijnen en de PLO op hun beurt beloofde het gewapend verzet tegen Israël te staken. De PLO erkende wel de staat Israël, maar Israël omgekeerd niet de staat Palestina (zoals deze in 1988 in Tunis was uitgeroepen op de Westelijke Jordaanoever en in de Gazastrook) (en zij heeft dat tot op heden niet gedaan). Onder de bepalingen van het akkoord werd de Palestijnse Autoriteit opgericht. Deze kreeg gefaseerd het beheer toegekend over de Palestijnse gebieden die Israël bezet hield. PLO-leider Yasser Arafat, de Israëlische premier Yitzchak Rabin en de Israëlische minister van buitenlandse zaken Shimon Peres ontvingen hiervoor in 1994 de Nobelprijs voor de Vrede. Met Jordanië werd op 26 oktober 1994 een vredesverdrag gesloten, waarbij Israël door Jordanië werd erkend. Premier Rabin werd in 1995 vermoord door een Joodse extremist.
Verrechtsing.
Vanaf 1996 verliep het vredesproces moeizaam. Benjamin Netanyahu werd de nieuwe minister-president en het aantal aanslagen door Hamas nam toe. In Zuid-Libanon voerde de Hezbollah aanvallen uit op de Israëlische bezettingsmacht. In 1998 sloten Benjamin Netanyahu en Yasser Arafat het Wye River Memorandum, een akkoord dat onder meer behelsde dat de PLO haar Handvest zou wijzigen, dat nog steeds de vernietiging van de Joodse staat voorstond. Verder werden er ook afspraken gemaakt over samenwerking tussen Israël en de Palestijnse Autoriteit op het gebied van terrorismebestrijding. Israël moest volgens dit akkoord 13% van het door haar bezette gebied overdragen aan de Palestijnen.
Tweede intifada (2000-2005).
In 2000 trok het Israëlische leger zich terug uit Zuid-Libanon. Volgens critici liet Israël hiermee hun Libanese bondgenoten (SLA) in de steek, die hierna werden overrompeld door Hezbollah. Vele SLA-leden vluchten naar Israël of kregen asiel in Europa. Het vertrek werd door de VN bevestigd. Hiermee voldeed Israël aan de wens van de VN. De betwiste Shebaa-boerderijen, die de Arabische wereld beschouwt als Libanees grondgebied, maar die door de VN als Syrisch worden gezien, werden wel bezet gehouden. Tijdens de Camp David-topontmoeting van 2000 kwamen de Israëlische regering van Ehud Barak en de Palestijnen bijna tot overeenstemming: Israël bood de Palestijnse Autoriteit (PA), uitgesmeerd over een periode van 25 jaar 91% aan van het grondgebied dat de Palestijnen opeisen, waaronder delen van Oost-Jeruzalem. Daarnaast werd Palestijnse vluchtelingen weliswaar financiële compensatie aangeboden, maar geen recht op terugkeer naar plaatsen binnen Israël. Op het laatste moment wees Yasser Arafat van de PA het akkoord af en mislukte de ontmoeting. De Amerikaanse president Bill Clinton legt de schuld van de mislukking geheel bij Arafat.
Andere lezing.
Mr. Dries van Agt schetst een heel ander beeld in zijn boek: Een schreeuw om recht, de tragedie van het Palestijnse volk. Hij laat Robert Malley aan het woord, een lid van het team van president Clinton. Zo deden de Palestijnen wel degelijk concessies met betrekking tot de illegale nederzettingen. Maar zij wilden gecompenseerd worden in grond (kwaliteit en kwantiteit). Omtrent de vluchtelingen/ etnisch gezuiverden viel met Israël niet te spreken over een symbolisch getal Palestijnen dat zou mogen terugkeren, noch over een erkenning van hun leed.
Over de genoemde 91% valt te zeggen dat daarbij de vruchtbare Jordaanvallei niet werd meegerekend, Israël wilde die voor onbepaalde tijd behouden als veiligheidszone (en heeft er talrijke landbouwnederzettingen gebouwd). Tot zover de "andere lezing".
Oppositieleider Ariel Sharon bracht een bezoek aan de Tempelberg in Jeruzalem op 28 september 2000 en een dag later braken onlusten uit die leidden tot de Tweede Intifada, de Al-Aqsa Intifada genoemd. In 2002 zegde de Amerikaanse president George W. Bush voor de eerste maal directe steun toe bij de vorming van een onafhankelijke Palestijnse staat "die in vrede naast een veilig Israël" moet bestaan. Onder Bush' leiding werd het zogenaamde "Road Map for Peace" uiteengezet, een plan dat tot definitieve vrede moet leiden. De eerste fase van dit plan, een beëindiging van het geweld in de regio, bleek echter onhaalbaar en het plan bloedde dood.
De Westoeverbarrière.
In 2002 begon Israël met de bouw van een barrière, de meeste delen in de vorm van een hekwerk en voor een tiende muur, langs de grens met de Westoever en Gaza. Op vele plaatsen loopt deze buiten de zg. "Groene lijn" en op enkele plaatsen zelfs tot diep in Palestijns grondgebied. In 2004 verklaarde het Internationaal Gerechtshof de barrière illegaal volgens internationaal recht : zij moet worden afgebroken en landen, die het Hof erkennen, zijn gehouden de staat Israël daartoe te brengen. Sharon werd tot premier gekozen en zijn regering stelde dat de barrière de veiligheid van Israël zou vergroten. Cijfers over scherpe daling van het aantal terreuraanslagen die vanuit de Palestijnse gebieden op Israël worden gepleegd gaven aan deze stelling kracht.
Ontruiming van de Gazastrook 2005.
In 2004 stemde de Knesset in met het plan van de regering-Sharon tot terugtrekking uit de Gazastrook en ontmanteling van de Joodse nederzettingen aldaar. Vooral vanuit Joods-orthodoxe hoek bestond grote weerstand tegen het plan maar een jaar later werd het plan uitgevoerd.
Israël weigert over deze terugtrekking met de Palestijnen te onderhandelen en stelt daarentegen een blokkade van de Gaza-strook in
De regering van Sharon viel echter en Sharon richtte zijn eigen politieke partij op, Kadima geheten. In 2006 raakte Sharon in een diepe coma en na een overgangsperiode werd Ehud Olmert de nieuwe premier.
Hamas en Libanese oorlog 2006.
De verkiezingen in de Palestijnse gebieden in 2006 werden gewonnen door de fundamentalistisch-islamistische Hamas. Dit leidde tot een economische en politieke boycot van de Palestijnse Autoriteit door Israël, de VS en de EU die Hamas als een terroristische organisatie aanmerken. Na een aanval door de Libanese beweging Hezbollah op een Israëlische grenspost, waarbij drie Israëlische soldaten werden gedood en twee werden ontvoerd, en raketbeschietingen op Israëlische doelen, begon het Israëlische leger met een vergeldingsaanval op Hezbollah, waarbij ruim 1100 Libanese doden vielen. De gevechten waren enkel met Hezbollah. Het Libanese leger hield zich afzijdig. In Noord-Israël komen 1500 katjoesjaraketten neer; Israël zag echter geen kans deze raketbeschietingen te stoppen. De Israëlisch-Libanese oorlog van 2006 leidde tot grote binnenlandse problemen voor Olmert.
 Ook in het zuiden van Israël wordt de bevolking geconfronteerd met voortdurende raketbeschietingen, ditmaal vanuit de Gazastrook, die door Hamas wordt gecontroleerd. Sderot heeft het hierbij het zwaarst te verduren.
In november 2007 werd in de Amerikaanse stad Annapolis een conferentie gehouden tussen Israël, de Palestijnse Autoriteit en diverse Arabische landen die ook vertegenwoordigers sturen. President Bush riep deze conferentie bijeen met het doel om voor het einde van 2008 een onafhankelijke Palestijnse staat te scheppen.
Oorlog Hamas-Israël.
Israël werd op 7 oktober 's ochtends overrompeld door de Hamas-aanval in Israël 2023. Israël sloeg hard terug in de Gazastrook. 

</doc>
<doc id="21957" url="https://nl.wikipedia.org/wiki?curid=21957" title="Grünfeld-Indisch">
Grünfeld-Indisch

De Grünfeld-Indische verdediging of Grünfeldverdediging of kortweg het Grünfeld-Indisch, is bij een schaakpartij de opening die begint met de zetten
De verdediging is ontwikkeld door de Oostenrijkse schaakmeester Ernst Grünfeld. Deze opening is in 1922 voor het eerst toegepast. De opening is ingedeeld bij de halfgesloten spelen en valt onder ECO-code D80.
In de kenmerkende ruilvariant
krijgt wit de ideale centrumformatie. De zwarte strategie bestaat uit het aanvallen van het witte centrum vanaf beide vleugels, door de loper naar g7 te spelen en de pion naar c5. Verdere ideeën zijn om met de dame op a5 en het paard op c6 het centrum extra onder druk te zetten.
De opening is veel gespeeld door Bobby Fischer en Gary Kasparov.
Neo-Grünfeldverdediging.
De neo-Grünfeldverdediging ontstaat als wit in plaats van 3. Pc3 kiest voor een fianchetto met 3. g3.
De neo-Grünfeldverdediging heeft de ECO-code D70.

</doc>
<doc id="21960" url="https://nl.wikipedia.org/wiki?curid=21960" title="Hobbit (Tolkien)">
Hobbit (Tolkien)

Hobbits (Westron: "Kuduk") zijn een imaginair volkje in Midden-aarde, ontsproten aan de fantasie van de Engelse schrijver J.R.R. Tolkien. Ze vertonen veel gelijkenis met kabouters. In "De Hobbit" (1937) en de daaropvolgende trilogie "In de ban van de ring" (1937-1949) vervullen hobbits een hoofdrol.
Naam.
Het woord "hobbit" is vooral bekend geworden dankzij Tolkien, maar duidde in het Engels al langer een kabouterachtig wezen aan. Het woord komt al voor in "Denham Tracts", een bundel aantekeningen over folklore van Michael Aislabie Denham, uitgegeven door James Hardy, London, Folklore Society, 1895, deel 2. Daar wordt een lijst van wezens vermeld uit de "The Discoverie of Witchcraft" van Reginald Scot uit 1584 (vertaling "Ondecking van tovery", Thomas Basson, Leiden, 1609 en G.Basson, Leiden, 1637): "boggleboes, bogies, redmen, portunes, grants, hobbits, hobgoblins, brown-men, cowies, dunnies". Mogelijk heeft Tolkien deze tekst gelezen en onbewust de naam "hobbit", verwant aan het Middelengelse "hobbe", overgenomen voor zijn fantasiewezens. Het woord "hobbit" is ook verwant aan het Engelse woord voor kabouter "hob" of "hobgoblin".
Achtergrond.
Hobbits worden vanwege hun geringe lengte door andere volken die leven in Midden-aarde ook wel Halflingen (Engels: "Halflings") (Westron: "Banakil") genoemd. Aan het eind van de Derde Era leven ze vooral in de Gouw, een gematigde streek in Midden-aarde. Het zijn van aard rustige, gemoedelijke en vrolijke wezens die van eten, drinken en het roken van pijpkruid (een soort tabak) houden. Daarom zijn de wezens zelf rondbuikig, ze houden vooral van rust en vrede en bovenal niet van avonturen.
Hun lichaamslengte varieert van circa 60 cm tot 120 cm, maar de hobbits beweren zelf dat ze vroeger groter waren. Hobbits hebben haar op hun voeten en natuurlijk leer onder hun voeten, hierdoor hoeven ze nooit schoenen te dragen. Ze kunnen goed sluipen en zich ongezien uit de voeten maken.
De bekendste hobbits zijn Bilbo Balings, zijn erfgenaam Frodo Balings en diens metgezellen Sam Gewissies, Meriadoc Brandebok (Merijn) en Peregrijn Toek (Pepijn). Ook Sméagol (Gollem) was oorspronkelijk een hobbit.
Er zijn drie soorten hobbits: de Stoerders, de Vavels en de Bruivels (zie Vroege volkeren).
Oorsprong.
Hobbits zijn nauw verwant aan de mensen en spreken ook dezelfde talen als de mensen. Net als vele andere wezens van Midden-aarde trokken ze naar het westen. Zo verbleven ze een tijd bij de rivier de Anduin tussen de Nevelbergen en het toenmalige Grote Groene Woud (later Demsterwold genoemd). Vervolgens trokken ze naar Eriador, misschien vanwege de dreiging die ontstond in het Demsterwold en door de toenemende aanwezigheid van mensen in dat gebied.
Jaartelling en kalender.
De hobbits gebruikten een eigen jaartelling, die "Gouwtelling" wordt genoemd. De Gouwtelling begint met de stichting van hun nederzettingen in de Gouw, in het jaar 1601 van de Derde Era. Het gouwjaar is dus in feite het jaar van de Derde Era, minus 1600.
De hobbits in Breeg hanteerden nog de "Breegtelling", die begon met de vestiging van de hobbits in Breeg in 1300 van de Derde Era. Het verschil tussen beide jaartellingen is dus 301 jaar.
Behalve eigen jaartellingen hadden de hobbits ook een eigen kalender. In de kalender van de Gouw telden alle maanden 30 dagen, aangevuld met feestdagen bij de jaarwisseling (Joel) en in het midden van het jaar (Linde). De 'Middenjaarsdag' valt buiten de weekindeling, waardoor alle andere dagen op een vaste dag van de week vallen. Dit geldt ook voor de schrikkeldag 'Overlinde' die om de vier jaar werd ingevoegd, behalve in eeuwjaren. In getallen: 12 maanden van 30 dagen en 5 feestdagen maakt net als 52 weken van 7 dagen plus Middenjaarsdag een jaar van 365 dagen.
Vroege volkeren.
Bruivels.
Deze soort was de meest voorkomende hobbitsoort en had in vroeger tijden veel met de Dwergen te maken gehad. Ze woonden lang in de heuvels aan de voet van de bergen. Ze kwamen vroeg bij de Weertop in het westen aan. Ze waren meer dan de andere hobbitsoorten geneigd om zich op één plaats te vestigen en hielden zich het langst aan de gewoonte van hun voorouders om in holen te wonen.
Stoerders.
In vergelijking met de andere hobbits zijn Stoerders zwaarder gebouwd en hebben grotere handen en voeten. Tevens zijn ze minder schuw in de omgang met Mensen. De Stoerders waren een riviervolk en vissers, en ze bewoonden oorspronkelijk de oevers van de Anduin. Sméagol was ook een Stoerder.
Vavels.
De Vavels waren jagers en hielden van bomen en bossen. Ze waren de minst talrijke hobbitsoort en kwamen vanuit het noorden van Midden-aarde. Veel Vavels waren ook vrienden van de Elfen. Hierdoor waren ze geleerder dan de andere hobbitsoorten. Zo waren ze beter in taal en zang dan in ambachten. De Vavels waren wat avontuurlijker en moediger dan de andere hobbitsoorten, en ze werden vaak leiders van de Bruivels en Stoerders.
In 1601 staken twee Vavel-broers, Marco Breeg en Blanco Breeg, de Baranduin (Brandewijn zoals de hobbits hem noemen) over met een grote aanhang van hobbits en stichtten de Gouw.
Stamboom.
De volgende stamboom geeft een overzicht van de belangrijkste hobbits uit "De Hobbit" en "In de ban van de ring".

</doc>
<doc id="21961" url="https://nl.wikipedia.org/wiki?curid=21961" title="Gimli (Tolkien)">
Gimli (Tolkien)

Gimli is een personage uit In de Ban van de Ring van de Britse schrijver J.R.R. Tolkien.
Gimli, de zoon van Glóin, vertegenwoordigt het Dwergenvolk in het Reisgenootschap van de Ring. Hoewel zijn volk een lange geschiedenis van misverstanden en zelfs vijandschap met de Elfen heeft, ontstaat er een hechte vriendschap tussen hem en de elf van het gezelschap, Legolas. Enige sportieve rivaliteit is er altijd gebleven, want Gimli houdt bij elke gelegenheid nauwkeurig bij of zijn bijl wel minstens evenveel schade aanricht als Legolas' boog.
Na de oorlog trekt Gimli met vele dwergen naar de Glinsterende Grotten in de Helmsdiepte. Hij krijgt Legolas zelfs zo ver dat deze de schoonheid van de grotten, waarin dwergen bij voorkeur huizen, op prijs begint te stellen. Als tegenprestatie bezoekt hij zelf met Legolas, zij het met gemengde gevoelens, het Fangornwoud. Na de dood van hun goede vriend Koning Aragorn Elessar varen ze samen met een boot vanuit Ithilien naar de Onsterfelijke Landen.

</doc>
<doc id="21962" url="https://nl.wikipedia.org/wiki?curid=21962" title="Eleftherios Venizelos">
Eleftherios Venizelos

Eleftherios Venizelos (Grieks: Ελευθέριος Κυριάκου Βενιζέλος, "Elefthérios Kyriákou Venizélos") (Mournies (Kreta), 23 augustus 1864 - Parijs, 18 maart 1936), was de belangrijkste Griekse staatsman van het begin van de 20e eeuw.
Venizelos werd geboren op Kreta dat destijds nog deel uitmaakte van het Ottomaanse Rijk, en begon zijn politieke carrière op dit eiland, na er eerst korte tijd advocaat en journalist te zijn geweest. Tijdens zijn politieke carrière slaagde hij erin (1913) om Kreta herenigd te krijgen met de rest van Griekenland.
In 1910 werd hij premier van Griekenland, zijn eerste ambtstermijn duurde tot 1915. Na die tijd is hij tweemaal herkozen (1917-20 en 1928-32).
Tijdens de Balkanoorlogen won zijn land veel terrein op Bulgarije en Turkije. Gedurende de Eerste Wereldoorlog gaf zijn land steun aan de geallieerden, die in ruil daarvoor de Grieken steunden bij hun territorale aanspraken, vooral op de westkust van Anatolië, om de Griekse bevolkingsgroep, die daar al sinds de Oudheid leefde, te beschermen. Dit leidde in 1918 tot de Grieks-Turkse Oorlog. In 1922, onder het bewind van koning Constantijn I, leed Griekenland een totale nederlaag; tijdens de bevolkingsuitwisseling tussen Turkije en Griekenland, ondertekend door Venizelos, werden de moslims in Griekenland en Grieks-Orthodoxen uit Turkije met elkaar uitgewisseld.
De decennia erna werd hij diverse malen als premier herkozen. Uiteindelijk werd hij in 1932 niet meer herkozen, en toen in 1935 bleek dat hij het herstel van de monarchie niet kon voorkomen, vertrok hij naar Frankrijk, waar hij in 1936 in de hoofdstad Parijs stierf.
Vanwege zijn enorme verdiensten voor Griekenland wordt Eleftherios Venizelos
afgebeeld op de Griekse euromunt van 50 lepta oftewel 50 eurocent, die in de meeste landen van de EU (2003) in omloop is als wettig betaalmiddel. Verder is om deze reden veel in Griekenland naar hem genoemd. Voorbeelden:
Eleftherios Venizelos is geen voorzaat van de Griekse minister en vicepremier Evangelos Venizelos.
Eleftherios was wel de vader van Sophoklis Venizelos.

</doc>
<doc id="21963" url="https://nl.wikipedia.org/wiki?curid=21963" title="Eleuterios Venizelos">
Eleuterios Venizelos



</doc>
<doc id="21965" url="https://nl.wikipedia.org/wiki?curid=21965" title="Lepto">
Lepto

De leptó of leptón (meervoud: leptá) is traditioneel een honderdste deel van een drachme, en sinds de invoering van de euro is het een honderdste deel van een euro, oftewel gelijkwaardig aan een cent. Op Griekse euromunten staat op het nationale deel "leptó" (λεπτό, ΛΕΠΤΟ) vermeld op het muntstuk van 1 cent en "leptá" (λεπτά, ΛΕΠΤΑ) op dat van 2 cent tot en met 50 cent.
De woorden "leptó" en "leptá" betekenen in het Grieks iets als 'klein deel'
of 'fractie'. Als men in het Grieks "een momentje" wil uitdrukken kan men bijvoorbeeld "éna leptó" (ένα λεπτό) zeggen.
Het lepton is tevens een fundamenteel klein deeltje in de natuurkunde.
Zie tevens.
Griekse euromunten

</doc>
<doc id="21966" url="https://nl.wikipedia.org/wiki?curid=21966" title="Lepta">
Lepta



</doc>
<doc id="21967" url="https://nl.wikipedia.org/wiki?curid=21967" title="Alblasserdam">
Alblasserdam

Alblasserdam () is een plaats en gemeente in de Nederlandse provincie Zuid-Holland. Binnen de gemeentegrenzen liggen geen andere kernen, behoudens de buurtschap Kortland. De gemeente telt inwoners en heeft een totale oppervlakte van , waarvan land en water (, Bron: CBS).
Geschiedenis.
De ontstaansgeschiedenis van Alblasserdam is nauw verbonden met het afdammen van de rivier de Alblas. De eerste afdamming vond plaats in 1277, op het grondgebied van het tegenwoordige Oud-Alblas. Rond 1280 vond de tweede afdamming plaats, met een nieuwe dam zo'n 50 meter ten oosten van de huidige locatie. In 1599 werd de dam verplaatst en vervangen door een schutsluis. Deze heeft tot 1997 gefunctioneerd en is toen - in het kader van dijkverzwaring en de teloorgang van beroepsvaart op de Alblas - wederom vervangen door een dam. De naam "Alblasserdam" wordt voor het eerst genoemd in een kroniek van Melis Stoke uit 1299. Pas op 27 mei 1447 werd Alblasserdam zelfstandig als ambachtsheerlijkheid. Voor die tijd vormde het één geheel met Oud-Alblas.
In de geschiedenis van Alblasserdam heeft water een grote rol gespeeld. Naast de rivier de Alblas, waar Alblasserdam zijn naam aan ontleent, is de rivier De Noord van groot belang geweest voor de groei van Alblasserdam. Door de ligging aan deze rivier was Alblasserdam een gunstige vestigingsplaats voor industrie. Toch kwam pas vanaf het einde van de 18e eeuw de scheepsbouw in het dorp echt op gang. Daarbij was een belangrijke rol weggelegd voor de familie Smit. Alblasserdam heeft in de loop der tijd diverse scheepswerven gekend, waaronder de Oude werf van Cornelis Smit; Verolme Scheepswerf Alblasserdam van Cornelis Verolme; en Werf de Noord, van Jan Ulrich Smit, die later opging in Van der Giessen-de Noord.
De ligging aan het water bracht ook nadelen met zich mee; in de jaren tussen 1350 en 1821 liep de Alblasserwaard 32 keer onder water. Ook de watersnood van 1953 trof een gedeelte van Alblasserdam.
In de meidagen van 1940 werd gevochten om de bij Alblasserdam gelegen Brug over de Noord. De gevechten mondden uit in een bombardement op 11 mei 1940, waarbij het oude centrum van Alblasserdam zwaar werd getroffen. Onder de verwoeste percelen bevonden zich het raadhuis, het gemeenlandshuis, twee hotel-cafés, een kerkgebouwtje, een manege, 26 winkels, zes bakkerijen, 121 woningen (plus vier onbewoonbaar verklaarde), vier schoollokalen en scheepswerf De Noord. De historische Kerkstraat en de karakteristieke dijkbebouwing langs de rivier de Noord zijn echter grotendeels bewaard gebleven.
Recreatie en evenementen.
Alblasserdam is een vertrekpunt voor een fietstocht naar het beroemde molencomplex Kinderdijk, en voor fiets- en kanotochten door de Alblasserwaard. Dankzij de poldermolens van Kinderdijk wist Alblasserdam ondanks de vele overstromingen het hoofd boven water te houden. Zij pompten het overtollige water omhoog om het vervolgens via sluizen op de rivier te pompen (nu is dat werk allang overgenomen door met motoren aangedreven gemalen). De 19 molens geven een fraai aanzicht. In de maanden juli en augustus draaien de molens de hele zaterdag. In de tweede volle week van september zijn de molens 's avonds feestelijk verlicht.
In de winter wanneer de boezems en watergangen zijn bevroren, wordt het gebied veel gebruikt voor een schaatstocht. Soms meer dan tienduizend schaatsers schaatsen dan dagelijks de "Molentochten".
Ook op het gebied van recreatie heeft Alblasserdam het een en ander te bieden: een recreatiegebied "Lammetjeswiel", een overdekt zwembad en sporthal Blokweer, enkele gymnastieklokalen, het sportpark "Molenzicht", specifiek voor korfbal met een kunstgrasveld en drie natuurgrasvelden. Het sportpark "Souburgh" met zes voetbalvelden, twee kunstgrashockeyvelden, een kunstgrastrainingsveld voor voetbal, twee natuurgrastrainingsvelden voor voetbal, een (halfverharde) atletiekaccommodatie en acht tennisbanen. Bovendien zijn er een tweetal maneges in Alblasserdam.
Tweemaal per jaar worden grote feesten in Alblasserdam georganiseerd. De woensdag in de week van 25 juli is het "Sint Jacobus". Een paardenmarkt, een wielerronde en een hippisch festijn worden dan gehouden. Nog drukker is het op de derde zaterdag in september, wanneer het Havenfestival wordt afgesloten met tal van activiteiten. Het Havenfestival begint met Alblaspop, een tweedags feest in een grote tent met bekende muzikanten. Alblaspop heeft eind 2014 het laatste festival gegeven.
In Alblasserdam zijn veel kerkgenootschappen met nog meer kerkgebouwen. Een rijk verenigingsleven, met zang- en muziekverenigingen, scouting, sportclubs en een cultureel centrum.
Werf.
Op de werf van Oceanco worden luxe jachten afgebouwd. De meeste kunnen na voltooiing zonder belemmeringen naar zee varen, maar voor het jacht van Jeff Bezos leek het nodig het middendeel van De Hef in Rotterdam te demonteren. Na protesten werd hiervan afgezien, en is het schip zonder masten richting zee gegaan, en vervolgens afgebouwd.
Religie.
In Alblasserdam bevinden zich vijftien kerken. De Protestantse Kerk in Nederland heeft drie kerken; de Grote kerk, Ichthuskerk en de Brug. Verder zijn er een Nederlandse Gereformeerde kerk, een Hersteld Hervormde Kerk, een Oud Gereformeerde Gemeente in Nederland, een Gereformeerde Gemeente met 1463 leden, een Gereformeerde Gemeente in Nederland met 1451 leden en (tot januari 2022) een Christelijk gereformeerde kerk. Ook zijn er vier evangelische gemeenten en een koninkrijkszaal van de Jehova's getuigen. In de woonkern is daarnaast één moskee gevestigd, de Yunus Emre.
Winkelen.
Alblasserdam kent verschillende winkelcentra. Het grootste winkelcentrum is het overdekte "Makadocenter". Een ander winkelcentrum, niet ver daarvandaan, is te vinden rond de "Dam" en de "Plantageweg". Verder is er nog een tweetal winkelstrips, namelijk:
Aantal inwoners.
Volgens het Centraal Bureau voor de Statistiek telt Alblasserdam op inwoners, waarvan 9.853 mannen en 10.216 vrouwen.
Politiek en bestuur.
College van B&amp;W.
Alblasserdam wordt bestuurd door een college van burgemeester en wethouders van VVD, CDA, D66 en ChristenUnie die elk één wethouder leveren.
Burgemeester:
Wethouders:
Gemeenteraad.
Samenstelling van de gemeenteraad sinds 1982:
Jeugdgemeenteraad.
Verder heeft Alblasserdam een jeugdgemeenteraad waarin dezelfde partijen vertegenwoordigd zijn als in de gemeenteraad. De doelstellingen zijn het behartigen van de belangen van de jeugd en het vormen van een kweekvijver voor de gemeenteraad.
Partnersteden.
Tot 2012 was Sereď (Slowakije) partnerstad van Alblasserdam. In 2012 besloot het gemeentebestuur echter de stedenband op te zeggen.
Cultuur.
Monumenten.
In de gemeente is er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente Alblasserdam zijn diverse beelden, sculpturen en objecten geplaatst in de openbare ruimte, zie:
Trivia.
In 1999 is het 700-jarig bestaan van de naam Alblasserdam gevierd. Op de Dam in het amfitheater is toen door Alblasserdammers een toneelstuk opgevoerd dat in het verleden van Alblasserdam plaatsgehad zou kunnen hebben. Ook was er een markt op het Raadhuisplein waar middeleeuwse ambachten beoefend werden. Het maken van harnassen, het brouwen van bier en het roken van een varken aan een spit was onder meer te zien.

</doc>
<doc id="21968" url="https://nl.wikipedia.org/wiki?curid=21968" title="Albrandswaard">
Albrandswaard

Albrandswaard () is een gemeente in de Nederlandse provincie Zuid-Holland. De gemeente telt inwoners en heeft een totale oppervlakte van , waarvan land en water (, Bron: CBS). De gemeente maakt deel uit van Metropoolregio Rotterdam Den Haag en de BAR-gemeenten (Barendrecht, Albrandswaard en Ridderkerk).
De gemeentenaam is afgeleid van de voormalige heerlijkheid Albrantswaard en Kijvelanden.
Geschiedenis.
Albrandswaard is in 1985 ontstaan door het samenvoegen van de gemeentes Rhoon en Poortugaal. Hierbij werd een gedeelte van het Poortugaals grondgebied afgestaan aan Rotterdam; dit maakt deel uit van het Rotterdamse stadsdeel Hoogvliet. De gemeente telt inwoners (per , bron: CBS) en heeft een oppervlakte van 22,72 km². Veel inwoners zijn forensen die in Rotterdam werken. Het gemeentehuis bevond zich sinds het najaar van 2006 in een kantorencomplex aan de Hofhoek in Poortugaal. Daarvoor stond het aan de Viaductweg in Rhoon. In oktober 2021 is het huidige gemeentehuis in Rhoon in gebruik genomen, het zogeheten "Huis van Albrandswaard" nabij het metrostation en de sporthal aan de Stationsstraat.
Sinds 2000 is er een derde kern bij de al twee bestaande dorpen gekomen: Portland. Deze kern is samen met Carnisselande van Barendrecht onderdeel van de Vinex-locatie Midden-IJsselmonde. Een referendum onder de inwoners van Portland heeft uitgewezen dat zij graag als wijk onderdeel willen blijven van het dorp Rhoon in plaats als een zelfstandig dorp Portland binnen de gemeente Albrandswaard. Hierdoor werd Portland ook aangesloten op het Rotterdamse "010"-net in plaats van het Barendrechtse "0180".
Wijkindeling.
Op het grondgebied van de gemeente Albrandswaard ligt ook het Rotterdamse bedrijventerrein Rotterdam Albrandswaard, waar de borden voor de bebouwde kom aangeven: "Rotterdam (gem. Albrandswaard)".
Bezienswaardigheden.
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente Albrandswaard zijn diverse beelden, sculpturen en objecten geplaatst in de openbare ruimte, zie:
Verkeer en vervoer.
Auto.
Rhoon en Poortugaal liggen beide aan de N492 (Groene Kruisweg), die de dorpen aansluiting biedt op de A15 (Ring Rotterdam).
Metro.
De gemeente telt twee stations van de Rotterdamse metro: Rhoon en Poortugaal.
Bus.
De volgende buslijnen van de RET komen door de gemeente:
Bestuur.
Burgemeester.
Sinds 1 juli 2019 is Jolanda de Witte (D66) burgemeester van de gemeente.
Wethouders.
2006-2008.
Na de verkiezingen van 2006 werd het gemeentebestuur gevormd door een coalitie van de VVD, de PvdA en de NAP. De wethouders waren:
2008-2010.
In oktober 2008 kwam het college ten val, nadat er een motie van wantrouwen was aangenomen door de gehele raad. Reden hiervoor was slechte communicatie vanuit het college, onder meer over het ondergronds opslaan van CO2. Na nieuwe onderhandelingen kwam er een college met VVD, PvdA en CDA. Dit college bleef aan tot de verkiezingen van 2010. De wethouders waren:
2010-2014.
Na de verkiezingen van 2010 werd het gemeentebestuur gevormd door een coalitie van EVA, PvdA en CDA. De wethouders waren:
2014-2015.
Na de verkiezingen van 2014 werd het gemeentebestuur gevormd door een coalitie van de VVD, de nieuwe partij OPA, CDA en CU/SGP. De wethouders waren:
2015-2018.
In november 2015 kwam de in 2014 gevormde coalitie van de VVD, de nieuwe partij OPA, CDA en CU/SGP ten val. Er werden nieuwe onderhandelingen gevormd en in november 2015 een nieuw collegebestuur geïnstalleerd. Dit bestuur werd gevormd door de partijen VVD, EVA, PvdA en de NAP. Het heeft standgehouden tot de verkiezingen van maart 2018.
Bij de vorming van dit nieuwe college van B&amp;W stapten twee leden van de VVD uit de partij en begonnen de fractie Ram-Remijn. Zij waren het niet eens met de gekozen koers om de coalitie te laten vallen. Vlak voor de verkiezingen van maart 2018 sloot het tweetal zich opnieuw aan bij de VVD.
De wethouders waren:
2018-2022.
Het college van burgemeester en wethouders voor de periode 2018-2020 wordt in Albrandswaard gevormd door een coalitie van de partijen VVD, Stem-Lokaal, Leefbaar Albrandswaard en het CDA. Alle partijen leveren één wethouder.
Op 28 januari 2020 heeft wethouder Boender zijn ontslag ingediend bij de burgemeester. Als reden voor zijn ontslag gaf hij aan 'zich minder thuis te voelen bij het politieke debat dan hij vooraf had ingeschat'. Leefbaar Albrandswaard ging op zoek naar een nieuwe wethouderskandidaat, en vond die in de persoon van Ronald Schneider (wethouder te Rotterdam tussen 2014-2017). Op dinsdag 7 april 2020 is Schneider benoemd. In diezelfde periode werd duidelijk dat Leefbaar Albrandswaard nog maar twee zetels overhoudt in de raad. Een van de drie oorspronkelijke raadsleden van Leefbaar gaat met een eigen partij verder.
2022-2026.
Na de verkiezingen van 2022 werd het gemeentebestuur gevormd door een coalitie van de EVA, VVD en CDA. De wethouders zijn anno 2024:
Gemeenteraad.
Zie onderstaande tabel voor de zetelverdeling in de raad van Albrandswaard:

</doc>
<doc id="21969" url="https://nl.wikipedia.org/wiki?curid=21969" title="Alkemade">
Alkemade

Alkemade () is een voormalige gemeente in de Nederlandse provincie Zuid-Holland. Bij wet van 11 juli 1855 werd de gemeente Vrije en Lage Boekhorst opgeheven en samengevoegd met de gemeente Alkemade.
Op 1 januari 2009 is de gemeente Alkemade opgeheven. Samen met de eveneens opgeheven gemeente Jacobswoude vormt het nu de nieuwe gemeente Kaag en Braassem.
Alkemade telde op 30 juni 2008 14.538 inwoners (bron: CBS) en had een oppervlakte van 30,88 km² (waarvan 3,98 km² water).
Alkemade bevatte de volgende kernen: Kaag, Nieuwe Wetering, Oud Ade, Oude Wetering, Rijpwetering en Roelofarendsveen. In laatstgenoemde kern stond ook het gemeentehuis. De laatste burgemeester van Alkemade was Arie Meerburg. De gemeente had een stedenband met Kadjebi District in Ghana, Afrika.
Geschiedenis en etymologie.
De geschiedenis van de regio begint bij de Romeinen die langs de hoofdrivier de Rijn dijken aanlegden tegen het water. Het gebied Alkemade kreeg pas structuur nadat er wegen werden aangelegd op die dijken. Vanaf 1100 kwamen er mensen in het gebied wonen. Deze eerste bewoners kapten de bomen en struiken zodat de veengrond bruikbaar werd voor de landbouw.
In de 13e eeuw ontstonden de eerste polders, zodat de waterstand in het gebied onder controle kon worden gehouden. Het gebied werd bestuurd door Hollandse graven, die het gebied opdeelden en lieten besturen door de zogenoemde Hoofdwaterschappen of Hoogheemraadschappen. Deze zorgden voor het land en de mensen die er woonden.
Rond 1290 kocht Dirk van Alkemade het hele gebied van de 'heeren eedelen van Leyden'. Zij waren burggraven van Leiden en heren van Rijnland. Het geslacht van Dirk van Alkemade stamde af van het oude grafelijke huis van Holland. Dit is terug te zien in hun wapenschild dat bestaat uit een zwarte leeuw, waarvan de kop afgedekt is met de prinselijke bloemenkroon. Dit wapen was tot voor kort het wapen van de gemeente Alkemade.
Het slot van het geslacht Alkemade stond al in de 13e eeuw in Warmond. Omstreeks 1400 was het verdwenen; ook nu is er niets meer van te vinden. Toen Dirk van Alkemade het gebied kocht, kreeg het automatisch zijn naam. De eerste attestatie van "Alcmade" is van rond 1284-1287. Mogelijk is het woord afkomstig uit het Oudnederlands *alke 'modder' en made 'hooiland', vergelijkbaar met Alkmaar, dat *alke 'modder' en maar 'meer' betekent. Mogelijk vormde het een deixis met Hoogmade, het hoger gelegen en dus droge hooiland.
Vanaf 1291 kreeg de heer van Alkemade het recht van heerlijkheid, wat inhield dat hij de rechtspraak en het bestuur van het gebied op zich nam, het jachtrecht bepaalde, het recht van hand-en-spandiensten had en het recht om van de bevolking Tienden te heffen, een soort winstbelasting. De heren van Alkemade bestuurden het gelijknamige ambacht tot het uitsterven van hun geslacht aan het begin van de 15de eeuw. Het ambacht verviel aan de graven van Holland en even later, in 1416, werd het verkocht aan de heren van Warmond. In 1428 werd Alkemade verheven tot hoge heerlijkheid, net als het naburige Esselijkerwoude (Woubrugge), dat ook bezit van de heren van Warmond was.
De heerlijkheid Alkemade verdween pas in 1795 door de staatkundige veranderingen tijdens de Franse revolutie. Na de Franse tijd werd Alkemade een gemeente in het Koninkrijk der Nederlanden.
De vroegste middelen van bestaan waren visserij en turfsteken. Er heeft veel strijd gewoed over de verpachting van viswater. In 1591 overstroomde het hele gebied en konden de boeren op de drooggevallen stukken alleen maar aan hooibouw doen. Toen het water verder afnam werd het mogelijk hiernaast ook hennep (voor het maken van touw) en vlas (waar linnen van gemaakt werd) te verbouwen en aan veeteelt te doen.
Rond 1500 kwam de tuinbouw op, waarvoor een goed afzetgebied werd gevonden bij de welgestelden in Amsterdam en Leiden. Roelofarendsveen, het grootste dorp, was in de 18e eeuw een echt tuinbouwdorp. Er gingen drie groentenschuiten per dag naar Amsterdam. Later werd de nadruk gelegd op de teelt van bloemen.

</doc>
<doc id="21970" url="https://nl.wikipedia.org/wiki?curid=21970" title="Barendrecht">
Barendrecht

Barendrecht () is een plaats en gemeente in de Nederlandse provincie Zuid-Holland. De gemeente telt inwoners en heeft een totale oppervlakte van , waarvan land en water (, Bron: CBS). Een inwoner van Barendrecht wordt een Barendrechter genoemd. De gemeente ligt op het eiland IJsselmonde. Ze was een van de BAR-gemeenten en behoort tot de Metropoolregio Rotterdam Den Haag.
Geografie.
De kern van het oude Barendrecht wordt gevormd door "het oude dorp" rond de watertoren, maar tegenwoordig is de Middenbaan het centrale winkelgebied. Aan de oostrand hebben veel transportbedrijven hun opslag- en distributiehallen, voornamelijk, maar niet uitsluitend, voor verse groenten en fruit. In 1997 is begonnen met de aanleg van een Vinex-wijk op het grondgebied ten westen van de A29 met ongeveer 7600 woningen. Deze wijk heeft de naam Carnisselande gekregen. Sinds 25 oktober 2004 rijdt tramlijn 25 van de RET vanaf Rotterdam Schiebroek naar het nieuwe winkelcentrum Carnisse Veste gelegen in die nieuwe wijk.
Aan de Oude Maas zijn het natuurgebied Carnisse Grienden, het bouwdok, het tunnelgebouw van de Heinenoordtunnel, de Modelvliegclub Europoort (MVE), recreatiegebied de Oude Maas, de toerit van de voormalige Barendrechtse brug, een pannenkoekenhuis, de modelspoorvereniging 'Maasoever Spoorweg' en camping de Oude Maas gelegen.
Buiten het dorp Barendrecht behoren tot de gemeente: Smitshoek (voormalig dorp) en de voormalige buurtschappen Carnisse, Barendrechtse Veer, Koedood, Middeldijk en Noldijk.
Geschiedenis.
De huidige gemeente Barendrecht ligt op het gebied van drie ambachtsheerlijkheden, namelijk Oost-Barendrecht, West-Barendrecht en Carnisse. De oudste vermelding van het ambacht Oost-Barendrecht stamt uit het jaar 1264. Deze ambachten lagen in de Riederwaard, een gebied dat vanaf de 12e eeuw bedijkt werd en in de 13e en 14e eeuw regelmatig met dijkdoorbraken werd geconfronteerd. Vanaf 1484 werd de definitieve indijking gestart met de Binnenlandse polder (het gebied ten noorden van de Voordijk, de Middenbaan en de Dorpsstraat). De Buitenlandse polder ten zuiden van die lijn werd in 1555 van een dijk voorzien. De Zuidpolder ten zuiden van de Middeldijk werd in 1649 drooggelegd. Ten slotte werd in 1748 de Vredepolder van een dijk voorzien. In de Franse tijd werden de drie ambachten samengevoegd tot één gemeente Barendrecht. Na de Franse tijd werd Barendrecht gesplitst in Oost-Barendrecht en West-Barendrecht en in 1836 werden deze gemeenten wederom herenigd. De grens tussen West- en Oost-Barendrecht lag ongeveer op de huidige Barendrechtseweg, de grens tussen West-Barendrecht en Carnisse lag ter hoogte van de (voormalige) Carnisseweg.
Politiek.
Gemeenteraad.
De gemeenteraad van Barendrecht bestaat uit 29 zetels. Hieronder de behaalde zetels per partij bij de gemeenteraadsverkiezingen sinds 2006.
Infrastructuur en vervoer.
Door Barendrecht loopt een bundeling van 9 sporen: in volgorde van west naar oost twee voor de HSL-Zuid (links rijdend, net ten noorden van Barendrecht is de overgang van rechts naar links rijden), drie goederensporen voor de combinatie Betuweroute en goederenlijn Kijfhoek – IJsselmonde, en vier sporen voor de spoorlijn Rotterdam - Dordrecht, met station Barendrecht. De Kap van Barendrecht overkluist deze sporen over een lengte van 1,5 km; de breedte is 60 meter, de hoogte 9 meter. Binnen de kap zijn er vanaf de westkant gerekend tussenmuren na het tweede, derde, vijfde en zevende spoor (laatstgenoemde niet op het station zelf). De kap dient om de visuele en geluidsoverlast voor de omgeving te beperken. Bovendien is er op de kap een dakpark met wandelpaden, en parkeergelegenheid. Over de lengte van het station is voor wat betreft de vier sporen van de spoorlijn Rotterdam - Dordrecht het dak van glas.
Openbaar vervoer.
Barendrecht heeft veel openbaarvervoerfaciliteiten. Vier OV-bedrijven doen Barendrecht aan via bus, trein of tram, en wel de RET per bus en tram, de NS per trein, Qbuzz per bus (vanuit de Drechtsteden) en Connexxion per bus (vanuit de Hoeksche Waard).
Op 24 september 2009 botsten nabij Barendrecht twee goederentreinen op elkaar. Hierbij viel 1 dode. De machinist van een naderende passagierstrein kon een botsing met de ontspoorde goederenwagons voorkomen. Het opruimen van de wrakstukken nam meerdere dagen in beslag. Om de twee goederentreinen los van elkaar te halen werden twee Leopardtanks van defensie ingezet.
Cultuur.
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Natuur en recreatie.
In de gemeente zijn er aantal plekken waar natuur en recreatie plekken zijn, zie;
Muziek.
Poppodium De Beuk is een zelfstandig poppodium, waar naast optredens van (lokale) bands ook het jongerenwerk muzikale activiteiten heeft. Regionaal bekend is het jaarlijkse muziekfestival Along the TraX.
Kunst in de openbare ruimte.
In de gemeente Barendrecht zijn diverse beelden, sculpturen en objecten geplaatst in de openbare ruimte, zie:
Onderwijs.
Barendrecht heeft twaalf basisscholen en vier vestigingen van scholen voor middelbaar onderwijs, onder andere van het Dalton Lyceum Barendrecht, Edudelta College en de CSG Calvijn bestaande uit de locaties Portus Groene Hart en Focus Beroepsacademie.
Sportverenigingen.
Verder zijn er in Barendrecht ook verenigingen actief in de sporten tennis en handbal.
Religie.
In Barendrecht bevinden zich verschillende kerken. Zo is er een Katholieke kerk, een Nederlandse Gereformeerde Kerk, een Gereformeerde Gemeente (de Zuiderhavenkerk), een Hersteld Hervormde Gemeente, een Protestantse gemeente en een Rafaëlgemeente.

</doc>
<doc id="21971" url="https://nl.wikipedia.org/wiki?curid=21971" title="Bergambacht">
Bergambacht

Bergambacht () is een dorp en voormalige gemeente in de Krimpenerwaard in de Nederlandse provincie Zuid-Holland. In 2018 telde de plaats Bergambacht 5.080 inwoners, waarvan 2.490 (49%) mannen en 2.590 (51%) vrouwen. Inclusief buitengebied bevat Bergambacht inwoners (). Bergambacht heeft een oppervlakte van 38,18 km² (waarvan 2,67 km² water). Binnen de voormalige gemeentegrenzen lagen ook de dorpskernen van Ammerstol en Berkenwoude. In 2018 telde de voormalige gemeente Bergambacht (inclusief Ammerstol en Berkenwoude) 8.485 inwoners, waarvan 5.080 in de plaats Bergambacht (60%).
Geschiedenis.
De gemeente Bergambacht werd vroeger ook "'s Heeraartsberg en Bergambacht" genoemd. In het dorp lag tot 1909 het kasteel 's Heeraartsberg.
De gemeente was op 1 januari 1985 ontstaan bij de gemeentelijke herindeling van gemeenten in de Krimpenerwaard. Hierbij werden de toen opgeheven gemeenten Ammerstol en Berkenwoude aan Bergambacht toegevoegd.
De Gedeputeerde Staten hebben op 3 februari 2009 een commissie ingesteld die moet gaan onderzoeken hoe de gemeente Bergambacht op kan gaan in een grotere gemeente. Het K5-samenwerkingsverband met de gemeenten Nederlek, Ouderkerk, Schoonhoven en Vlist was daarvoor de basis. Dit resulteerde in het Herindelingsadvies Krimpenerwaard van 10 november 2010 en het wetsbesluit op 19 juni 2014. Op 1 januari 2015 zijn de vijf gemeenten gefuseerd tot de nieuwe gemeente Krimpenerwaard.
Kernen.
De gemeente Bergambacht bestond uit de volgende kernen:
Het gemeentehuis was gevestigd in Bergambacht.
Monumenten.
In de voormalige gemeente zijn een aantal rijksmonumenten en oorlogsmonumenten, zie:
Politiek.
Gemeenteraad.
De gemeenteraad van Bergambacht bestond uit 13 zetels. Hieronder staat de samenstelling van de gemeenteraad sinds 1990:
College.
Het laatste college van B&amp;W werd gevormd door waarnemend burgemeester A. van Erk (Gemeentebelang Bergambacht) (van 2005 t/m 2014) en de wethouders D. Blok (Gemeentebelang Bergambacht) en J. Vente (ChristenUnie/SGP).
Waterwinning.
In Bergambacht zijn twee waterleidingbedrijven actief:

</doc>
<doc id="21972" url="https://nl.wikipedia.org/wiki?curid=21972" title="Bergschenhoek">
Bergschenhoek

Bergschenhoek () is een plaats en voormalige gemeente in de Nederlandse provincie Zuid-Holland, ten noorden van Rotterdam. Het maakt sinds 2007 onderdeel uit van de gemeente Lansingerland.
Bergschenhoek is een woonplaats met veel nieuwbouw, vanwege de ligging tegen Rotterdam aan en de VINEX-doelstelling. Er zijn relatief veel woningen in de duurdere klasse. Op 24 november 2004 werd het nieuwe dorpscentrum geopend. Ten zuidoosten van de woonkern, langs de rivier de Rotte bevindt zich een groot natuur- en recreatiegebied, het Hoge en Lage Bergse Bos, met een onder meer een opvallende skihelling, een klimwand van 34 meter hoog, een mountainbikeparcours en een golfbaan. De plaats ligt niet ver van Rotterdam The Hague Airport. Het grondgebied wordt door de HSL-lijn doorsneden, die eind december 2009 operationeel werd. Het Annie M.G. Schmidtpark ligt langs dit traject.
Voormalige gemeente.
De voormalige gemeente Bergschenhoek telde 16.634 inwoners (1 juli 2006, bron: CBS) en had een oppervlakte van 15,52 km² (waarvan 0,63 km² water). Tot de gemeente behoorde naast de hoofdplaats ook de kern De Rotte. Bergschenhoek maakt deel uit van de Stadsregio Rotterdam. De voormalige gemeente grensde onder meer aan: Berkel en Rodenrijs, Bleiswijk, Rotterdam en Zevenhuizen-Moerkapelle.
Op 1 januari 2007 is de gemeente Bergschenhoek samengegaan met de aangrenzende gemeenten Bleiswijk en Berkel en Rodenrijs in de nieuwe gemeente Lansingerland. In april 2005 hebben de drie gemeenteraden zich uitgesproken voor deze vrijwillige fusie. Bergschenhoek had tussen 1976 en 2006 een partnerschap met de gemeente Maria Enzersdorf in Oostenrijk.
Politiek.
Het laatste college van Bergschenhoek werd gevormd door het CDA, de PvdA en de ChristenUnie.
Tijdens de laatste gemeenteraadsverkiezingen werden de vijftien raadszetels over de vijf fracties als volgt verdeeld:
Geschiedenis.
Prehistorie.
Er werd in Bergschenhoek in 1978 een visfuik opgegraven die bijna zesenhalfduizend jaar oud bleek te zijn, gedateerd op omstreeks 4300 v.Chr. Deze vondst toont aan dat er al in de prehistorie mensen naar dit gebied kwamen. Rondtrekkende jagers en vissers hadden hier een klein kamp op een drijvend stuk trilveen gemaakt. Rond het jaar 1000 maakten de gronden waarop het huidige Bergschenhoek ligt nog altijd deel uit van een soort waddengebied.
Middeleeuwen.
Geschriften uit het einde van de 15e eeuw maken melding van een nederzetting "den hoeck" of " ten Hoeck", nabij "den Berch", oftewel Hillegersberg. In 1466 wordt hier de Butterdorpse molen geplaatst. Al snel spreekt men van 'den Bergschen Hoeck'.
Turfwinning.
In vroeger tijden heeft zich hier in de bodem een dikke veenlaag gevormd. Aan het einde van de middeleeuwen begint de turfwinning. Het veen wordt uitgegraven en na in turfschuren tot turf te zijn verwerkt als brandstof verkocht. Het dorpscentrum (De Kruin), de Bergweg en de Oosteindseweg liggen nog altijd ongeveer vier meter hoger dan de omgeving. De huidige woonwijken rond het centrum bevinden zich in feite op de bodem van de uitgegraven later weer drooggelegde plassen.
Republiek.
De Rooms-Katholieke Kerk werd in 1573 in de Hollandse gewesten verboden. Toen men in 1649 in het geheim een statie (parochie) wilde vestigen in de polder van Schieland, dacht men aan Bergschenhoek. De mis werd door de eerste pastoor, de in 1652 benoemde Theodoor Cannius, in een schuilkerk opgedragen.
In 1658 was het dorp groot genoeg voor de stichting van een eigen gereformeerde kerk in Bergschenhoek. Voorheen kerkte men in Hillegersberg. Jacobus van Kouwenhoven, een zoon van een Rotterdamse burgemeester, was de eerste dominee.
Het dorp werd op 8 mei 1659 door een grote ramp getroffen. Alle vierenveertig huizen in Bergschenhoek brandden in anderhalf uur tijds volledig af. Er werden onder andere in Rotterdam en Hillegersberg op 19 mei 1659 collectes gehouden ten bate van de slachtoffers van deze brand.
In de 18e eeuw werden diverse polders rond Bergschenhoek drooggelegd. Het dorp maakte deel uit van het ambacht Hillegersberg en Rotteban. De drie kernen waren op dat moment Hillegersberg, Terbregge en Bergschenhoek. Een oude grenspaal, die stond tussen Bleiswijk en Hillegersberg Rotteban, staat anno 2007 voor het voormalige gemeentehuis van Bergschenhoek.
Franse tijd.
Onder Lodewijk Napoleon, op 21 oktober 1811, scheidde Bergschenhoek zich van Hillegersberg af, thans de Rotterdamse deelgemeente Hillegersberg-Schiebroek.
Twintigste eeuw.
In de 20e eeuw ontwikkelde Bergschenhoek zich als een plattelandsdorp met voornamelijk glastuinbouw.
Vinex-wijk.
Vanaf de jaren negentig groeide de gemeente in het kader van de Vinex uit van een landelijk dorp van 5000 inwoners tot een moderne woongemeente. Bergschenhoek was in 2002 met een groei van 13,4 procent de relatief snelst groeiende gemeenten van Nederland. Vanaf 2005 kwamen er nog eens 4000 woningen bij. Het was de bedoeling dat de kern Bergschenhoek in 2008 ongeveer 23.000 inwoners zou tellen.
Bergschenhoek bestond als zelfstandige gemeente tot en met 31 december 2006, en ging door een vrijwillige fusie met Bleiswijk en Berkel en Rodenrijs op in de nieuwe gemeente Lansingerland.
Aantal inwoners van Bergschenhoek in de loop der tijd:
Bijzondere gebouwen.
Bergschenhoek bestaat voor het overgrote deel uit moderne woningbouw, maar er zijn enkele bijzondere gebouwen, waaronder het Polderhuis, gebouwd in 1906, oorspronkelijk een gebouw van het Hoogheemraadschap van Schieland, thans (2021) een bed &amp; breakfast. Het oudste gebouw uit de Dorpsstraat (een winkel met woonhuis) stamt uit 1846. Het nieuwe gemeentehuis van Lansingerland te Bergschenhoek werd in 2012 opengesteld.
In Bergschenhoek staan zeven rijksmonumenten:
In Bergschenhoek staan drie kerkgebouwen:
Media.
Bergschenhoek heeft een lokale omroep: RTV Lansingerland. Daarnaast zijn er twee weekbladen, De Heraut en Hart van Lansingerland. De 3B-Krant is opgegaan in Hart van Lansingerland. Ook is er een website met 112-nieuws uit de gemeente Lansingerland.

</doc>
<doc id="21973" url="https://nl.wikipedia.org/wiki?curid=21973" title="Berkel en Rodenrijs">
Berkel en Rodenrijs

Berkel en Rodenrijs () is een plaats en een voormalige ambachtsheerlijkheid en gemeente in de Nederlandse provincie Zuid-Holland. Op 1 januari 2007 is de gemeente Berkel en Rodenrijs samengegaan met de gemeenten Bergschenhoek en Bleiswijk in de nieuwe gemeente Lansingerland. De plaats Berkel en Rodenrijs telt inwoners ().
Geschiedenis.
Vervening en plassen.
In Berkel en Rodenrijs begint de vervening ten noorden en ten zuiden van de dorpskern van Berkel. Op de kaart van Cruquius is te zien dat aan het begin van de achttiende eeuw het gebied ten noorden van de dorpskern van Berkel vrijwel geheel is ontveend. De turf werd met scheepjes via de kanalen naar de steden getransporteerd. Door vervening en door afkalving werden de legakkers steeds kleiner. Petgaten groeiden aaneen tot grote veenplassen. Rond 1750 kwamen Rodenrijs, Berkel en Noordeinde aan de rand van, of soms tussen de plassen te liggen. De dorpen, dijken en polderkaden werden door het water bedreigd.
Eerste droogmakerijen.
Eind achttiende eeuw werd de situatie in Berkel en Rodenrijs gevaarlijk. Het dorpsbestuur besloot daarom actie te ondernemen en de plassen droog te leggen. De windmolen was hierbij een onmisbaar hulpmiddel. Zeven nieuwe molens kwamen in bedrijf. Als eerst werden de Noordpolder, de Westpolder en de Zuidpolder drooggelegd (1774-1777). De drooggevallen bodem van de plassen werd vervolgens opnieuw ingedeeld. De oude, soms onregelmatige verkaveling werd vervangen door strakke rechthoekige kavels. De vruchtbare grond in de droogmakerijen bracht een periode van grote bloei voor de boeren.
Nieuwe plassen en droogmakerijen.
Tegelijk met de droogmaking van de Noordpolder, Westpolder en Zuidpolder ontstonden door de voortgaande vervening aan de westzijde van de Rodenrijse- en Noordeindseweg nieuwe plassen. Die verveningen vonden vanuit verschillende wegen tegelijk plaats en bovendien vanuit de oevers van het Westmeer en het Oostmeer, maar ze hielden halt aan de rand van enkele kleiplateaus. Kleigrond is in tegenstelling tot veen ongeschikt als brandstof. Het "Oude Land" en de "Kleihoogt" vormden grillige schiereilanden, omgeven door een verbrokkeld patroon van kleine plassen. In de negentiende eeuw werden in tien jaar tijd de laatste veenplassen drooggemalen: de Nieuwe Rodenrijse Droogmakerij (1844-1848), de Oostmeerpolder (1848), de Bergboezem (1854) en de Polder Oude Leede (1855). Hierbij deden stoomgemalen dienst. Doordat de plassen verbrokkeld en grillig waren, vertonen deze nieuwe droogmakerijen niet zo’n regelmatig verkavelingspatroon als de oude droogmakerijen. Iedere droogmaking kreeg eigen ontsluitingswegen.
Groente en fruit.
In de grote steden groeide intussen de behoefte aan tuinbouwproducten. Rond 1880 kwam de verbouw daarvan op gang. Gunstige factoren hiervoor waren de vruchtbare bodem, een goede infrastructuur (vaarwater) en de nabijheid van afzetmarkten. Vanwege de belangrijke vervoersfunctie vestigden de tuinders zich aan de vaarten langs de Rodenrijse-, Noordeindse- en Klapwijkseweg. Na 1900 trad een aanzienlijke professionalisering op. Door de productie te vergroten kon beter worden ingespeeld op de vraag. Wat als koudegrondteelt was begonnen ontwikkelde zich tot teelt onder platglas en in koude kassen. Vanaf de jaren twintig van de 20e eeuw werd gebruikgemaakt van warenhuizen, die in toenemende mate kunstmatig verwarmd werden. Door de groeiende tuinbouw vestigden zich hier tussen 1890-1910 arbeiders vanuit de Zuid-Hollandse eilanden, Noord-Brabant en Utrecht. Vooral langs de Zuidersingel werden kleine complexen eenvoudige arbeiderswoningen gebouwd. In Rodenrijs werd bij het station een groenteveiling met haven gevestigd, tuinbouwproducten werden aangevoerd per boot en afgevoerd per trein.
Begin van de suburbanisatie.
Met de aanleg van de Hofplein-spoorlijn (waarop nu RandstadRail metrolijn E wordt geëxploiteerd) in 1908 verscheen ook de eerste verstedelijking in de regio. Stedelingen werden door het spoor gestimuleerd om zich in de omliggende dorpen te vestigen, en dan vooral rond de nieuwe stations en bij de bestaande dorpskernen. In Berkel en Rodenrijs bleef nieuwe bebouwing beperkt tot de omgeving van station Rodenrijs. Een eerste wat grootschaliger uitbreiding vond plaats in de jaren twintig langs de Rodenrijseweg, met een reeks vrijstaande en geschakelde middenstandswoningen.
Berkelveld.
Rond 1950 ontdekte de Nederlandse Aardolie Maatschappij (NAM) olie in het Berkelveld in Berkel en Rodenrijs. In 1953 sloeg het er eerste drie putten, Berkel 1 tot en met 3. De opgepompte olie werd met tankwagens via het pompstation Vlaardingen naar de Shell raffinaderij in Pernis gebracht. Deze winning stopte omstreeks 1996/1997. De NAM heeft kort tijd daarna de pijpen verwijderd, de putten afgesloten en het terrein teruggebracht in oorspronkelijke staat. In 1984 ontwikkelde de NAM nog Berkel-4, ze boorde op deze locatie 25 putten. Met jaknikkers werd tot 2013 olie opgepompt uit een aardlaag die zo’n 1.400 meter diep ligt. Het huurcontract liep tot 2018 en de gemeente wilde het niet verlengen, alle nog aanwezige installaties dienden te worden verwijderd. De aardolieputten werden daarop afgeplugd en de jaknikkers werden verwijderd. Als een van de laatst werkende jaknikkers in Nederland, werd Jaknikker BRK-10 uit het aangrenzende Schiebroek in 2014 opgesteld in het Nederlands Openluchtmuseum.
Voormalige gemeente.
De gemeente had een oppervlakte van 18,90 km² en telde in juli 2006 20.189 inwoners. Binnen de gemeentegrenzen lagen geen andere kernen.
Het laatste college van Berkel en Rodenrijs werd gevormd door de VVD, de ChristenUnie en de PvdA.
De laatste gemeenteraad was als volgt samengesteld:
Activiteiten.
Sport.
In Berkel en Rodenrijs zijn de volgende sportclubs actief:
Muziek.
De muziekvereniging in Berkel en Rodenrijs is Helicon. Deze vereniging kent twee afdelingen: leerlingenorkest en harmonieorkest. De muziekschool voor Berkel en Rodenrijs is gesitueerd in het Polderhuis te Bergschenhoek. Ook is er een muziekpodium, genaamd Rotonde, gelegen op Het Hoge Land. Hier treden bands uit de regio op, maar ook uit de rest van Nederland en België en Duitsland.
Speeltuin De Kievit.
Speeltuin De Kievit werd in 1953 opgericht op de locatie van de Jozefschool (nu de Wilgenhoek). In 1960 verhuisde de speeltuin naar de Wilgenlaan. Op het terrein bevinden zich een dierenverblijf, een grote variatie aan speeltoestellen en twee buitenzwembaden. Er zijn ongeveer 1600 gezinnen lid van de speeltuin.
Lions Club Berkel en Rodenrijs.
Lions Club Berkel en Rodenrijs is een charitatieve sociale club die werd opgericht in 1984. Ze is onderdeel van de wereldwijde associatie Lions International. De club steunt lokale activiteiten. Dat kan door bijdragen in natura, waarbij de clubleden de handen uit de mouwen steken, of door allerlei manieren van fondsenwerving.
Media.
Berkel en Rodenrijs wordt bediend door de lokale omroep: RTV Lansingerland. Daarnaast zijn er twee weekbladen, namelijk De Heraut en Hart van Lansingerland. De 3B-Krant is opgegaan in Hart van Lansingerland. Ook is er een actuele nieuwswebsite 112Lansingerland met actueel 112-nieuws uit de gemeente Lansingerland.
Verkeer en vervoer.
De plaats is aangesloten op het netwerk van RandstadRail door de metrostations Rodenrijs met aansluiting op de ZoRo-bus naar Zoetermeer en Berkel Westpolder. Deze metrolijn verbindt Rotterdam met Den Haag. Via de weg is Berkel en Rodenrijs bereikbaar via de N209, de N470 en de N471.

</doc>
<doc id="21974" url="https://nl.wikipedia.org/wiki?curid=21974" title="Bernisse (gemeente)">
Bernisse (gemeente)

Bernisse () was een gemeente in de Nederlandse provincie Zuid-Holland. De gemeente telde 12.384 inwoners (1 mei 2014, bron: CBS) en had een oppervlakte van 68,47 km² (waarvan 12,35 km² water). De gemeente maakte deel uit van het samenwerkingsverband Stadsregio Rotterdam en de Metropoolregio Rotterdam-Den Haag. Op 1 januari 2015 is de gemeente opgegaan in de nieuwe gemeente Nissewaard.
Kernen.
Abbenbroek (gemeentehuis), Biert, Geervliet, Heenvliet, Oudenhoorn, Simonshaven en Zuidland.
Geschiedenis.
De gemeente Bernisse ontstond op 1 januari 1980 door samenvoeging van de gemeenten Abbenbroek, Oudenhoorn en Zuidland en delen van de gemeenten Geervliet (inclusief Simonshaven) en Heenvliet. De gemeente ontleent haar naam aan de voormalige rivier de Bernisse, die de gemeente doorsnijdt. In het gemeentewapen wordt dit water gesymboliseerd door de blauwe paal in een zilveren vlak. In 2012 deed de gemeenteraad het verzoek te fuseren met de gemeente Spijkenisse. Na een moeilijke stemming in de gemeenteraad werd uiteindelijk besloten om per 1 januari 2015 samen te gaan met Spijkenisse. De nieuwe gemeente kreeg de naam Nissewaard. Op 19 november 2014 werden in beide oude gemeenten gemeenteraadsverkiezingen gehouden voor de nieuwe gemeente Nissewaard.
Hoewel Oudenhoorn ook deel ging uitmaken van de nieuwe samenstelling werden vanwege de grote hoeveelheid kritiek op de samenvoegingsplannen vanuit het overgrote deel van de bewoners van deze plaats besprekingen gevoerd tussen de gemeente Bernisse en de gemeente Hellevoetsluis over het aansluiten van Oudenhoorn met Hellevoetsluis. Dit zou in 2016 zijn beslag kunnen krijgen.
Recreatiegebied.
Centraal gelegen is het recreatiegebied Bernisse, een water tussen het Spui en het voedingskanaal van het Brielse Meer dat vroeger de scheiding tussen de eilanden Voorne en Putten vormde. Rond 1970 worden de eerste plannen gemaakt vanuit Openbaar Lichaam Rijnmond om langs en rondom het oude riviertje de Bernisse een recreatiegebied aan te leggen, met als doel om de inwoners van de Rijnmond-regio ontspanning te kunnen bieden in de vorm van recreatie en natuur. Hierbij wordt het oude riviertje flink verbreed en verdiept. Ruim tien jaar later was het merendeel van het project gerealiseerd.
Het gebied is ruim 300 hectare groot, is gevormd door diverse plassen waarin en waarop gevist, gesurft, gezwommen en gevaren kan worden. Motorbootvaart is niet toegestaan.
Er zijn speciale strandjes, trailerhellingen en aanlegsteigers gemaakt.
Voor vogelliefhebbers is dit een prachtig gebied.
Monumenten.
In de gemeente zijn er een aantal rijksmonumenten, gemeentelijke monumenten, en een oorlogsmonument, zie:

</doc>
<doc id="21975" url="https://nl.wikipedia.org/wiki?curid=21975" title="Binnenmaas">
Binnenmaas

Binnenmaas () was een gemeente in de Hoeksche Waard in de Nederlandse provincie Zuid-Holland. De gemeente telde 29.262 inwoners (31 mei 2018, bron: CBS) en had een oppervlakte van 75,60 km² (waarvan 6,34 km² water). De gemeente was vernoemd naar de Binnenbedijkte Maas, een afgedamde tak van de Maas die geheel binnen de gemeentegrenzen ligt.
Sinds 1 januari 2019 maakt de voormalige gemeente Binnenmaas samen met de gemeenten Korendijk, Strijen, Cromstrijen en Oud-Beijerland onderdeel uit van de gemeente Hoeksche Waard.
Geschiedenis.
De gemeente Binnenmaas ontstond door een samenvoeging per 1 januari 2007 van de oorspronkelijke gemeente Binnenmaas met de gemeente 's-Gravendeel. De "oude" gemeente Binnenmaas ontstond op 1 januari 1984 door een samenvoeging van Puttershoek, Maasdam, Mijnsheerenland, Westmaas en Heinenoord. Voor meer informatie over de geschiedenis van het gebied van de gemeente, zie Hoeksche Waard.
Geografie.
Dorpen en buurtschappen.
De gemeente bestond uit de volgende dorpen: Blaaksedijk, 's-Gravendeel, Goidschalxoord, Greup, Heinenoord, Maasdam, Mijnsheerenland, Puttershoek en Westmaas. Het gemeentehuis lag in Maasdam. De gemeente kende ook nog een aantal buurtschappen: Brabersweg, De Wacht, Kuipersveer, Schenkeldijk, Sint Anthoniepolder, Zwanegat, Maasdijk, Reedijk en Westdijk.
Topografie en landschap.
"Topografische kaart van de gemeente Binnenmaas, per maart 2017"
De gemeente Binnenmaas kenmerkte zich door de Binnenbedijkte Maas, die in de volksmond ook wel de Binnenmaas wordt genoemd. Deze rivier loopt van Mijnsheerenland tot aan Maasdam. Het landschap bestaat vrijwel geheel uit polders en boerderijen.
Bijzonderheden.
Enkele bijzonderheden in de voormalige gemeente zijn bijvoorbeeld de FrieslandCampina-fabriek in Maasdam, de grootste fabriek van dit bedrijf in Nederland, en het Recreatieoord in Mijnsheerenland. Ook staan er een aantal korenmolens in de gemeente, die vaak erg historisch zijn.
Politiek.
Burgemeesters.
De laatste burgemeester was André Borgdorff. Zie voor eerdere burgemeesters Lijst van burgemeesters van Binnenmaas.
Cultuur.
Monumenten.
In de voormalige gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In Binnenmaas zijn diverse beelden, sculpturen en objecten geplaatst in de openbare ruimte, zie:

</doc>
<doc id="21976" url="https://nl.wikipedia.org/wiki?curid=21976" title="Bleiswijk">
Bleiswijk

Bleiswijk () is een plaats en voormalige gemeente in de Nederlandse provincie Zuid-Holland. De voormalige gemeente telde 10.369 inwoners (1 juli 2006, bron: CBS) en had een oppervlakte van 21,99 km² (waarvan 0,82 km² water). Op 1 januari 2007 is de gemeente Bleiswijk samengegaan met de gemeenten Bergschenhoek en Berkel en Rodenrijs in de nieuwe gemeente Lansingerland.
Geschiedenis.
1100-1700.
Rond 1100 werd begonnen met het ontginnen van de Hollandse veengebieden. Uit deze tijd zijn geen gebouwen over, maar wel de afwateringskanalen naar de Rotte waaronder de Lange Vaart. In deze tijd werden de eerste boerderijen in dit gebied gebouwd. Sinds de 15e eeuw ligt de landscheiding tussen Bleiswijk en Berkel en Rodenrijs. In de 12e eeuw werd voor het eerst gesproken over Bleiswijk en de heerlijkheid Bleiswijk. Er heeft rond de 11e eeuw vermoedelijk het slot Kranenburg gestaan, waaraan het Kranenburgplein aan de Dorpstraat zijn naam te danken heeft. De groei van de steden rondom Bleiswijk na de Middeleeuwen heeft ervoor gezorgd dat er bij Bleiswijk veen werd afgegraven om turf van te maken. In deze tijd groeide Bleiswijk van ongeveer 100 huizen in 1500 naar 400 in 1700. Aan het begin van de 18e eeuw leefden er ongeveer 2000 mensen in Bleiswijk. Het gebied rond Bleiswijk bestond in de tijd na de verveningen voor 80% uit water. Door de vele overstromingen van de afgegraven veenplassen liep de bevolking later in de 18e eeuw terug tot zo'n 1000 inwoners.
1750-nu.
In 1772 is men begonnen met het droogmalen van de Bleiswijkse polder. Met behulp van zeven molengangen met windmolens nam dit tien jaar in beslag. Op de nieuwe gronden werden handelsgewassen zoals granen, vlas en aardappelen verbouwd. De korenmolen aan de Hoefweg stamde uit deze tijd, hij is in 1940 afgebroken, de naam Korenmolenweg herinnert er nog aan. In 1855 werd de rooms-katholieke Onze-Lieve-Vrouw Visitatiekerk gebouwd. In de 19e eeuw nam de bevolking van Bleiswijk toe van ongeveer 1100 naar 1600 inwoners. De glastuinbouw ontwikkelde zich in de 20e eeuw sterk en mede daardoor groeide de bevolking van 2.500 in 1940 naar 12.000 in 2021. Nadat de kom van het dorp vol raakte kwamen er nieuwe woonwijken. Vanaf 2014 werd in een voormalig tuinbouwkassengebied de woonwijk De Tuinen gebouwd.
Monumenten.
In 1532 is de huidige Nederlands Hervormde kerk gebouwd (toen nog rooms-katholiek). Dit is het enige gebouw dat nog over is uit die tijd. Uit de 18e eeuw is overigens ook nog een sluisje over genaamd 'Bleiswijkse Verlaat', dat aan het eind van de Lange Vaart ligt bij de Rotte (gebouwd 1772).
De kerk Onze Lieve Vrouw Visitatie uit 1852 is een typische Waterstaatskerk.
Zie ook: 
Politiek.
Het college van Bleiswijk werd gevormd door het CDA, de VVD en de PvdA. De laatste gemeenteraad was als volgt samengesteld:
Muziek.
Bleiswijk heeft een muziekvereniging, Crescendo, die sinds 1896 bestaat.
Media.
Bleiswijk heeft een lokale omroep: RTV Lansingerland. Daarnaast zijn er twee weekbladen, namelijk De Heraut en Hart van Lansingerland. De 3B-Krant is opgegaan in Hart van Lansingerland. Ook is er een actuele nieuwswebsite 112Lansingerland met actueel 112-nieuws uit de gemeente Lansingerland.
Sport.
Bleiswijk kent
Recreatiegebied Rottemeren.
Het natuur- en recreatiegebied de Rottemeren is een door veenafgraving ontstaan gebied met plassen. Het ligt tussen Rotterdam en de gemeentes Lansingerland en Zuidplas. In het gebied kan worden gefietst of gewandeld. De Landelijke Fietsroute van de ANWB LF2 loopt door dit gebied. Er zijn verschillende restaurants in het Rottemerengebied. Ook is er een Wellness centrum sauna, een sportzaal en een klimberg, de Roerdomp.
Verkeer en vervoer.
Wegen.
Bleiswijk ligt niet ver van Rotterdam en Den Haag. Via de N209 is Rotterdam te bezoeken. Langs de N209 kan de A12 bereikt worden, deze verbindt Utrecht, Gouda en Arnhem in het oosten met Zoetermeer en Den Haag in het westen.
Openbaar vervoer.
Bleiswijk is met het openbaar vervoer te bereiken met bussen vanuit Zoetermeer en Berkel en Rodenrijs. Door middel van het nieuw gebouwde station Lansingerland-Zoetermeer heeft Bleiswijk in Zoetermeer een betere aansluiting op de spoorlijn Gouda - Den Haag gekregen. De naam van het station is afgeleid van Lansingerland en Zoetermeer, omdat het station op de grens van deze twee gemeenten ligt. Het station is onderdeel van het project Stedenbaan, een metro-achtige verbinding van stoptreinen in de Randstad. De verlengde Oosterheemlijn van RandstadRail kruist bij station Lansingerland-Zoetermeer de spoorlijn Gouda - Den Haag en eindigt daar. Het nieuwe station is in 2019 geopend. Zo kreeg Bleiswijk een goede verbinding met Den Haag en Gouda.
Buslijnen in en rond Bleiswijk.
Sinds 8 december 2012 wordt het openbaar vervoer in Bleiswijk verzorgd door de RET. Sinds de aanleg van de ZoRo-busbaan rijdt alleen lijn 173 met verhoogde frequentie nog door het centrum, en is buslijn 174 vanuit Zoetermeer richting Delft komen te vervallen. Op enige afstand van de dorpskern beschikt Bleiswijk ook over een eigen halte van de ZoRo-bus.

</doc>
<doc id="21977" url="https://nl.wikipedia.org/wiki?curid=21977" title="Drachme">
Drachme

De drachme is een munt die ontstaan is in het oude Griekenland (en tevens een oud medicinaal gewicht). Het woord drachme komt van het oud-Griekse δραχμη "drachmè", dat "een handvol" betekent.
Munt.
In het oude Griekenland was een drachme een munt, bestaande uit 4 gram zilver. Een drachme werd verdeeld in 6 "obolen". De naam drachme is afgeleid van het werkwoord δράσσομαι (drássomai, "(ik) grijp"). Aanvankelijk was een drachme een handvol (een 'greep') van zes oboloí of obeloí (metalen spiezen, letterlijk 'spitten'), oorspronkelijk gebruikt voor het roosteren van lamsvlees. 
Er zijn archeologische aanwijzingen dat deze oboloi vanaf rond 1100 v.Chr. als een vorm van vroege valuta werden gebruikt en een vorm van edelmetaal waren: bronzen, koperen of ijzeren voorwerpen als gewicht in een ontwikkeld ruilsysteem. In een graftombe in het antieke Argos werden zes ijzeren braadspitten gevonden, zo’n 150 cm lang, en het bleek onmogelijk er meer dan zes in een hand te vatten.
In de 6e eeuw v.Chr. raakte de drachme en zijn viervoud, de tetradrachme, in de Oud-Griekse wereld ingeburgerd als handelsmunt. De Atheense drachme met op de voorkant het portret van de godin Athene en op de achterzijde een uil verspreidde zich over de Griekse invloedssferen en werd nog eeuwenlang door anderen nagevolgd. 
Door de veroveringen van Philippus II van Macedonië en zijn zoon Alexander de Grote werden de door beide heersers gevoerde drachme en tetradrachme verspreid van Europa tot Midden-Azië. De voorstelling van deze munten zou richting geven aan de muntslag voor de volgende duizend jaar; zij drong door tot het verre noordwesten (Groot-Brittannië), werd gebruikt in het Romeinse rijk en hield in het oosten pas halt bij de westelijke grenzen van China met de Bactrische muntslag. Aan de voorzijde is een bebaarde kop afgebeeld, de god Zeus als symbool voor Philippus, of een jeugdige (Alexander, gesymboliseerd door de held Herakles). Op de keerzijde zien we een zittende Zeus of een ruiter te paard. Ofschoon dit muntbeeld zich ontwikkelde bleef de kop op de (meestal iets bollere) voorzijde zich handhaven. De opvolgers van Alexander vervingen de godenkop door een portret van zichzelf. De keerzijde kreeg veelal een religieuze of propagandistische voorstelling.
Als munten kwamen naast de drachme en de tetradrachme (4 drachmen) onder meer de didrachme (2 drachmen) en de dekadrachme (10 drachmen) voor. De drachme, en ook de tetradrachme, bereikte een immense populariteit als internationale handelsmunt. De munten werden dankzij de Griekse kolonisatie en handel eeuwenlang gebruikt door heel Europa en West-Azië. Van het woord "drachme" en de handzame gewichtseenheid van circa 4 gram is ook onder meer de Sassanidische "drahm" afgeleid en zijn met 3 gram wat lichtere opvolger, de Arabische "dirham". Tijdens het Romeinse keizerrijk werd de Romeinse denarius, een eveneens iets lichtere verwant van de drachme, gemeengoed in het Middellandse-Zeegebied, maar de drachme wist zich in het oostelijke deel van het rijk te handhaven in de provinciale muntslag tot aan de munthervorming van keizer Diocletianus: pas in 295-296 n.Chr. werd in Romeins Alexandrië de laatste tetradrachme geslagen.
De dekadrachme is alleen bekend als presentatiemunt, geslagen in kleine oplagen en weinig in omloop vanwege het gewicht van 43 gram. Voor grote geldbedragen was in het oude Griekenland de mina de rekeneenheid, gelijk aan 100 drachmen, of het talent, gelijk aan 60 mina, dus 6000 drachmen.
Lange tijd is de drachme in onbruik geweest, maar zij werd opnieuw ingevoerd toen Griekenland in de 19e eeuw onafhankelijk werd. In 1829 werd een nieuwe munt geïntroduceerd, de phoenix, waarvan de koers gebaseerd was op de Ottomaanse kuruş, een zilveren munt: 6 phoenixes in één kuruş. Na de kroning van de jeugdige Beierse prins Otto tot koning van Griekenland werd in 1832 de moderne drachme ingevoerd, met dezelfde koers als de phoenix. Deze munt was verdeeld in 100 lepta, van het Griekse leptón, dat 'klein' of 'dun' betekent. De hedendaagse Griekse vervanging van de drachme, de euro, is in theorie ook onderverdeeld in 100 delen, die de naam lepta dragen. Eén euro is 340,75 (nieuwe) drachme waard.
Gewicht.
De drachme is ook een oud medicinaal gewicht, één achtste van een "medicinaal ons". Deze gewichten waren niet helemaal hetzelfde in verschillende landen, maar de medicinale drachme varieerde van ca. 3,7-3,9 gram. De drachme was zelf onderverdeeld in drie scrupels of 60 grein.

</doc>
<doc id="21978" url="https://nl.wikipedia.org/wiki?curid=21978" title="Bodegraven">
Bodegraven

Bodegraven (; plaatselijk: "Borref(t)") is een plaats en voormalige gemeente in de Nederlandse provincie Zuid-Holland. De gemeenten Bodegraven en Reeuwijk zijn per 1 januari 2011 gefuseerd tot de gemeente Bodegraven-Reeuwijk.
Voormalige gemeente.
De gemeente telde 19.434 inwoners (1 januari 2010, bron: CBS) en had een oppervlakte van 38,50 km² (waarvan 0,79 km² water).
In de gemeente lagen ook de dorpen De Meije en Nieuwerbrug, waaronder de buurtschappen Noordzijde, Oud-Bodegraven, Weijland, Weijpoort en Molenbrug (Zuidzijde Bodegraven omgeving Fort Wierickerschans).
Historie.
Bodegraven werd al in de Romeinse tijd bewoond. Toentertijd lag het aan de Noordgrens van het Romeinse Rijk, de 'Limes'. Aan de Romeinse kant van deze Limes waren er veel militaire en handelsactiviteiten. De Romeinen legden er kampementen, havens en een weg aan. De grens werd op min of meer regelmatige afstand versterkt met grensforten ("castella"), bemand door Romeinse legioenen en hulptroepen. Daarnaast waren er langs de weg die naast de Limes liep op vele plekken nederzettingen ontstaan, waaronder het huidige Bodegraven.
Het bestaan van Romeins Bodegraven is aangetoond door verscheidene bodemvondsten. In 1937 is bij een zandwinning tussen Nieuwerbrug en Wierickerschans een Romeinse ruiterhelm aangetroffen. In 1995 werden op de plek van de huidige Willemstraat, de restanten van een houten poortgebouw en delen van een aarden verdedigingswal ontdekt. In 2000 vond men een vervloekingstabletje, een loden tabletje waarop de namen van 21 soldaten en een vervloeking waren gekerfd.
Daarna bleef het lange tijd stil rondom Bodegraven. Volgens de overlevering zou op een inmiddels zoekgeraakte kaart uit 809 de heerlijkheid Bodelo worden vermeld. Zeker is dat rond het jaar 1050 er een kleine nederzetting was ontstaan, waarschijnlijk rond de huidige Dorpskerk.
Twee eeuwen werd er getwist over het eigendomsrecht tussen de bisschop van Utrecht en de graven van Holland, aan wie ze het stadje in leen gegeven hadden. Geleidelijk werd echter de positie van Holland sterker en die van het Sticht zwakker. Ten slotte kwam het bij het Graafschap Holland.
In de late middeleeuwen werd er rondom Bodegraven, dat in een moerassig gebied lag, veel land ontgonnen. Deze ontginningen gebeurden vanaf de hoger gelegen rivieroevers zoals de Oude Rijn, de Meije en de Oude Bodegrave. Haaks op deze waterlopen werden kavelsloten gegraven, en zo'n 1250 meter verder werd een zogenaamde achtersloot gegraven. Door deze ontginningen ontstond de typische verkavelingsvorm. Na de bouw van een sluis rond 1350 had Bodegraven voorgoed haar bestaansrecht verdiend.
In 1672 toen de Republiek der Zeven Verenigde Nederlanden de oorlog was verklaard door Engeland, Frankrijk, Keulen en Münster, lag Bodegraven vlak achter de Hollandse Waterlinie. Deze was geïnundeerd, en vormde zo een barrière voor de oprukkende Franse troepen. Echter in de winter bevroor het water en konden de Fransen via het ijs dat zich over de ondergelopen polders had gevormd voorwaarts trekken. Zij rukten op naar de Meije en verder naar Zwammerdam. Tussen Zwammerdam en Alphen werden zij echter staande gehouden en uiteindelijk teruggedreven. Inmiddels was het gaan dooien en was de enige vluchtweg via de dijk langs de oude Rijn. Zij kwamen daardoor langs Bodegraven, dat met de grond werd gelijkgemaakt. Na deze ramp werd ten oosten van het dorp de Wierickerschans gebouwd.
Tot 1870 floreerde Bodegraven weer. Er brak in dat jaar in een bakkerij een brand uit, die een groot deel van het toenmalige stadje in de as legde. Toen de branden achter de rug waren bleken er 130 gezinnen dakloos te zijn geworden en meer dan 100 huizen afgebrand. Mede door een landelijke collecte kon Bodegraven relatief snel weer worden opgebouwd. In de 20e eeuw ging Bodegraven steeds verder uitbreiden. Rond de eeuwwisseling werd de ruimte tussen de Rijn en de spoorlijn, die inmiddels aan de zuidkant het dorp passeerde, volgebouwd. In het Interbellum werd aan de noordkant van Bodegraven gebouwd en vanaf halverwege de jaren 50 werd de strook tussen de spoorlijn en de autosnelweg A12 opgevuld met huizen en bedrijven.
Ligging.
Bodegraven ligt centraal in het Groene Hart van Nederland, de groene zone omsloten door de Randstad. De gemeente Bodegraven-Reeuwijk is omringd door de gemeenten (met de klok mee, begin noord) Nieuwkoop, Woerden, Montfoort, Oudewater, Krimpenerwaard, Gouda, Waddinxveen en Alphen aan den Rijn. Bodegraven ligt in het midden tussen de vier grote steden Amsterdam, Rotterdam, Den Haag en Utrecht. De (hemelsbrede) afstand tot elk van deze steden bedraagt circa 30 kilometer.
Het dorp Bodegraven ligt aan weerszijden van de Oude Rijn, waarin zich midden in het dorp een sluis bevindt. Deze vormt de oostgrens van het hoogheemraadschap Rijnland. Het oudste gedeelte van Bodegraven bevindt zich aan de noordkant van het water. Hier staat de hervormde dorpskerk, de "St. Galluskerk", een voormalige Katholieke kerk, en vernoemd naar Gallus van Helvetië. Aan de zuidkant van de Oude Rijn bevindt zich de "Willibrorduskerk", een rooms-katholieke kerk uit 1865, vernoemd naar Willibrordus van Utrecht en gebouwd door Pierre Cuypers (1827-1921). Ook bevindt zich aan de zuidkant van de Oude Rijn de stellingmolen De Arkduif uit 1697. Deze is nu de brouwerij "De Molen".
Economie.
Bodegraven is een bekend centrum van de kaashandel, al is het aantal karakteristieke kaaspakhuizen er afgenomen en wordt de dinsdagse kaasmarkt er sinds 2001 niet meer gehouden. Wel staat er voor de kerk een kaasmonument. Voorafgaand aan de najaarsmarkt in september, waar de kaas centraal staat, wordt jaarlijks een kaaskoningin gekozen. Deze traditie is in juli 2021 zelfs toegevoegd aan de Lijst van Nederlands Immaterieel Erfgoed.
Behalve met kaas is Bodegraven ook verbonden met shampoo: in de jaren 40 richtte kapper André de Jong er de Andrélon-fabriek op. De fabriek is in 2005 gesloten. Ironisch genoeg werd André de Jong uitgerekend in dit jaar verkozen tot Grootste Bodegraver Aller Tijden, een door lokale omroep Studio 15 uitgeschreven verkiezing. Bodegraven heeft een gunstige ligging midden in het Groene Hart, waardoor het een aantrekkelijke vestigingsplek is voor bedrijven. Voor een dorp van nog geen 20.000 inwoners heeft het dan ook een relatief grote bedrijvigheid.
Verkeer en vervoer.
Er lopen twee rijkswegen langs Bodegraven. De A12 verbindt Den Haag via Utrecht en Arnhem met de Duitse grens. De N11 verbindt A4 bij Leiden met de A12 bij Bodegraven. Er is een treinstation aan de spoorlijn Utrecht - Leiden. Twee keer per uur per richting stopt hier de sprinter tussen beide steden. Met ingang van dienstregeling 2023 rijden er van maandag tot en met donderdag, 's ochtends tussen 7:00 - 10:00 uur en 's middags tussen 15:30 - 19:30 uur, ook twee extra sprinters per uur per richting tussen Leiden Centraal en Utrecht Centraal, waarbij er ook in Bodegraven wordt gestopt. Daarnaast heeft Bodegraven een busverbinding, middels lijnen 178 en 278 van Arriva, die het dorp met Reeuwijk en Gouda verbindt. Om de kleine kernen rond Bodegraven van enig openbaar vervoer te voorzien rijden hier door Arriva twee buurtbussen: Buurtbus De Meije (lijn 724) en Buurtbus Zwammerdam (lijn 722). Buurtbus De Meije doet de kernen Bodegraven, Zwammerdam, De Meije, Zegveld, Woerden, Nieuwerbrug aan den Rijn, Waarder en Driebruggen aan. Buurtbus Zwammerdam rijdt van Alphen aan den Rijn via Zwammerdam naar Bodegraven. Als aanvulling op het openbaar vervoer kan men verder gebruikmaken van de Groene Hart Hopper, dit is een vorm van Collectief Vraagafhankelijk Vervoer (CVV).
Recreatie.
Bodegraven beschikt over een aantal recreatieve voorzieningen. Er is een zwembad (De Kuil) met een 50-meterbuitenbad, een subtropisch paradijs en een binnenbad. Verder is er een cultureel centrum, het Evertshuis. Hierin bevinden zich de openbare bibliotheek, een fitnesscentrum, een theater, vergaderzalen en het Kaasmuseum. Daarnaast wordt Fort Wierickerschans bij Bodegraven gebruikt als cultureel centrum en is de VVV er gevestigd. Ten zuiden van de plaats bevinden zich de Reeuwijkse Hout en de Reeuwijkse plassen. Hier is ook het Streekmuseum Reeuwijk. Bij Reeuwijk is een vakantie bungalowpark. Verder liggen ten noorden van Bodegraven de Nieuwkoopse plassen en laagveengebieden waar men kan wandelen en fietsen. Er diverse door de ANWB bewegwijzerde routes die door Bodegraven lopen. Ook passeren de LF-routes LF4-Midden-Nederlandroute en LF2-Stedenroute de plaats.
Wijken.
Bodegraven is opgebouwd uit verschillende wijken. Dit zijn Centrum (Noord en Zuid), Tuinwijk, Vijverwijk, Dronenwijk, Broekvelden, Elzenhof en Beijenveld. In 2007 is gestart met het bouwrijp maken van een terrein voor de bouw van een woonwijk onder de naam Weideveld. geraadpleegd 30 april 2014 Door de ontwikkeling van die woonwijk is Bodegraven een postcode rijker, 2412. Aangrenzend aan die woonwijk is het Limespark ontwikkeld. Dat park heeft een grootte van 12 hectare. Naast de woonwijken beschikt Bodegraven ook over drie bedrijventerreinen: Broekvelden, Groote Wetering en de Rijnhoek.
Sportverenigingen.
Bodegraven telt 3 voetbalverenigingen:
Sinds 1938 kent Bodegraven een zwemsportvereniging: BZ&amp;PC (Bodegraafse Zwem- en Poloclub). 
In 1956 is volleybalvereniging VSTS (Van Serve tot Smash) opgericht.
Scholen.
Bodegraven telt geen middelbare scholen meer, maar wel 9 basisscholen. Er zijn drie protestantse basisscholen die vallen onder de stichting De Vier Windstreken (de Da Costaschool, de Goede Herderschool en de Prinses Beatrixschool) en een protestantse reformatorische basisschool die valt onder de stichting Educatis (de Verhoeff Rollmanschool). De middelbare school is sinds 2013/2014 gesloten en was een dependance van het Antoniuscollege in Gouda. Onder de basisscholen bevinden zich vier katholieke scholen van stichting De Groeiling: De Willibrord, de Miland gevestigd in de Meije, IKC Schatrijk en de Speel- en Werkhoeve, en een school van de stichting Klasse: 't Vogelnest (openbaar onderwijs).
Religieus leven.
De belangrijkste religieuze gemeenschappen met hun plaatsen van samenkomst zijn: de Rooms-Katholieke Kerk (Sint-Willibrorduskerk), de Marokkaanse islamitische gemeenschap (moskee El Fath), de PKN (Dorpskerk, Lutherkerk, Ontmoetingskerk, de Bethlehemkerk en Brugkerk in Nieuwerbrug), Evangelische Christengemeente (De Bron), Gereformeerde Gemeente (Bethelkerk), Nederlands Gereformeerde Kerk (Ichtuskerk), Pinkstergemeente (Salvatorkerk), Vergadering van Gelovigen (Stationsplein). 
Zetelverdeling gemeenteraad.
De gemeenteraad van Bodegraven bestond uit 17 zetels. Hieronder staat de samenstelling van de gemeenteraad van 1998 tot 2006:

</doc>
<doc id="21979" url="https://nl.wikipedia.org/wiki?curid=21979" title="Drachmon">
Drachmon



</doc>
<doc id="21980" url="https://nl.wikipedia.org/wiki?curid=21980" title="Drachmai">
Drachmai



</doc>
<doc id="21981" url="https://nl.wikipedia.org/wiki?curid=21981" title="Capelle aan den IJssel">
Capelle aan den IJssel

Capelle aan den IJssel, vaak ook kortweg Capelle genoemd, is een plaats en gemeente in de Nederlandse provincie Zuid-Holland, gelegen aan de Hollandse IJssel. De gemeente telt inwoners en heeft een oppervlakte van 15,40 km² (waarvan 0,50 km² water).
Geschiedenis.
Capelle aan den IJssel werd in de 12e eeuw als nederzetting aan de rivier de Hollandse IJssel gesticht.
In de 14e eeuw werd er een kasteel gebouwd, het Slot Capelle (ca. 1340-1798). Hiervan resteert alleen het Dief- en Duifhuisje, wat gebruikt werd als gevangenis.
Op 15 november 1899 botste de posttrein 80bis, een extra trein met post en reizigers die uit Engeland kwamen, bij Capelle aan den IJssel op de stilstaande reizigerstrein 60. Drie houten wagons werden verbrijzeld waardoor acht doden en twaalf gewonden vielen. Het was de grootste spoorramp in Nederland in de 19e eeuw.
Tot halverwege de 20e eeuw was Capelle een klein dorp dat leefde van aan de rivier gerelateerde bedrijvigheid.
De getijdenwerking in de Hollandse IJssel bleek bij de watersnood van 1953 een groot gevaar te zijn en in 1954 werd begonnen met de bouw van het eerste deltawerk, de Stormvloedkering Hollandse IJssel, in combinatie met de bijbehorende Algerabrug die Capelle aan den IJssel verbindt met Krimpen aan den IJssel. In 1958 werden deze voltooid.
Vanaf de jaren vijftig werd wijk na wijk gebouwd, die veelal werden bevolkt door Rotterdammers.
In 2001 werd gestart met de laatste grote uitbreiding van Capelle aan den IJssel, de woonwijk Fascinatio.
Geografie.
Binnen de gemeentegrenzen van Capelle aan den IJssel liggen geen andere kernen. De gemeente is verdeeld in een aantal wijken: Schollevaar, Schenkel, Oostgaarde, Middelwatering, Capelle-West, 's-Gravenland, Fascinatio en het bedrijvenpark Rivium. De gemeente maakt onderdeel uit van het samenwerkingsverband stadsregio Rotterdam en de metropoolregio Rotterdam Den Haag.
De gemeente strekt zich uit langs de Hollandse IJssel aan de monding in de Nieuwe Maas.
De ruimtelijke opzet van Capelle aan den IJssel is enigszins ongebruikelijk voor een Nederlandse gemeente. Hoewel de bebouwde kom als één kern wordt beschouwd, zijn het er in feite meerdere. Deze kernen grenzen alle aan Rotterdam, maar niet aan elkaar. Tussen het noordelijke deel, bestaande uit de wijk Schollevaar, en het zuidelijk deel (Middelwatering/Oostgaarde) ligt het Schollebos. Tot slot ligt omsloten door de gemeente Capelle op Rotterdams grondgebied het voormalige dorp Kralingse Veer.
De gemeente Capelle aan den IJssel kent enkele winkelcentra, waaronder De Koperwiek, De Terp, Slotplein en Picassopassage (voorheen de Scholver). Rond de Koperwiek, het grootste winkelcentrum, is een nieuw stadscentrum ontstaan, met een theater, de bibliotheek en het gemeentehuis. Veel van de ruimtelijke ontwikkelingen die de komende jaren zullen plaatsvinden, vinden in dit gebied plaats.
Ten oosten van Capelle aan den IJssel ligt het Hitland, een natuurgebied met een grote hoeveelheid bos.
Groenste stad.
Capelle aan den IJssel mocht zichzelf in 2015 de groenste stad van Nederland noemen. De titel van stichting Entente Florale werd in september 2015 uitgereikt tijdens de Nationale Groendag.
Verkeer en vervoer.
Autoverkeer.
De gemeente is gesitueerd aan de A16 (afrit 25) en de A20 (afrit 16). De N219, binnen de gemeentegrenzen Abram van Rijckevorselweg geheten, begint in Capelle en voert via Nieuwerkerk aan den IJssel naar de A12. De N210 begint eveneens in Capelle, en vormt een belangrijke oeververbinding over de Hollandse IJssel.
Openbaar vervoer.
Capelle aan den IJssel maakt deel uit van het netwerk van de Nederlandse Spoorwegen door middel van het NS-station Capelle Schollevaar. Op dit station stoppen alleen Sprinters, met een frequentie van tweemaal per uur en in de spits viermaal per uur. Het dichtstbijzijnde intercitystation is station Rotterdam Alexander in de gemeente Rotterdam.
Capelle aan den IJssel is op het metronetwerk van Rotterdam aangesloten. De oost-westlijn heeft sinds 1994 een vertakking naar het centrum van Capelle aan den IJssel. Deze vertakking, nu metrolijn C geheten, kent drie metrostations: Slotlaan, Capelle Centrum en De Terp. Ook liggen enkele metrostations direct buiten de gemeentegrens: Schenkel op de grens van de Rotterdamse wijk Prinsenland en de Capelse wijk Schenkel, en Capelsebrug iets verder naar het westen. Vanuit de meest westelijke punt van de gemeente, woonwijk Fascinatio en bedrijvenpark Rivium, is metrohalte Kralingse Zoom het dichtstbijzijnde OV-knooppunt.
De gemeente wordt bediend door diverse buslijnen, van zowel de RET als Arriva. Daarnaast is er de ParkShuttle, een elektronisch geleide autobusdienst die automatisch werkt, zonder chauffeur. De ParkShuttle rijdt vanaf metrostation Kralingse Zoom naar diverse haltes op het bedrijvenpark Rivium. De dienst is in handen van Transdev. Sinds 3 april 2023 meert ook de Waterbus aan bij het Rivium, zodat dit ook te bereiken is via de Nieuwe Maas.
Tot slot zijn sinds 2012 op afroep elektrische tuktuks beschikbaar in Capelle aan den IJssel. Het betreft hier een gezamenlijk project van de gemeente Capelle aan den IJssel, stichting Flex Capelle en stichting CapelleWerkt.
Economie.
Ten oosten van de A16 bevindt zich het bedrijventerrein Rivium. In 2010 waren hier 353 bedrijven gevestigd die werk boden aan 11.843 werknemers. Hiermee is het de grootste werkgelegenheidsconcentratie in de gemeente. Op Rivium, ten oosten van de Van Brienenoordbrug bevindt zich onder meer de afvalwaterzuiveringsinstallatie Kralingseveer. Deze afvalwaterzuiveringsinstallatie zuivert het afvalwater van bedrijven en huishoudens (360.000 mensen) uit een deel van Rotterdam, Capelle aan den IJssel en Bergschenhoek.
In het noorden van de gemeente, aan de A20, ligt het Hoofdweggebied. Dit is een bedrijventerrein met 422 bedrijven en 10.094 werknemers. Hiermee staat het binnen de gemeente op de tweede plaats wat betreft werkgelegenheid.
In totaal zijn er 37.448 banen in Capelle (2010), bij 2.720 bedrijven. 59% van de banen bevindt zich in de dienstensector, 25% in de handel, horeca of vervoer en 15% in de bouw of industrie.
Cultuur.
Stadsdichter.
Vanaf januari 2016 heeft Capelle aan den IJssel een stadsdichter. De eerste stadsdichter (2016 - 2017) was Miranda de Haan.
Podia.
Sinds 1999 heeft Capelle aan den IJssel een theater (het 'Isala Theater') met twee zalen: een grote zaal met 512 plaatsen en een kleine zaal (de 'Luc Lutz' zaal) met 151 plaatsen. In dit theater worden tevens films vertoond (Isala Film).
In 2010 is er in Capelle aan den IJssel een nieuw jongerencentrum in gebruik genomen, Jongerencentrum Capsloc. Het is gelegen in het centrum. Capsloc is een nieuw initiatief vanuit de gemeente en de plaatselijke jongerenwerkgroep om jongeren met muziek, kunst en sport bezig te houden. Vooral in het weekend zijn er feesten, concerten en workshops te bezoeken in Capsloc.
Muziek.
Sinds 1899 is Muziekvereniging EMM (eendracht maakt macht) dé muziekvereniging van Capelle aan den IJssel. De vereniging is gevestigd aan de Capelseweg. De vereniging heeft diverse afdelingen zoals een harmonie en een melodisch slagwerk groep. Muziekvereniging EMM organiseert elk jaar diverse optredens in en om Capelle aan den IJssel al dan niet in samenwerking met de gemeente Capelle. 
Monumenten.
In de gemeente zijn er een aantal rijksmonumenten en een oorlogsmonument, zie:
Kerken.
In Capelle aan den IJssel is een aantal verschillende kerken. Er zijn zes wijkgemeenten van de PKN, waarvan er drie hervormd en drie protestants zijn. Er is één Nederlandse Gereformeerde kerk en ook één gereformeerd-vrijgemaakte kerk die in 2023 niet is meegegaan in de fusie met de Nederlands Gereformeerde Kerken. De Gereformeerde Gemeenten tellen twee gemeenten. Ook is er een rooms-katholieke kerk, een Moluks protestantse kerk, een Pinkstergemeente, oud gereformeerde gemeente, Christelijk Gereformeerde Kerk, die van hetzelfde gebouw gebruikmaakt als de hervormde wijkgemeente Schollevaar, een evangelische gemeente en het Hervormd Lokaal, een plaatselijke afscheiding van de voormalig Nederlandse Hervormde Kerk.
Musea.
In Capelle aan den IJssel bevindt zich het kleinste museum van Nederland: het Dief- en Duifhuisje. Dit gebouwtje diende als gevangenis van het Slot Capelle. De Historische Vereniging Capelle aan den IJssel organiseert daarnaast exposities in het Historisch Museum Capelle, gevestigd in het Stoomgemaal J.A. Beijerinck aan de Bermweg.
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Media.
De gemeente Capelle aan den IJssel heeft sinds 1983 ook haar eigen lokale omroep. De Stichting Lokale Omroep Capelle verzorgt onder de naam Radio Capelle 24 uur per dag radio- en televisie-uitzendingen voor de inwoners van Capelle, gecombineerd met een nieuwswebsite. Radio Capelle is vaak te vinden bij concerten en evenementen en doet verslag van de openbare vergaderingen van het gemeentebestuur. De geschreven pers in Capelle wordt gevormd door de weekkranten de IJssel- en Lekstreek en de editie Rotterdam-oost van het "Algemeen Dagblad". Naast de kranten en de lokale omroep zijn er ook nog andere lokale nieuwswebsites in Capelle aan den IJssel, zoals Capelle Nieuws en Capelle Vandaag.
Zorg en welzijn.
Het IJsselland Ziekenhuis is een groot ziekenhuis in de wijk Schenkel. Het vervult een regionale functie voor zowel Capelle als delen van Rotterdam en een aantal omliggende dorpen. Het ziekenhuis is in gebruik genomen in 1991, en is momenteel bezig met een aantal uitbreidingen.
In 2012 waren er in Capelle 31 huisartsen werkzaam, verdeeld over 20 praktijken. Er zijn 16 tandartspraktijken en 7 apotheken.
Er is een aantal verzorgingshuizen. De grootste daarvan zijn De Rozenburght, de Roo van Capelle en De Vijverhof. In de wijk Schenkel is een grote locatie van psychiatrische instelling van Bavo Europoort gevestigd.
Onderwijs.
Naast een groot aantal basisscholen zijn er in Capelle twee middelbare scholen: het IJsselcollege (van praktijkonderwijs tot vwo) en het Comenius College (mavo, havo, vwo en tweetalig onderwijs). Tevens is er in de wijk Oostgaarde een vestiging van ROC Zadkine.
Bevolkingsontwikkeling.
Capelle aan den IJssel is met de loop der jaren uitgegroeid tot een multiculturele stad. Zo is 6,9% van de inwoners van de gemeente van Surinaamse afkomst, 3,6% van Antilliaanse afkomst, 3,5% van Indonesische afkomst, 1,5% van Turkse afkomst en 1,4% van Marokkaanse afkomst. Andere nationaliteiten maken nog eens 16,1% van de bevolking uit. Het percentage autochtone Capellenaren bedroeg 67% per 1 januari 2015. 
Sport.
Capelle kent drie voetbalverenigingen; dit zijn vv Capelle, SVS en CVV Zwervers. Tussen 1961 en 2005 was ook FC Muluku in competitieverband actief. Korfbal wordt door KCC in de zaal in de Korfbal League gespeeld en op het veld in de Ereklasse. Verder kent Capelle zwemvereniging ACZ, hockeyvereniging HCC, basketbalvereniging Cady '73, turnverenigingen ACTV en TurnAround, gymnastiekvereniging CGV, Tennisclub TC Capelle, badmintonclub BC Schollevaar, volleybalvereniging VCN, cricketvereniging Sparta Cricket 1888, judovereniging Slingerland en Golfclub Capelle. Honkbal wordt er gespeeld door de Eurostars. Tevens heeft Capelle aan den IJssel een tafeltennisvereniging PITT 75. Ook zijn er verscheidene denksportverenigingen, waaronder bridge en schaken (CSV).
Gemeentebestuur.
Gemeenteraad.
De gemeenteraad van Capelle aan den IJssel bestaat uit 33 zetels. Hieronder de behaalde zetels per partij bij de gemeenteraadsverkiezingen sinds 1994:
a In 2010 is Capels Belang opgegaan in Leefbaar Capelle.
b In 2011 is de fractie van ToN opgegaan in VVD.
c Deed in 1994 en 1998 mee als combinatie van de RPF en het GPV, de voorgangers van de ChristenUnie.
d Anderhalve maand na zijn installatie als PvdA-raadslid trad Saritas uit de fractie. In 2015 sloot Saritas zich aan bij Leefbaar Capelle.
College van B&amp;W.
Het college van burgemeester en wethouders bestaat anno oktober 2024 uit de volgende personen:
Joost Manusama ((VVD), burgemeester;
Marc Wilson (Leefbaar Capelle), wethouder;
Rik van Woudenberg (D66), wethouder;
Harriët Westerdijk (VVD), wethouder;
Sjoerd Geissler (PvdA), wethouder;
Eric Faasen (Leefbaar Capelle), wethouder;
Sjon Stout (Leefbaar Capelle), wethouder;
Arjan van Gils, gemeentesecretaris;
Samenwerkingsverbanden.
Capelle aan den IJssel neemt deel aan een aantal samenwerkingsverbanden. De gemeente maakt onderdeel uit van de Metropoolregio Rotterdam Den Haag. Op kleiner schaalniveau wordt ambtelijk samengewerkt met de gemeenten Krimpen aan den IJssel en Zuidplas: een aantal gemeentelijke diensten is samengevoegd in de gemeenschappelijke regeling IJsselgemeenten. Capelle is lid van het European New Town Platform, een internationaal samenwerkingsverband van groeikernen.

</doc>
<doc id="21982" url="https://nl.wikipedia.org/wiki?curid=21982" title="Cromstrijen">
Cromstrijen

Cromstrijen (; plaatselijk dialect: "Cromstrien") is een voormalige gemeente in de Nederlandse provincie Zuid-Holland. De gemeente telde in april 2016 12.792 inwoners en heeft een oppervlakte van 70,31 km² (waarvan 15,94 km² water). De gemeente bestond sinds 1 januari 1984, na de gemeentelijke herindeling van de Hoeksche Waard door samenvoeging van de gemeenten Klaaswaal en Numansdorp.
Vanaf 1 januari 2019 maakt de gemeente Cromstrijen samen met de gemeenten Korendijk, Strijen, Binnenmaas en Oud-Beijerland deel uit van de gemeente Hoeksche Waard.
De naam Cromstrijen komt van de vroegere ambachtsheerlijkheid Cromstrijen.
Kernen.
Klaaswaal, Numansdorp (gemeentehuis) en de buurtschappen Bommelskous en Schuring.
Topografie.
"Topografische kaart van de gemeente Cromstrijen, per maart 2017"
Gemeenteraad.
De gemeenteraad van Cromstrijen bestond uit 15 zetels. Hieronder staat de samenstelling van de gemeenteraad sinds 1998:
In verband met een per 1 januari 2019 voorgenomen fusie zijn er in 2018 geen gemeenteraadsverkiezingen geweest.
Cultuur.
Monumenten.
In de gemeente waren er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente Cromstrijen zijn diverse beelden, sculpturen en objecten geplaatst in de openbare ruimte, zie:

</doc>
<doc id="21983" url="https://nl.wikipedia.org/wiki?curid=21983" title="Giessenlanden">
Giessenlanden

Giessenlanden () was een gemeente in de Nederlandse provincie Zuid-Holland. De gemeente had een oppervlakte van 65,19 km² (waarvan 1,35 km² water).
Geschiedenis.
De gemeente Giessenlanden ontstond per 1 januari 1986 door samenvoeging van de (voormalige) gemeenten Arkel, Giessenburg, Hoogblokland, Hoornaar, Noordeloos en Schelluinen. De gemeenten Giessenlanden en Molenwaard besloten in november 2016 dat men wilde fuseren. De fusie vond plaats op 1 januari 2019. De nieuwe naam van de gemeente is Molenlanden.
Geografie.
De landelijke gemeente Giessenlanden viel bijna helemaal in de Alblasserwaard, behalve de Polder Rietveld met de gelijknamige buurtschap Rietveld, die zich ten oosten van het Merwedekanaal bevinden en tot de Vijfheerenlanden behoren.
In het noordoosten van de voormalige gemeente ontspringt de Giessen, die vervolgens in zuidwestelijke richting stroomt. Onder dit riviertje loopt de Spoortunnel Giessen, die deel uitmaakt van de Betuweroute.
Kernen.
Dorpen.
Arkel, Giessenburg, Giessen-Oudekerk, Hoogblokland, Hoornaar (gemeentehuis), Noordeloos en Schelluinen.
Buurtschappen.
Den Dool, Minkeloos, Overslingeland, Pinkenveer en Rietveld.
Politiek.
College van B&amp;W.
Het College van B&amp;W bestond aan het eind uit de volgende personen:
Cultuur.
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Kunst in de openbare ruimte.
In de gemeente Giessenlanden zijn diverse beelden, sculpturen en objecten geplaatst in de openbare ruimte, zie:

</doc>
<doc id="21985" url="https://nl.wikipedia.org/wiki?curid=21985" title="Graafstroom (gemeente)">
Graafstroom (gemeente)

Graafstroom () is een voormalige gemeente in de Nederlandse provincie Zuid-Holland. De gemeente telde 9.794 inwoners en had een oppervlakte van 69,33 km² (waarvan 2,80 km² water). Op 1 januari 2013 vormde de gemeente samen met Liesveld en Nieuw-Lekkerland de gemeente Molenwaard, die op 1 januari 2019 met Giessenlanden opging in Molenlanden.
Kernen.
In 1986 is de gemeente Graafstroom (vernoemd naar de Graafstroom die door deze gemeente loopt) ontstaan door gemeentelijke herindeling en omvat de volgende dorpen: Bleskensgraaf en Hofwegen (hier bevindt zich het gemeentehuis), Brandwijk (waaronder Gijbeland valt), Goudriaan, Molenaarsgraaf, Ottoland, Oud-Alblas en Wijngaarden.
Zetelverdeling gemeenteraad.
Hieronder staat de samenstelling van de gemeenteraad sinds 1990:

</doc>
<doc id="21986" url="https://nl.wikipedia.org/wiki?curid=21986" title="'s-Gravendeel">
's-Gravendeel

's-Gravendeel () is een plaats en voormalige gemeente in de Nederlandse provincie Zuid-Holland. De kern met buitengebied (inclusief Schuilingen, Schenkeldijk en Nieuw Bonaventura) telt samen ongeveer inwoners. Sinds 1 januari 2007 maakte 's-Gravendeel deel uit van de gemeente Binnenmaas en sinds 1 januari 2019 van de gemeente Hoeksche Waard.
's-Gravendeel ligt in het oosten van de Hoeksche Waard aan de Dordtsche Kil en is via de Kiltunnel verbonden met Dordrecht. Het dorp is gesticht in 1593 in de oosthoek van de toen pas bedijkte polder "Nieuw-Bonaventura". De bijnaam voor inwoners van 's-Gravendeel is seuter. Dat is een in reuzel gebakken kleine aardappel.
Kerken.
's-Gravendeel heeft zes kerken (Ichtus kerk, Ezra, gereformeerde gemeente s-Gravendeel, oud gereformeerde gemeente, Hervormde gemeente 's-Gravendeel, gereformeerde kerk), waarvan vooral de hervormde kerk in het oog springt. Zij staat midden in het dorp en wordt half omringd door een kerkgracht. De plek waar deze kerk zich bevindt, staat plaatselijk bekend als "De Heul". De hervormde gemeente die hier kerkt valt, evenals die van de gereformeerde "Ontmoetingskerk" aan de Vlasakker, onder de Protestantse Kerk in Nederland. Verder vindt men hier kerkgebouwen van de Christelijke Gereformeerde Kerken, de Gereformeerde Gemeenten in Nederland en de Oud Gereformeerde Gemeenten in Nederland.
Onderwijs.
In 's-Gravendeel zijn twee basisscholen gevestigd: een protestants-christelijke (de Bouwsteen) en een openbare (de Schelf). De Bouwsteen ligt aan de Vlasakker, 3. De Schelf ligt in de Vlasstraat, 5.
Winkels.
De meeste winkels bevinden zich in het centrum van het dorp rondom de Hervormde kerk. 's-Gravendeel heeft onder andere een supermarkt (Jumbo), een aantal modewinkels (waarvan Voorwinden met 8000 vierkante meters een van de grootste van Nederland is), enkele cafés en verscheidene snackbars.
Bedrijfsleven.
In de twintigste eeuw was het dorp in grote mate afhankelijk van de vlasverwerkende industrie. Een derde tot de helft van de vlasindustrie van Nederland bevond zich in 's-Gravendeel. Het dorp had enkele grote vlasfabrieken en meerdere tientallen kleine vlasbedrijven. In 1971 sloot het laatste vlasbedrijf haar deuren.
Het bedrijventerrein van 's-Gravendeel heeft de naam "Mijlpolder". Hier was tot begin 2004 de autofabrikant Vandenbrink (producent van de Carver) gevestigd. Het bedrijventerrein is circa 55 hectare groot. Naast Mijlpolder bevindt zich in de polder Klein Koninkrijk watergebonden bedrijvigheid. Aan de Dordtsche Kil bevindt zich de werf van de Scheepssloperij Nederland.
Verkeer en vervoer.
's-Gravendeel ligt aan de N217. In oostelijke richting voert deze weg door de Kiltunnel, waarna zij aansluit op de A16 en de N3, de randweg van Dordrecht. In (noord)westelijke richting vormt de N217 de verbinding met de A29 en het westen van de Hoeksche Waard.
's-Gravendeel wordt aangedaan door Connexxion-buslijnen 166, 176, 668 en 715.

</doc>
<doc id="21987" url="https://nl.wikipedia.org/wiki?curid=21987" title="Hardinxveld-Giessendam">
Hardinxveld-Giessendam

Hardinxveld-Giessendam () (Hardinxvelds: Hààrdingsvelt) is een gemeente in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 19,35 km² (waarvan 2,46 km² water). De dorpen binnen de gemeente Hardinxveld-Giessendam zijn Boven-Hardinxveld en Giessendam - Neder-Hardinxveld.
Ontstaansgeschiedenis.
De gemeente is ontstaan uit de vroegere gemeenten Hardinxveld en Giessendam, die in 1957 werden samengevoegd. Daarbij verviel ruim de helft van het grondgebied van Giessendam - te weten het dorp Giessen-Oudekerk - aan de nieuwe gemeente Giessenburg, die in 1986 opging in Giessenlanden. Sinds de jaren zestig is de gemeente door de bouw van nieuwe wijken, in Giessendam - Neder-Hardinxveld, (De Peulen, de Wielwijk, en later de Westwijk) sterk gegroeid.
Het dorp Hardinxveld is een van de oudste dorpen van de Alblasserwaard. Er is bekend dat er al in het jaar 1105 een pastoor aanwezig was, en dus ook een kerk. In het jaar 1282 werd Hardinxveld een zogeheten hoge heerlijkheid. Het dorp heeft door de eeuwen heen zeer te lijden gehad van verschillende oorlogen, waaronder de Gelderse Oorlogen en de Tachtigjarige Oorlog. De naam Giessendam komt voor het eerst voor in 1231 en is hoogstwaarschijnlijk afgeleid van de aanwezigheid van een dam in het veenriviertje de Giessen, waaromheen een dorp is ontstaan. Deze dam is lange tijd de gemeentegrens tussen Hardinxveld en Giessendam geweest. De grens tussen de dorpen Giessendam - Neder-Hardinxveld en Boven-Hardinxveld is het Kanaal van Steenenhoek.
Heraldiek.
Hardinxveld-Giessendam heeft als wapen een combinatie van de wapens van Hardinxveld en Giessendam, elk met zijn eigen geschiedenis. Het wapen van Hardinxveld is een zogeheten Châtillon-wapen. Bastaardnageslacht, afkomstig uit de buurt van de Franse stad Châtillon-sur-Marne in de Champagne in het huidige Frankrijk, heeft het wapen naar Hardinxveld gebracht. Het wapen van Giessendam is ontstaan in 1939, toen de Giessendammers bij het bouwen van een nieuw gemeentehuis graag een eigen wapen wilden hebben. Toen de dorpen werden samengevoegd, werd ook het wapen gedeeld.
Archeologie.
Voor de aanleg van de Betuweroute werd in 1997 eerst een grondig bodemonderzoek gehouden, zo ook langs het tracé in Hardinxveld-Giessendam. Tijdens dat onderzoek stuitte men op enkele archeologische vondsten, waaronder het 7500 jaar oude skelet van een vrouw, dat terstond Trijntje gedoopt werd. Het is het oudste skelet dat tot nu toe in Nederland uit de grond kwam. Sinds december 2003 is de reconstructie van het lichaam toegevoegd aan de collectie van het Rijksmuseum van Oudheden in Leiden. Ook is uit diezelfde periode in april 1998 een boomstamkano opgegraven.
Sinds de jaren zeventig is binnen het dorp een historische vereniging actief. Na de aankoop van een historisch pand aan Buitendams 4, dat dienst ging doen als het informatiecentrum van de vereniging, is sinds 1 januari 2007 in het pand Peulenstraat 243 het nieuwe Historisch Informatie Centrum ingericht. In 1989 werd in Giessendam aan Binnendams 6 het museum De Koperen Knop geopend.
Taal.
Van origine hadden zowel Giessendam als Hardinxveld een eigen dialect. Het dialect van de Hardinxvelder houdt - zeer globaal gezien - het midden tussen Rotterdams en Utrechts; het Alblasserwaards accent zoals dat in de omliggende streek ook veelvuldig kan worden aangetroffen. Met name de scherpe áá-klank in woorden waar men in het AN een korte a hoort, is kenmerkend voor de uitspraak van het Hardinxvelds.
Actuele ontwikkelingen.
Aan het begin van de 21e eeuw kwam de gemeente in financiële problemen, wat er onder meer toe leidde dat de gemeente enige tijd onder toezicht van de provincie kwam te staan. Er werd flink bezuinigd en de gemeente zag zich genoodzaakt de relatief lage woonlasten in het dorp flink te verhogen. Momenteel wordt er gewerkt aan een nieuwe wijk aansluitend aan de Westwijk, genaamd "de Blauwe Zoom".
Het dorp leeft voor een aanzienlijk deel van de aannemerij, visserij en de scheepsbouw. Typerend voor de scheepsbouw is de scheepswerf van Damen Shipyards Group. Deze werf werd in 1979 door Kommer Damen verplaatst naar een perceel aan de Boven-Merwede op industrieterrein Avelingen-West bij Gorinchem, waar ook het hoofdkantoor werd gevestigd. Ook had Royal IHC (voorheen IHC Merwede) een scheepswerf in Hardinxveld-Giessendam, maar heeft deze wegens financiële problemen in 2015 moeten verkopen. Ook kent het dorp meerdere industrieterreinen, waar onder meer de bedrijven Luxaflex Nederland en Klijn zijn gevestigd.
Religie.
Hardinxveld-Giessendam kent een groot aantal kerken. Opvallend zijn vooral de grote reformatorische kerken, onder meer een Gereformeerde Gemeente, twee Hersteld Hervormde gemeenten en een Oud Gereformeerde Gemeente. Ook zijn er drie hervormde kerken, een Nederlandse Gereformeerde Kerk, een Christengemeente en een koninkrijkszaal van de Jehova's getuigen. De "Eben-Haezerkerk" van de Gereformeerde Gemeente telt circa 1.200 zitplaatsen.
Volgens het Centraal Bureau voor de Statistiek rekende 68,6% van de bevolking zich tot een kerkelijke gezindte of levensbeschouwelijke groepering. Ongeveer 23,3% van de bevolking was aangesloten bij de Protestantse Kerk in Nederland, 21,9% was aangesloten bij de Nederlandse Hervormde Kerk en 12,6% was aangesloten bij de Gereformeerde Kerken in Nederland. Kleinere religieuze denominaties waren het katholicisme (3,3%) en de islam (0,5%), terwijl 7,1% tot andere religieuze denominaties behoorde en 31,4% van de bevolking geen religieuze overtuiging had.
Politiek.
Gemeenteraad.
De gemeenteraad van Hardinxveld-Giessendam bestaat uit 17 zetels. Hieronder staat de samenstelling van de gemeenteraad sinds 1998:
Burgemeester.
In 1984 werd Boelhouwer van Wouwe de burgervader van het dorp. Toen hij in 1995 naar Katwijk vertrok, werd hij opgevolgd door Arie Noordergraaf. Nadat Noordergraaf in 2006 was vertrokken naar Soest, was Roel Augusteijn waarnemend burgemeester tot september 2008.
Vanaf 18 februari 2009 was Maria Wiebosch-Steeman (GroenLinks) de eerste vrouwelijke burgemeester van de gemeente. In april 2012 trad Wiebosch af in verband met overschrijding van het budget bij de verbouwing van de raadzaal van het gemeentehuis. Na waarnemingen door Bert Blase en wederom Roel Augusteijn is sinds 17 november 2016 Dirk Heijkoop burgemeester.
Cultuur.
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente Hardinxveld-Giessendam zijn diverse beelden, sculpturen en objecten geplaatst in de openbare ruimte, zie:
Verenigingsleven.
In de gemeente zijn er verschillende verenigingen die zich inzetten voor cultuur, zie:
Verkeer en vervoer.
Hardinxveld-Giessendam is te bereiken via de A15 en heeft drie treinstations: station Boven Hardinxveld in Boven-Hardinxveld en de stations Hardinxveld Blauwe Zoom en Hardinxveld-Giessendam in Hardinxveld-Giessendam. Daarnaast was er ook nog een ouder station Hardinxveld-Giessendam dat is opgeheven in 1927.
Hardinxveld-Giessendam bezit ook een Gemeentehaven die gevestigd is in Boven-Hardinxveld.
Bekende inwoners.
Onderstaand lijstje bevat enkele prominente (oud-)inwoners van Hardinxveld-Giessendam:
Aangrenzende gemeenten en regioverband.
De gemeente maakt deel uit van de Veiligheidsregio Zuid-Holland-Zuid

</doc>
<doc id="21988" url="https://nl.wikipedia.org/wiki?curid=21988" title="Olga Averino">
Olga Averino

Olga Averino (Moskou, 15 november 1895 - 17 januari 1989) was een Russische zangeres. Haar vader, Nikolaj Averino, was violist en directeur van het Keizerlijk Conservatorium in Rostov. Haar moeder, Olga Laroche, dochter van de muziekrecensent Herman Laroche en peetdochter van Pjotr Iljitsj Tsjaikovski, was pianiste. Madame Averino zelf was de peetdochter van Modest Tsjaikovski, broer van de componist.
Biografie.
Al op jonge leeftijd werd zij omgeven door muziek, en op vijfjarige leeftijd kreeg zij haar eerste pianolessen. Ze werd daarnaast meegenomen naar concerten en woonde repetities van vrienden van de familie bij, waaronder Josef Lhévinne, Fjodor Sjaljapin, Aleksandr Skrjabin, Aleksandr Ziloti en Sergej Rachmaninov. Ze haalde haar einddiploma piano en zang aan het Keizerlijke Conservatorium in Saratov.
In Rusland en later in het verre Oosten zong Madame Averino de hoofdrollen in vele opera's. De Russische Revolutie en de daarop volgende burgeroorlog dwongen haar en haar man, de violist Pavel Fedorovski, Rusland te ontvluchten met hun dochtertje Irina. De tocht leidde via Siberië naar Vladivostok en uiteindelijk naar China en ging gepaard met honger, onderbroken vervoer en het oprukken en terugtrekken van vechtende troepen. Toen ze drieëntwintig jaar oud was, werd bij haar de diagnose tuberculose gesteld, en werd er gezegd dat ze nog drie jaar te leven zou hebben. Ze bleef echter in leven en ze leefde uiteindelijk nog zeventig jaar langer dan voorspeld was.
In 1924 kwam Madame Averino aan in New York, waar ze de pianist Alexander Siloti, Liszts laatste leerling, weer ontmoette. De families waren in Rusland bevriend geweest en nu leidden respect en bewondering tot vriendschap en een hechte muzikale band, die nog vele jaren zouden duren.
In 1925 verhuisde Madame Averino naar Boston, waar haar man een baan had aangenomen bij het Boston Symphony Orchestra. Op hetzelfde moment werd ze herenigd met haar vader die zich ook bij hetzelfde orkest had aangesloten. In die tijd legde ze zich toe op een carrière in het repertoire van recitals en oratoria. Madame Averino maakte haar debuut in New York in de Town Hall op 30 oktober 1929, de dag voor "Black Thursday" (Zwarte Donderdag). Zij zong als soliste bij symfonieorkesten in steden als Washington, Detroit, Montreal, Chicago, Pittsburgh, Philadelphia, Worcester en Springfield. Ze zong in de Coolidge Festivals van Chicago, Pittsfield en Washington. Voor de uitvoering van het Tweede Strijkkwartet van Schönberg reisde ze met het Pro Arte String Quartet. Ze zong dit stuk ook met de London-, Gordon- en Kolisch-strijkkwartetten.
Veelvuldig zong Madame Averino recitals in Town Hall in New York en verscheen ze in vele Amerikaanse hoofdsteden. Op het hoogtepunt van haar carrière moest zij aanbiedingen voor buitenlandse tournees weigeren, omdat haar verblijfstitel haar niet toestond de Verenigde Staten te verlaten.
Madame Averino zong op zesenzeventigjarige leeftijd haar laatste complete recital. Omdat ze minder openbare uitvoeringen gaf, had ze tijd om zich toe te leggen op haar carrière als zangpedagoge. Zelfs na haar laatste recital zong ze in haar eigen masterclasses nog vaak voor haar studenten. Hiermee ging ze door tot één jaar voordat zij in 1989 op drieënnegentigjarige leeftijd overleed.
Zangpedagoge.
Madame Averino was haar onderwijscarrière begonnen in China in de jaren twintig. Toen ze naar Amerika kwam ging ze door met lesgeven, was hoofd van de zangafdeling van de Longy School of Music in Cambridge, Massachusetts en onderwees aan het Wellesley College en het Middlebury Music Center in Vermont. In de jaren zestig gaf ze veel workshops gecombineerd met lezingen over de principes van de zangkunst voor diverse groepen. In 1976, ze was toen al tachtig jaar, verliet ze de Longy School om mee te werken aan de oprichting van de New School of Music waarvan Nicholas Van Slyck directeur was.
Hoewel de training van haar studenten bijna zwaar genoemd zou mogen worden, was Madame Averino's aandacht voor hun vocale problemen groot. Zoals uit haar persoonlijke geschiedenis op te maken valt, had zij zelf veel moeilijkheden met het leren zingen, en het proces van zelfonderwijs dat daaruit voortvloeide gaf haar het vereiste geduld en begrip van een ware leermeester. Madame Averino's begrip reikte verder dan het zuiver vocale. Haar studenten kwamen ook bij haar met hun persoonlijke problemen. Zij luisterde en gaf raad, en ook als zij een leerling terechtwees over zijn handelwijze, accepteerde zij hem zoals hij was. Voor haar waren bescheidenheid en rekening houden met de ander (de componist) net zo nodig voor het zingen als voor het dagelijks leven. Net zoals je al je talenten en je bewustzijn gebruikt bij het zingen, gebruik je ze ook in het dagelijks leven.

</doc>
<doc id="21990" url="https://nl.wikipedia.org/wiki?curid=21990" title="Hellevoetsluis (plaats)">
Hellevoetsluis (plaats)

Hellevoetsluis (), in de Nederlandse provincie Zuid-Holland, is met ruim 39.000 inwoners de grootste plaats in de gemeente Voorne aan Zee. Het gemeentehuis is er gevestigd.
Etymologie.
De Helle, wat Romeinen kenden als "Helius" of Helinium, is een benaming die tot in de middeleeuwen in gebruik was voor het tegenwoordige Haringvliet en de Maas. De naam Hel(le)voet, of "(land bij) het laagste punt van het Helius", komt vervolgens voor het eerst voor in documenten uit de 13e eeuw, als Oud-Hellevoet, de Hellevoetse Werfhoek, Nieuw Hellevoeterland en in 1395 wanneer de polder Nieuw-Helvoet ter bedijking wordt uitgegeven. Deze polder had een uitwateringssluis in de Zuiddijk: de Hellevoetse sluis.
Geschiedenis.
Het gebied Voorne-Putten bestond vroeger uit veen, kleigronden en moerassen. Permanente bewoning van Hellevoetsluis gaat terug naar de ijzertijd (ongeveer 800 v.Chr.). Er werd toen voornamelijk veeteelt beoefend, en in de Romeinse tijd vanaf 12 v.Chr. waarschijnlijk ook landbouw. Na de 3e eeuw verlieten mensen Voorne-Putten tot de 7e eeuw, in de 11e eeuw keerden de eerste bewoners terug naar wat later Hellevoetsluis zou worden. Omdat het gebied Voorne-Putten vaak overstroomde, begon men met inpolderen.
Het poldergebied waar Hellevoetsluis zou ontstaan werd tussen 1367 en 1394 in cultuur gebracht en er werd meteen ook bewoning gepland. De eerste bewoners hielden zich voornamelijk bezig met landbouw en veeteelt. Het vestinggebied was oorspronkelijk een klein haventje dat gebruikt werd door de bewoners van het 15e-eeuwse dorpje Nieuw-Helvoet.
De vesting Hellevoetsluis is in het begin van de 17e eeuw aangelegd om de oorlogs- en handelshaven te versterken. De zilvervloot werd in 1629 op de rede van Hellevoetsluis ontscheept. Op 11 november 1688 startte Willem III met zijn vloot een tocht naar Engeland om daar, samen met zijn vrouw Mary, de troon te bestijgen en koning van Engeland, Schotland en Ierland te worden.
Vanaf de 17e eeuw tot in 1834 voerden de Britse posterijen een dagelijkse verbinding uit met de pakketboot van Hellevoetsluis naar Harwich en vice versa. Vanuit Hellevoetsluis moest de Britse post dan worden gedistribueerd over de stedelijke postdiensten in de Republiek.
In 1798 werd onder bevel van buitengewone opzichter Jan Blanken een zeesluis en droogdok aangelegd. Hellevoetsluis was de marinebasis van de Admiraliteit van de Maze. In de tijd dat Hellevoetsluis marinehaven was werd hier de door Piet Hein buitgemaakte zilvervloot aan wal gebracht. Aan die tijd herinneren nog gebouwen als het Tromphuys, affuitenloods, het kruythuys en het Ruyterhuys, vernoemd naar Michiel de Ruyter.
In 1813, op het einde van de Franse tijd in Nederland, vocht de Franse marine onder leiding van Emmanuel Halgan, om deze plek vooralsnog bezet te houden.
De vesting was in die tijd belangrijk als (marine)haven en tot in de 19e eeuw bleef deze positie gehandhaafd. Doordat rond 1830 het Kanaal door Voorne werd gegraven was er een levendige handel en doorvaart naar Rotterdam, daarnaast had Hellevoetsluis verschillende marine-instellingen en opleidingsinstituten en een vestingartillerie. Er werden in deze tijd verschillende militaire oefeningen met land en zeemacht gehouden in Hellevoetsluis en omstreken. Nadat de Nieuwe Waterweg het Kanaal door Voorne nutteloos had gemaakt zette het verval in, wat nog versterkt werd toen in de jaren 30 van de twintigste eeuw de marinehaven naar Den Helder werd verplaatst en later tijdens de Tweede Wereldoorlog de Duitsers een deel van Hellevoetsluis sloopten om een beter schootsveld te krijgen ter verdediging van de eigen stellingen. In de jaren 60 keerde de marine in Hellevoetsluis tijdelijk terug als locatie voor tijdelijk uit dienst gestelde schepen van de mijnenveegdienst. Er is later nog een mijnenjager vernoemd naar de plaats: de Hr. Ms. Hellevoetsluis. Na het vertrek van dit onderdeel van de marine stagneerde de lokale economie.
In 1905 kreeg Hellevoetsluis een stoomtramlijn naar Spijkenisse en Rotterdam Rosestraat. Dit was één der Rotterdamse Tramweg Maatschappij-lijnen in de regio. Later reden er (ook) dieseltrams. In 1966 was het de laatste RTM-tramlijn die werd opgeheven, en de één na laatste streektramlijn in Nederland.(de laatste, en tevens oudste, is de huidige HTM-lijn 1) Het diagonale tracé naar Spijkenisse is tegenwoordig fietspad.
Monumenten en bezienswaardigheden.
Hellevoetsluis is een rijksbeschermd stadsgezicht en heeft een aantal bijzondere historische gebouwen, schepen en enkele musea.
Hellevoetsluis was afgelopen eeuwen vooral legerplaats en marinehaven. Gebouwen die daar nog aan herinneren zijn de kazerne "Fort Haerlem", een lange kustbatterij uit 1880 ("te zien op de eerste kaart boven"), de opgeknapte bunkers gebouwd rondom de vesting, een kruittoren en de barakken in de vesting. Daarnaast was Hellevoetsluis van 1783 tot 1797 thuishaven van het linieschip de "Delft". Dit 63 meter lange zeilschip wordt momenteel herbouwd op scheepswerf De Delft in Delfshaven. In het droogdok zelf werden schepen gebouwd en gerepareerd voor gebruik in oorlogen.
Tot op de dag van vandaag bleef Hellevoetsluis een havenplaats, hoewel het zich nu richt op recreatie en niet meer op handel, transport en de marine. In de Hellevoetse haven ligt het stenen droogdok van Jan Blanken, waarvan de bouw in 1798 startte; deze is uniek in zijn soort. Het werd tot begin jaren 70 gebruikt voor nieuwbouw en onderhoud van verschillende schepen, meestal mijnenvegers, onder de bedrijfsnaam Niestern. Hierna raakte het dok in verval, maar het is tegenwoordig in gerestaureerde toestand te bezichtigen samen met het Museum Droogdok Jan Blanken, vernoemd naar Jan Blanken die opzichter was tijdens de bouw van het droogdok.
Het Kanaal door Voorne, dat in 1830 werd aangelegd van Hellevoetsluis naar het in de jaren 60 verdwenen dorp Nieuwesluis, vormde een verbinding met Rotterdam. Omdat de zeeschepen te groot werden voor het kanaal werd later de Nieuwe Waterweg aangelegd en verloor het kanaal zijn functie. Tegenwoordig wordt het nog amper bevaren maar wel gebruikt door sportvissers en kinderen om te zwemmen.
Verdere gebouwen die aan het maritiem verleden van Hellevoetsluis herinneren zijn de vuurtoren bij de haven, die vaak wordt afgebeeld op prentkaarten van Hellevoetsluis, het lichtschip "Noord-Hinder" en de "O/S Zeefakkel", een opleidingsschip van het Zeekadetkorps Hellevoetsluis. Sinds oktober 2013 ligt Hr.Ms. Buffel (HW 12, A 884), een historisch Nederlands pantserschip in Hellevoetsluis. Vanaf 1979 tot 7 januari 2013 was het schip te bezichtigen in het Maritiem Museum Rotterdam waar het in de Leuvehaven lag als museumschip. Vanwege bezuinigingen werd de Buffel op 5 oktober 2013 verplaatst naar Hellevoetsluis, waar Stichting Museumschip “De Buffel” er nu zorg voor draagt. De historische schepen zijn aangemeerd aan de Koningskade.
Daarnaast bevat de vesting drie musea, het Nationaal Brandweermuseum, de "Oudheidskamer" en Fortresse Holland. Hellevoetsluis heeft twee korenmolens, een bewoonde molen "De Hoop" uit 1801 en de "Zeezicht" bij Nieuwenhoorn. Verder staat er in de vesting een watertoren uit 1896, die bewoond wordt en die ontworpen is door N. Biezeveld.
Toerisme.
Als historische vesting- en marineplaats richt Hellevoetsluis zich op toerisme uit binnen- en buitenland. Veel toeristen komen met een van de vele zeilschepen die hier binnenlopen. Er zijn zes (jacht)havens:
Voor recreatie is er een aantal kleine strandjes. In de omgeving zijn enkele bungalowparken en campings. Winkelcentrum de "Struytse Hoeck" biedt mogelijkheden om te winkelen.
Cultuur en samenleving.
Het verenigingsleven van Hellevoetsluis bestaat onder meer uit veel muziek-, watersport-, schiet- en vechtsportverenigingen, een naturismevereniging, een schaakvereniging en een historisch genootschap "de Cruyttoren", dat gevestigd is in de historische kruittoren in de vesting. Verder is er een volksuniversiteit, een theater "de Twee Hondjes", de dansacademie "Ri-Jo", Warren's sportinstituut, het zwembad "De Eendraght" en een bibliotheek naast de parkeerplaats bij winkelcentrum de "Struytse Hoeck". Op deze parkeerplaats wordt ook de wekelijkse markt gehouden. In 2022 (zaterdag 12 november 2022) was Hellevoetsluis het podium voor de landelijke intocht van Sinterklaas.

</doc>
<doc id="21991" url="https://nl.wikipedia.org/wiki?curid=21991" title="Saudi-Arabië">
Saudi-Arabië



</doc>
<doc id="21992" url="https://nl.wikipedia.org/wiki?curid=21992" title="Bassethoorn">
Bassethoorn

De bassethoorn is een soort klarinet met een groter bereik in de lage tonen. De bassethoorn moet niet verward worden met de altklarinet. Ondanks de benaming heeft de bassethoorn niets met de hoorn van doen, maar behoort hij tot de klarinettenfamilie.
Historie.
De bassethoorn werd omstreeks 1770 in Beieren door Mayrhofer in Passau uitgevonden en was groter dan de gewone klarinet. De bassethoorn bestond uit een buis die zo lang was dat zij moest worden omgebogen om het instrument hanteerbaar te houden. Er bestonden veel verschillende vormen van bassethoorns.
De bassethoorn was het favoriete muziekinstrument van Mozart. Mozart gebruikte de bassethoorn onder andere in zijn requiem, in enkele opera's en in kamermuziek. Van dat laatste zijn de 25 stukken voor drie bassethoorns een mooi voorbeeld. Hoewel tegenwoordig over Mozarts "klarinetconcert" wordt gesproken (in A-groot, KV 622, geschreven te Wenen in oktober 1791), begon Mozart dit concerto als een bassethoornconcerto.
Dit ontwerp van Mozart, 199 maten lang, is bewaard gebleven. Hierop is ook te zien dat Mozart vanaf maat 180 van gedachten verandert en overschakelt op een klarinet in A. De klarinet die hij voor ogen had, is de zogenaamde bassetklarinet, een klarinet die 4 halve tonen lager kan spelen dan de standaardklarinet. Anton Stadler, de klarinettist voor wie Mozart zijn concerto schreef, had (als enige) zo'n klarinet.
Ludwig van Beethoven schreef maar één stuk (in zijn ballet Die Geschöpfe des Prometheus) waarin hij de bassethoorn gebruikte. Van Felix Mendelssohn Bartholdy zijn de twee Konzertstücke voor klarinet, bassethoorn en piano of orkest, zeer geliefd bij liefhebbers van de klarinet. Daarna verdween de bassethoorn uit de belangstelling. Richard Strauss herontdekte de bassethoorn. Hij schreef ervoor in enkele van zijn opera's en in enkele stukken voor blazers.
De bassethoorn was enigszins in vergetelheid geraakt, totdat Karlheinz Stockhausen (vanaf 1978) voor het instrument opnieuw bijzondere solistische muziek schreef, dankzij zijn samenwerking met Suzanne Stephens.
Van de bassethoorn bestaat ook nog een grotere variant, namelijk de contrabassethoorn die is ontwikkeld rond 1830. Dit instrument staat qua toonomvang tussen de bas- en contrabasklarinet. Dit instrument heeft nooit veel succes gehad, maar was wel een voorbeeld om een andere basklarinet te maken. Na de ontwikkeling van de contrabassethoorn in 1830 werd er een tijdje niets meer van dit instrument vernomen.
Stemming.
De bassethoorn wordt een transponerend instrument genoemd en staat gestemd in F (wat betekent dat er een F klinkt op de piano als het instrument een C speelt) en is daarmee een kwart lager dan de "gewone" bes-klarinet. Ook komt een stemming in Es voor.

</doc>
<doc id="21993" url="https://nl.wikipedia.org/wiki?curid=21993" title="Hillegom">
Hillegom

Hillegom () is een dorp en gemeente in de Bollenstreek in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 13,48 km² (waarvan 0,60 km² water). Binnen de gemeentegrenzen liggen geen andere kernen.
Geschiedenis en etymologie.
In archiefstukken uit de 13e en 14e eeuw komen onder andere de namen ‘’Hilleghem’’, ‘’Hildeghem” en “Hillinghem” voor. Zeker is dat de "-om" in Hillegom een gereduceerde vorm van "heem" is, oftewel woonplaats. Waarschijnlijk is het eerste deel "Hilleg-" een verbastering van de persoonsnaam "Hille" (mogelijk een verkorting van de persoonsnaam Hildebert of Hildegard). De betekenis zou dan zijn: "huis van Hille", vergelijkbaar met de naam van de plaats Hillegersberg bij Rotterdam. Dit is tevens in overeenstemming met de vorming van namen van diverse andere plaatsen in de regio, zoals het naburige Sassenheim (voorheen "Saxnem"), dat op dezelfde strandwal is gelegen en de betekenis "huis van Saxo" heeft. In beide gevallen ging het hier waarschijnlijk dus om persoonlijke ontginningen.
Hillegom is in de vroege middeleeuwen ontstaan rond de Maartenskerk, het Hof van Hillegom en de Houttuin, ongeveer op de plek waar de Hillegommerbeek met de oostelijke strandwal kruist. De nederzetting bezat vóór 1120 een eigen kapel. De bewoners hielden zich aanvankelijk met akkerbouw en veeteelt bezig. In de zeventiende en achttiende eeuw zijn er vermeldingen van blekerijen, een leerlooierij en een kalkoven. In deze tijd werd de teelt van groenten, fruit en kruiden belangrijk. Dagelijks voeren schuiten naar de Amsterdamse en Leidse markt.
Tijdens de Nederlandse Opstand lag Hillegom een aantal jaren in de frontlinie: gedurende het beleg van Haarlem (1572/1573) en Leiden (1574). Het dorp heeft veel geleden onder de oorlogshandelingen. Na het vertrek van de Spanjaarden gingen de Hillegommers voortvarend met herstel aan de slag. De opvallendste activiteit was de inpoldering van het laaggelegen land langs het Haarlemmermeer.
In de zeventiende en achttiende eeuw lieten bestuurders en kooplieden uit Den Haag en Amsterdam fraaie buitenplaatsen bouwen in Hillegom. Rond 1800 trad het verval in. Vrijwel alle buitenplaatsen zijn in de loop der tijd gesloopt.
Op 6 november 1722 kocht Jan Six II 7000 ha. grond in Hillegom met daarbij de heerlijke rechten in het ambacht. Die zijn sindsdien overerfd van generatie op generatie tot aan de dag van vandaag (2022).
De grootschalige bloembollencultuur dateert uit het midden van de negentiende eeuw. De toename van de bloembollenteelt hield gelijke tred met de zandafgravingen. Na afgraving bleef er namelijk prima zandgrond over, de 'geestgronden', bij uitstek geschikt voor de teelt van bloembollen. De bloembollenteelt bracht grote welvaart. De eerste industrie verscheen in 1904 met de kalkzandsteenfabriek Arnoud. Deze zorgde voor nieuwe afgravingen en nieuw bollenland. Daarnaast vestigde zich in de loop van de twintigste eeuw een aantal kleinere industrieën.
De ligging tussen Haarlem, Leiden en Amsterdam, gepaard aan een goede infrastructuur, maakte Hillegom de laatste decennia van de twintigste eeuw tot een gewilde woongemeente. De bevolking groeide snel, van 9000 inwoners rond 1920 tot ruim 20.000 in 2005.
Haarlem-Hillegom.
Hillegom is de noordelijkste gemeente van de "Duin- en Bollenstreek" van Zuid-Holland. De noord- en oostgrens vormen tevens de provinciegrens. Alhoewel Hillegom deel uitmaakt van de Bollenstreek en samenwerkt met gemeenten in de regio Holland Rijnland, zijn de inwoners van de gemeente in maatschappelijk opzicht vooral gericht op buurgemeenten in Noord-Holland, de stad Haarlem in het bijzonder. Van oudsher hebben de inwoners sterkere banden met dit gebied. In de jaren 1970 heeft de gemeenteraad van Hillegom zelfs een besluit genomen om aansluiting te zoeken bij de provincie Noord-Holland. Dit besluit is echter nooit omgezet in concrete daden.
Gemeenteraad.
De gemeenteraad van Hillegom bestaat uit 19 zetels. Hieronder staat de samenstelling van de gemeenteraad sinds 1998:
Aangrenzende gemeenten.
Hillegom grenst in het noorden aan Bennebroek (gemeente Bloemendaal), in het oosten aan Beinsdorp (gemeente Haarlemmermeer), in het zuiden aan Lisse, in het westen aan De Zilk (gemeente Noordwijk) en in het noordwesten aan Vogelenzang (gemeente Bloemendaal). De exacte grens met de Haarlemmermeer is de Ringvaart van de Haarlemmermeerpolder, de grens met De Zilk is de Leidse trekvaart.
Buiten de dorpskern zijn nog veel bollenvelden te vinden en het jaarlijkse Bloemencorso van de Bollenstreek rijdt eind april door het dorp. Anders dan in veel andere gemeenten in de Bollenstreek is er in Hillegom relatief weinig bollengrond verloren gegaan voor woningbouw. Vanwege het economisch belang van de bollenteelt heeft de woningbouw voornamelijk plaatsgevonden op veengronden in het oosten van de gemeente. Dat het oude karakter van het bollengebied toch enigszins is verdwenen heeft te maken met de bouw van grote moderne bedrijfshallen ten behoeve van de bloembollenhandel.
Bezienswaardigheden.
In Hillegom was het Fordmuseum gevestigd, de grootste particuliere collectie Ford-auto's ter wereld. Het werd in 2016 gesloten.
Monumenten.
In de gemeente zijn er een aantal rijksmonumenten, gemeentelijke monumenten en een oorlogsmonument, zie:
Kunst in de openbare ruimte.
In de gemeente Hillegom zijn diverse beelden, sculpturen en andere kunstzinnige objecten geplaatst in de openbare ruimte, zie:
Treslong.
In de beginjaren van de Nederlandse televisie werd de grote zaal van het complex "Treslong" veelvuldig gebruikt voor optredens en shows. Zo trad ooit Pat Boone op in Treslong. Het beroemdste optreden verzorgden The Beatles in juni 1964. Zij gaven een playback-TV-optreden voor de VARA. De show waarin dat gebeurde werd gepresenteerd door Herman Stok en Berend Boudewijn.
Sinds 2005 bestaat het complex Treslong niet langer. Het is gesloopt en op het terrein is in 2007 de nieuwe woonwijk "De Marel" gebouwd.
Sportverenigingen.
Van de uiteenlopende sportverenigingen in Hillegom worden de volgende op Wikipedia apart beschreven:

</doc>
<doc id="21994" url="https://nl.wikipedia.org/wiki?curid=21994" title="Jacobswoude (gemeente)">
Jacobswoude (gemeente)

Jacobswoude () is een voormalige gemeente in de Nederlandse provincie Zuid-Holland.
Jacobswoude ontstond in 1991 uit de samenvoeging van de gemeenten Woubrugge, Rijnsaterwoude en Leimuiden; zij bevatte ook het dorp Hoogmade en de buurtschappen Ofwegen en Bilderdam. De gemeente was genoemd naar het verdwenen dorp Jacobswoude.
Jacobswoude telde op 30 juni 2008 10.811 inwoners (bron: CBS) en had een oppervlakte van 41,56 km² (waarvan 4,96 km² water).
Op 1 januari 2009 is de gemeente Jacobswoude opgeheven. Samen met de eveneens opgeheven gemeente Alkemade vormt het nu de nieuwe gemeente Kaag en Braassem.

</doc>
<doc id="21995" url="https://nl.wikipedia.org/wiki?curid=21995" title="Krimpen aan den IJssel">
Krimpen aan den IJssel

Krimpen aan den IJssel () is een plaats en gemeente in de Krimpenerwaard in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 8,93 km² (waarvan 1,10 km² water). Binnen de gemeentegrenzen liggen geen andere kernen. De gemeente maakte deel uit van het samenwerkingsverband Stadsregio Rotterdam en nu van de Metropoolregio Rotterdam Den Haag.
Geschiedenis.
Krimpen wordt het eerst genoemd in een document van 1277. Zoals met zoveel gehuchten is in de loop der tijden de naam op uiteenlopende wijzen geschreven waarvan Tingenijssel toch wel de meest afwijkende van de huidige naam is. De gemeente ligt aan de zuidoever van de IJssel en de dijk langs deze rivier is ook jaren de enige plaats van de bebouwing geweest, voor het merendeel boerderijen. In die tijd bestond Krimpen uit een aantal min of meer opzichzelfstaande woongemeenschappen langs de dijk. Industrie bestond uit (onder andere) twee voorname werkgevers: de steenfabriek van Mijnlieff en de scheepswerf van Van der Giessen-de Noord.
In het begin van de 20e eeuw werd de bebouwing landinwaarts, van de dijken af, uitgebreid en verloor de gemeente zijn agrarisch karakter. Heden ten dage zijn er nog wel twee wijknamen die herinneren aan het meer agrarische verleden. Het westelijk gedeelte van Krimpen bestond in vroeger tijden voornamelijk uit korte landerijen (vanaf de dijk gezien) en het oostelijk gedeelte uit wat langere. Tegenwoordig herinneren de namen "Kortland" en "Langeland" nog aan deze tijd.
Bij de watersnood van 1953 bleek de open verbinding met de Noordzee en de daarmee gepaard gaande toegankelijkheid voor het getij tot de IJssel een groot gevaar te zijn, en in 1954 werd begonnen met de bouw van de Stormvloedkering Hollandse IJssel, het eerste deltawerk. In 1958 werd deze voltooid en de bijbehorende "Algerabrug" die Krimpen met Capelle aan den IJssel verbindt is de eerste vaste verbinding tussen de Krimpenerwaard en het gedeelte van Zuid-Holland ten noorden van de IJssel.
Halverwege de jaren zestig heeft Krimpen de functie van forensengemeente van Rotterdam gekregen en is toen flink gaan uitbreiden. Inmiddels is het grootste gedeelte van het grondgebied volgebouwd. Het bestuur streeft ernaar om het landelijk karakter (gericht naar de Krimpenerwaard in het oosten) te behouden.
Buitendijks stond tot 1930 de korenmolen "Onverwacht". In 1993 heeft men de uitgebrande molen herbouwd. De molen werd bij deze gelegenheid De Schelvenaer genoemd. Deze maalvaardige molen is het onderkomen van een restaurant.
Kerken.
Krimpen aan den IJssel heeft vele kerken en 12 kerkgenootschappen. De Oud Gereformeerde Gemeente van Krimpen is met circa 1900 (doop)leden de grootste Oud Gereformeerde Gemeente in Nederland. Ook is er een Rooms-Katholieke kerk, een Molukse kerk en een Evangelische Gemeente. 
Cultuur.
Kunst in de openbare ruimte.
In de gemeente Krimpen aan den IJssel zijn diverse beelden, sculpturen en objecten geplaatst in de openbare ruimte, zie:
Recreatie.
Krimpen heeft een zwembad, een manege, een scoutinggroep, en diverse sportgelegenheden en een streekmuseum. Het ligt aan de grens met de Krimpenerwaard. In de directe omgeving bevinden zich een aantal wandel- en fietsmogelijkheden. Ook heeft Krimpen aan den IJssel in Stormpolder een eigen ringlijn waar treinen rijden voor kinderen en voor spoorwegliefhebbers genaamd: Stormpolderrail.
Daarnaast is er, beheerd door de gemeente, het multifunctionele centrum De Tuyter, waarin een aantal activiteiten plaatsvinden. Er is een openbare bibliotheek en een wereldwinkel, de lokale omroep verzorgt vanuit de Tuyter haar uitzendingen en er is een eetcafé, de Crimpenaar. Ook is er een theaterzaal waar regelmatig voorstellingen en andere activiteiten zijn. Op maandagavond is de theaterzaal de speelzaal van de schaakvereniging. In de centrale ontmoetingsruimte zijn regelmatig exposities van plaatselijke kunstenaars.
Natuur.
Krimpen wordt omringd door drie natuurgebieden. Naar het oosten, langs het veenweideriviertje de Loet heeft zich een polderbos, het Loetbos, ontwikkeld. Tussen Krimpen a/d IJssel en Krimpen a/d Lek is het recreatiegebied Het Krimpenerhout aangelegd, met centraal gelegen daarin een recreatieplas. En langs de rivier de Nieuwe Maas, naast het bedrijventerrein de Stormpolder, ligt buitendijks een uniek zoetwatergetijdengebied, het Stormpoldervloedbos.
Gemeenteraad.
De gemeenteraad van Krimpen aan den IJssel bestaat uit 21 zetels. Hieronder staat de samenstelling van de gemeenteraad sinds 1998:
Verkeer en vervoer.
Openbaar vervoer.
De belangrijkste verbindingen met de omgeving bestaan uit de busverbindingen naar Rotterdam, Bergambacht, Schoonhoven, Utrecht en Gouda. Krimpen had tot 17 april 2021 een busstation waar deze lijnen samen kwamen. De belangrijkste is lijn 97/98 van de RET die bijna alle wijken van Krimpen in hoge frequentie verbindt met het metrostation Capelsebrug. De streekbussen doen de kleinere dorpen in de Krimpenerwaard aan, tot en met Schoonhoven en Gouda. Vlak bij het voormalige busstation bevinden zich het belangrijkste winkelcentrum, gemeentehuis en het politiebureau waardoor dit gedeelte als het centrum kan worden aangeduid. In het midden van Krimpen vinden we een brandweerkazerne, de brandweerkazerne moet voor heel Krimpen aan den IJssel dienen. Ook is er een busverbinding met de Stormpolder waar wordt aangesloten op het netwerk van de Waterbus Rotterdam-Drechtsteden.

</doc>
<doc id="21996" url="https://nl.wikipedia.org/wiki?curid=21996" title="Rijswijk (Zuid-Holland)">
Rijswijk (Zuid-Holland)

Rijswijk () is een stad en gemeente in de Nederlandse provincie Zuid-Holland. De gemeente ligt aan de zuidkant van Den Haag en aan de noordrand van Delft en heeft een oppervlakte van 14 km². Rijswijk heeft inwoners. De gemeente maakt deel uit van de Metropoolregio Rotterdam Den Haag.
Geschiedenis van Rijswijk.
Tot de dertiende eeuw was er van een dorp met de naam Rijswijk waarschijnlijk nog geen sprake. De vroegste schriftelijke vermelding van de naam Rijswijk is in een charter uit 1267 waarin een parochie in Rijswijk wordt vermeld.
Prehistorie.
Rijswijk is gebouwd in het Hollandse kustgebied dat vroeger tot de rivierendelta behoorde.
De kustlijn lag ca. 3700 v.Chr. door het huidige zuidelijk gedeelte van Rijswijk maar verschoof in de loop der jaren naar het westen. Achter de duinen ontstond een veengebied, maar dat verdween uiteindelijk weer als gevolg van het regelmatig binnentreden van de zee. Er ontstond een krekensysteem, waarvan de grootste kreek, de Gantel, door het Westland tot aan het huidige Delft liep. De oeverwallen naast de kreken werden vestigingsplaatsen voor vroege bewoners van het Rijswijks grondgebied. De oude waterlopen klonken minder in dan het omliggende landschap. Als gevolg van deze reliëfinversie zijn de zo gevormde kreekruggen tegenwoordig verhogingen in het landschap. In dit zuidelijk deel van Rijswijk vindt men de resten van de Gantel nog terug in de vorm van zandafzettingen.
De eerste bewoning vond in de Nieuwe Steentijd plaats, eerst in het veengebied achter de strandwallen, maar later, toen het waterpeil steeg, op de strandwallen. De oudste sporen van menselijke bewoning dateren van 3500 v.Chr. in de Nieuwe Steentijd. Opgravingen in de Hoekpolder (1993) en Ypenburg (1998) duiden daarop. In het bijzonder de opgraving op Ypenburg leverde een goed geconserveerd grafveld op met 42 individuen. Deze bewoners waren jager-verzamelaars en hielden zich bezig met verzamelen van zaden en vruchten, jacht, visvangst en later, veeteelt. Opgravingen in de aan Rijswijks grondgebied grenzende Harnaschpolder wijzen er op dat er al sprake was van een zekere mate van permanente bewoning in het kustgebied. In 2000 werden voor de aanvang van bouwactiviteiten bij het sportcomplex De Schilp eveneens sporen van bewoning uit de Nieuwe Steentijd gevonden, gedateerd op 2600-2500 v.Chr. De eerstvolgende vondsten stammen uit de IJzertijd. Rond 300 v.Chr. drong de zee opnieuw het land binnen waardoor het veengebied geleidelijk aan verdween. Op de overgebleven zandruggen vestigden de eerste mensen zich toen waarschijnlijk permanent, want sporen op het Kerkplein en bij De Schilp toonden het gebruik van een eergetouw, een primitieve ploeg, aan.
Romeinse tijd.
De Romeinen veroverden in 12 v.Chr. het toen door de Cananefaten bewoonde gebied tot aan de Oude Rijn en stichtten Forum Hadriani in het huidige Voorburg. De bewoning nam daardoor sterk toe. Nederzettingen in een verkaveld landschap – veelal gericht op de productie van agrarische en ambachtelijke goederen – zullen een directe of indirecte (handels)relatie hebben gehad tot Forum Hadriani. De huidige Churchilllaan vormde het tracé van het Kanaal van Corbulo, een verbindingskanaal tussen de Oude Rijn en de Maasmonding dat in 47 werd gegraven. Parallel aan dit kanaal lag een Romeinse weg. Op het Rijswijkse grondgebied werden twee mijlpalen gevonden die langs deze weg stonden. In 1963 werd een mijlpaal gevonden met de naam van keizer Decius. Een deel van een tweede mijlpaal werd in 2005 opgegraven op de hoek van de Churchilllaan en de Huis te Landelaan met de naam van keizer Caracalla. De aanwezigheid van een Romeinse weg werd in 1996 bevestigd door de vondst van vier mijlpalen in het Wateringse Veld. De vondst toont het belang van de weg aan in het Romeinse wegennet. Op verschillende plaatsen in Rijswijk zijn vondsten gedaan die wijzen op bewoning in deze tijd, en in 1967 werd aan de Tubasingel een uitgebreide inheemse agrarische nederzetting uit de Romeinse tijd opgegraven, die waarschijnlijk tot de 3e eeuw n.Chr. heeft bestaan. Aanvankelijk waren dit gebouwen van hout en riet. Deze gebouwen moesten van tijd tot tijd herbouwd worden. Bij de vervanging werd een van de boerderijen deels uit steen opgetrokken, wat moest worden aangevoerd. De fundamenten toonden typisch Romeinse invloeden, zoals vloerverwarming en tegels. Bij de ingang van het Archeon in Alphen aan den Rijn is deze boerderij iets groter (120% en 5 meter langer) gereconstrueerd en biedt huisvesting aan het Archeologiehuis Zuid-Holland. Vondsten van ijzer- en smeedhaardslakken duiden op metaalbewerking.
De middeleeuwen.
Met het vertrek van de Romeinen in de 4e eeuw verdween waarschijnlijk ook de bewoning van het gebied weer grotendeels. Er zijn uit deze periode geen archeologische vondsten gedaan. Pas met de opkomst van het Graafschap Holland kwam daar verandering in. In een oorkonde van 1083 wordt al een Deddo van Rijswijk genoemd, maar het staat niet vast dat zijn naam verbonden is met de locatie van het huidige Rijswijk. In de 12e eeuw ontstond vraag naar landbouwgrond. De woeste klei- en veengronden werden vanuit de strandwal, waar nu de Van Vredenburchweg ligt, ontgonnen. De strokenverkaveling (NW - ZO) kwam zo tot stand. In het zuidelijke deel van Rijswijk lag gedurende de 12e eeuw een lint van boerderijen.
Rijswijk was in de vroege middeleeuwen waarschijnlijk nog onaanzienlijk en werd door de Graaf van Holland bestuurd. De voorloper van de Oude Kerk dateert uit de tweede helft van de 12e eeuw. 1267 is de vroegste schriftelijke vindplaats van Rijswijk in een charter waarin een parochie in Rijswijk wordt vermeld. De naam Rijswijk komt in verschillende spellingvarianten voor: "Riiswiic", "Risuuic", "Riswic", "Ryswijc", "Rijswijc", "Risewiic" en "Rysewiic". De naam is waarschijnlijk afgeleid van het rijshout dat in het gebied groeide. Wijc betekende in die tijd nederzetting. Bij Rijswijk lag het Rijswijkerbroek, een laaggelegen nat gebied, nu de Broekpolder. Het feit dat de heren van Rijswijk in de 12e en 13e eeuw het goed als ambachtsheerlijkheid in leen kregen van de graaf, betekent dat het dorp inmiddels was gegroeid. Een belangrijke impuls voor de ontwikkeling van Rijswijk was het graven van de Delftse Vliet rond 1150. Veeteelt was in Rijswijk de belangrijkste bestaansbron, maar er waren ook turfstekerijen en een steenbakkerij. Rijswijk kon via de Vliet deze producten gemakkelijk afzetten in aangrenzende steden.
Tussen de 10e en 15e eeuw schonken de graven van Holland stukken land aan belangrijke ridders, in ruil voor hun trouw. Aanvankelijk bestonden hun kastelen alleen uit een donjon. Later werden deze donjons uitgebreid met een woongedeelte, een slotgracht en een ophaalbrug. Langs de Van Vredenburchweg verrezen vier kastelen: Hodenpijl (of Te Blotinghe), Den Burch, Te Werve en Steenvoorde. Voor de bouw werden onder andere stenen uit het verlaten Romeinse Forum Hadriani gebruikt.
In 1436 vestigde een afsplitsing van de reguliere kanunniken van St. Hieronymusdal in Delft zich in Sion. Aan het einde van de 15e eeuw bestond Rijswijk uit ca. 100 huizen en 500 inwoners; meer dan helft van de inwoners was welgeboren. Het totale gebied was ongeveer 2700 morgen groot. In de 15e eeuw ontstond de polderindeling zoals die nog steeds bestaat.
De 16e eeuw.
De lage heerlijkheid Rijswijk, die al in de 15e eeuw in het bezit van het huis Nassau was, kwam in 1544 toe aan Willem van Oranje, nadat René van Châlon was gesneuveld. Hij ruilde het 13 jaar later met Cornelis Suys voor bezittingen in Monster. De katholieke Suys kreeg bij uitzondering zowel de lage als de hoge heerlijkheid in leen, en werd een gewaardeerd ambachtsheer. 
Het aantal inwoners liep in de zestiende eeuw op tot ongeveer 1000, maar door oorlogshandelingen en plagen nam het ook weer af tot 252 in 1573.
In het begin van de Tachtigjarige Oorlog had Rijswijk regelmatig te kampen met rondzwervende huurlingen. Bovendien kwam Rijswijk min of meer in de frontlinie te liggen nadat Den Haag in Spaanse handen was gevallen en Leiden en Delft belegerd werden. Er werden Spaanse soldaten in Rijswijk ingekwartierd en er werden paarden gevorderd. Huizen, molens en boerderijen werden vernield. Iemand begroef ongeveer 1400 munten langs het uitpad van het klooster Sion. Het klooster moest worden afgebroken om te voorkomen dat het als Spaanse uitvalbasis zou worden gebruikt. Bovendien kwam het gebied onder water te staan nadat de dijken waren doorgestoken om Leiden te ontzetten. Na 1578 bleef Rijswijk echter grotendeels verschoond van het oorlogsgeweld. 
De Beeldenstorm is waarschijnlijk aan de Oude Kerk voorbijgegaan. Hoewel de kerk, net als in andere steden, overging in de handen van de calvinisten, was het moeilijk om onder de Rijswijkse gelovigen voldoende aanhang voor de nieuwe kerkgemeenschap te werven. Pas in 1588 was er sprake van een kleine gereformeerde gemeente in Rijswijk. Toen echter de strijd tussen remonstranten en contraremonstranten met het conflict tussen Johan van Oldenbarnevelt en Maurits een politieke wending kreeg, ontstond er een demonstratieve wekelijkse wandeltocht van zo’n 600 Haagse contraremonstranten naar de Rijswijkse kerk, omdat zij de dienst van de Haagse remonstrant Johannes Uyttenbogaert niet meer wilden bijwonen.
Rijswijk kreeg in die tijd een rederijkerskamer genaamd De Willighe Rijsen. Hun devies was: "Wy rijsen gheneucht"
De 17e eeuw.
In de 17e eeuw werd Den Haag het centrum van de macht van de Republiek der Nederlanden. De Hoornbrug in Rijswijk was vaak de locatie waar buitenlandse gezanten werden ontvangen door een delegatie van de Staten Generaal. Prins Maurits bezat in Rijswijk een stoeterij en een huis voor zijn vriendin Margaretha van Mechelen. Nadat Prins Maurits zijn landsadvocaat Van Oldenbarnevelt op beschuldiging van landverraad had laten ombrengen, ontstond er onder zijn tegenstanders, onder wie de zonen Reinier en Willem van Oldenbarnevelt, een complot om hem te vermoorden. Dat had in Rijswijk moeten gebeuren wanneer Maurits zijn stallen of zijn geliefde zou bezoeken. Tot die aanslag is het niet gekomen omdat het complot uitlekte.
Frederik Hendrik, die Maurits na diens dood in 1625 opvolgde, kocht in 1630 het landgoed Ter Nieuwburg in Rijswijk, en liet er een groot paleis bouwen. Dit voorbeeld werd spoedig een mode; veel machtige of welgestelde Nederlanders lieten in Rijswijk en omgeving een buitenplaats bouwen. Soms verbouwde men een boerderij, soms liet men op een landgoed een herenhuis bouwen. Hieronder een overzicht van de belangrijkste Rijswijkse buitenplaatsen:
De bouw van deze buitenhuizen was van invloed op de ontwikkeling van de bouwnijverheid in Rijswijk. Ook ontwikkelde zich in die tijd de textielnijverheid als economische factor, maar toch bleven de landbouw en veeteelt verreweg het grootste middel van bestaan.
Lodewijk XIV van Frankrijk streefde ernaar om het Franse territorium aan al zijn grenzen uit te breiden. Frankrijk was daarom veelvuldig in oorlog met zijn buurlanden. Toch was de Zonnekoning niet in staat de Republiek der Nederlanden te onderwerpen. Toen Willem III de Engelse troon besteeg werd een grote coalitie tegen Frankrijk gevormd. Niettemin kon de oorlog niet beslist worden. Zweden ondernam pogingen om de partijen tot elkaar te brengen en in 1696 werd een voorlopige wapenstilstand gesloten. Het paleis van Willem III, Huis ter Nieuburch, werd de locatie voor de vredesonderhandelingen, en uiteindelijk kon in 1697 de "Vrede van Rijswijk" worden getekend. Een half jaar lang was Rijswijk het middelpunt van Europa geweest.
De 18e eeuw.
Rijswijk ondervond in de 18e eeuw een gestage economische groei. Het inwoneraantal groeide navenant. Ook in deze periode werden nog veel buitenplaatsen gebouwd; verschillende boerderijen en kastelen werden omgebouwd tot ware lusthoven in Franse stijl. Toch trad er in de loop van de eeuw een kentering op. Sommige buitenplaatsen zoals Sion bloeiden en andere, zoals Huis ter Nieuwburg, Gruysbeeck en Te Blotinghe, raakten in verval. Onder de bevolking in Nederland ontstond ontevredenheid over de macht van de regenten, en de invloed van revolutionaire ideeën in Frankrijk liet zich ook hier gelden. Er ontstond in Nederland een patriottenbeweging die zich organiseerde tegen de prinsgezinden. Dit ging ook aan Rijswijk niet voorbij. In 1787 richtten Jacob van Vredenburch en Henricus Beukman in Rijswijk een Patriottistisch genootschap op. De prinsgezinde Gijsbert Karel van Hogendorp van de buitenplaats Sion stelde een petitie op om de Prins van Oranje in zijn functie te laten herstellen. Vergeefse pogingen van de Rijswijkse patriotten om de lijst van ondertekenaars van deze petitie in handen te krijgen, leidden ertoe dat er in Rijswijk een aantal soldaten gelegerd moest worden om ongeregeldheden te voorkomen. Een en ander had tot gevolg dat, net als in veel andere plaatsen, in augustus en september van 1787 terreur van de patriotten tegenover de prinsgezinden plaatsvond. Dat veranderde echter eind september, toen de prinsgezinden revanche namen op de patriotten.
De 19e eeuw.
In 1795 viel het Franse leger het land binnen en werd de Bataafse Republiek gesticht. Daarmee werd onder andere de scheiding tussen kerk en staat ingevoerd. Het gevolg daarvan was dat de katholieken in Rijswijk het recht kregen om de Oude Kerk voor het katholieke geloof terug te eisen. Omdat de katholieken echter sinds 1784 weer een eigen kerk in Rijswijk hadden, werden de protestanten in staat gesteld voor 4.300 gulden de Oude Kerk te kopen. Na afsluiting van het ancien régime werd Johan Willem van Vredenburch, zoon van een vooraanstaand Rijswijks patriot, de eerste burgemeester van Rijswijk.
Rijswijk bleef in de 19e eeuw een rustig landelijk dorpje. In de napoleontische tijd was het aantal inwoners gedaald, maar nu begon dat weer te stijgen, en aan het eind van de eeuw woonden er 3.000 mensen in Rijswijk. De nieuwe bestuursorde, waarin voor de oude bestuurselite geen plaats meer was, leidde ertoe dat buitenplaatsen in verval begonnen te raken.
Het grondgebied van Rijswijk is door de eeuwen heen grotendeels intact gebleven. Als er veranderingen werden aangebracht, ging het hooguit om snippers grond. Zo werd in 1834 een stukje grond tussen de Trekvliet en de huidige Frederiklaan van Voorburg overgenomen, terwijl ’t Sluijsje werd afgestaan. In de 19e eeuw moest Rijswijk echter voor de eerste keer een beduidend stuk van zijn grondgebied aan Den Haag afstaan. Het station van Den Haag, waarmee Den Haag aan de treinverbinding Amsterdam - Rotterdam zou worden aangesloten, moest buiten de bebouwing van Den Haag worden gebouwd. Dat was in Rijswijk, maar die gemeente kon de veiligheid niet garanderen, omdat er maar 2 agenten waren. De 'grote' stad had meer politie en kon dat dus wel. Tegen een jaarlijkse en eeuwige vergoeding van 400 gulden, deed Rijswijk daarom in 1843 afstand van het grondgebied tussen de Hoefkade en de Laakmolensloot. Dat bedrag, inmiddels omgerekend in Euro's, wordt nog steeds ieder jaar betaald.
Zelf kreeg Rijswijk in de loop van deze eeuw vier stations aan deze spoorverbinding, te weten stopplaats Rijswijk-Wateringen (1847-1938), stopplaats Kleiweg (1887-1906), stopplaats 't Haantje (1887-1903) en station Rijswijk (1965-heden). Desondanks bleef Rijswijk in de 19e eeuw een rustige agrarische gemeente, die in trek bleef bij mensen die de rust zochten. Koning Willem III was enige tijd eigenaar van de buitenplaats Welgelegen, Hendrik Tollens vestigde zich in 1846 in Huize Ottoburg tegenover de Oude Kerk, en Generaal van Geen sleet zijn oude dag op Veldzigt. In 1866 werd de paardentramverbinding tussen Den Haag en Delft geopend, de eerste interlokale tram in de Benelux. In 1887 werd dit een stoomtramlijn, en in 1923 kwam de elektrische tram. Rijswijk werd daardoor een aantrekkelijke woonomgeving en begon sneller te groeien.
Den Haag groeide in de 19e eeuw eveneens snel en in 1896 wilde men opnieuw een gedeelte van Rijswijk annexeren. Rijswijk wist echter te bewerkstelligen dat het plan grotendeels werd afgeblazen, maar toch werd het gebied tussen de Laakkade en de Broeksloot inclusief de vier huishoudens bij Den Haag gevoegd. Hoewel Rijswijk aan het eind van de 19e eeuw nog steeds het dorpse agrarische karakter had, werd het door bouwondernemingen in privaat initiatief al fors uitgebreid. Het belang van landbouw en veeteelt nam verder af, de textielnijverheid ging verloren en commerciële en niet-commerciële dienstverlening was in opkomst. De komst van de stoommachine bewerkstelligde ook voor Rijswijk dat een zekere industrialisatie op gang kwam. Desondanks bleef het karakter van een agrarische gemeente nog gehandhaafd.
20e eeuw.
Het begin van de 20e eeuw kenmerkte zich door een forse groei van het inwoneraantal en bebouwing. Particulieren ontwikkelden bouwplannen voor gegoede burgers op voormalige buitenplaatsen: Leeuwendaal (1902), Nieuw Rijswijk (1902) en Mon Plaisir (1904). In 1910 had Rijswijk 5.000 inwoners. De moderne tijd deed haar intrede. Rijswijk kreeg in 1907 de primeur van een tuinbouwschool voor meisjes. Margaretha Meyboom stichtte in 1903 de commune Westerbro aan de huidige Sir Winston Churchilllaan. De Rooms-katholieke jezuiet Jac. van Ginneken stichtte twee religieuze gemeenschappen in Rijswijk, de vrouwenbeweging Vrouwen van Nazareth die in 1921 in Overvoorde begon en in 1926 verhuisde naar De Voorde en de mannenbeweging Kruisvaarders van Sint-Jan, die in 1925 in Nieuwvoorde ("Ora et Labora") gevestigd werd. De werkgelegenheid in de landbouw nam in de eerste helft van de 20e eeuw verder af, maar de tuinbouw maakte een verhoudingsgewijs sterke ontwikkeling door. Ook de detailhandel ontwikkelde zich in sterke mate.
In de jaren twintig wekte een nieuwe annexatiedreiging door Den Haag veel beroering. De provincie Zuid-Holland trok het voorstel in nadat bleek dat Rijswijk er in overgrote meerderheid fel op tegen was. In 1931 probeerde Den Haag het vergeefs opnieuw, Steenvoorde, Overvoorde en De Voorde werden toen wel Haags eigendom op Rijswijks grondgebied. Ondertussen bouwde Rijswijk verder; Leeuwendaal en Cromvliet werden volgebouwd, en het inwoneraantal liep eind jaren dertig op tot 18.000. In 1936 werd het sportvliegveld Ypenburg geopend, maar met de dreiging van de Tweede Wereldoorlog werd dit sportvliegveld in 1939 omgebouwd tot een militair vliegveld.
Tweede Wereldoorlog.
Vliegveld Ypenburg bleek een van de belangrijkste doelen voor de Duitsers te zijn. Direct bij de aanval van Duitsland op Nederland werd om het vliegveld fel gevochten. Weliswaar was de Nederlandse luchtmacht niet opgewassen tegen de Duitse overmacht, maar de verdediging van het vliegveld was in staat om bij de eerste luchtaanvallen veel schade onder de Duitse toestellen aan te richten. In de loop van de eerste oorlogsdag viel het vliegveld toch in Duitse handen, maar aangevoerde versterkingen wisten het vliegveld te heroveren. De Duitsers verloren met de gevechten om Ypenburg 2700 man en 186 vliegtuigen, terwijl aan Nederlandse zijde 71 man gedood werden, onder wie 10 Rijswijkers.
Rijswijk verweerde zich gedurende de bezetting aanvankelijk niet actief tegen de Duitsers. Toen het gemeentepersoneel in 1940 gevraagd werd de Ariërverklaring te tekenen, was daar geen weerstand tegen. De Rijswijkse politie assisteerde bij Duitse razzia’s en de registratie van de 380 Joodse inwoners werd gewoon uitgevoerd. Nadat in 1941 de gemeenteraden werden opgeheven, kwam het bestuur van de gemeente Rijswijk in handen van burgemeester J. van Hellenberg Hubar, die de bezetter waar mogelijk tegenwerkte. Dat leidde ertoe dat hij in 1943 door de Duitsers werd ontslagen, waarna de Haagse burgemeester, de NSB'er Harmen Westra het bestuur overnam. Hij bleek echter niet bestand tegen de druk van de laatste oorlogsmaanden en werd op 15 maart 1945 vervangen door de Haagse Henri van Maasdijk, die als waarnemend burgemeester van Den Haag en Rijswijk werd aangesteld.
Voor de aanleg van de Atlantikwall werd een aantal Haagse wijken gesloopt. Rijswijk moest 250 woningen voor evacués beschikbaar stellen. Ook het geallieerde bombardement op het Bezuidenhout leidde tot een stroom evacués naar Rijswijk, maar eveneens tot een verplichte uitstroom van oorspronkelijke Rijswijkers die economisch niet meer interessant voor Duitsers waren. Het vliegveld Ypenburg werd in de laatste oorlogsdagen nog gebruikt voor de lancering van V1’s, en vanuit het Rijswijkse Bos werden V2’s afgevuurd. Mislukte lanceringen en geallieerde bombardementen op de lanceerinstallaties kostten tientallen Rijswijkers het leven, zo stortte een V-2 op 27 oktober 1944 neer bij de Kruisvaarders van Sint-Jan in Nieuwvoorde met 14 dodelijke slachtoffers als gevolg. Hoewel Rijswijk voor de oorlog een relatief grote aanhang onder de NSB had, bleven er tijdens de oorlog nog zo'n 130 over. Er waren enkele honderden Rijswijkers betrokken bij het verzet, waarvan er meer dan dertig in de strijd stierven. In totaal verloren 800 Rijswijkers het leven gedurende de Tweede Wereldoorlog.
Naoorlogse groei.
Woningnood werd bestreden met breed opgezette uitbreidingen. Rijswijk bouwde niet alleen voor eigen behoefte, maar ook voor die van de regio. Kort na de oorlog deed Den Haag opnieuw een vergeefse poging om Rijswijk in te lijven. In 1950 kreeg Rijswijk een burgemeester − eerst met tijdelijke benoeming en in 1952 met definitieve benoeming − die het beeld van het huidige Rijswijk nadrukkelijk zou bepalen. A.Th. Bogaardt was burgemeester van Batavia en directeur van sociale zaken in Batavia geweest, en had een uitgebreid netwerk aan connecties. De woningnood, die ook in Den Haag na de oorlog nijpend was, was voor Den Haag in de jaren vijftig opnieuw een reden om de vijf buurgemeentes te willen annexeren. Bogaardt wist dat tij te keren en ging ervan uit dat een snelle groei van Rijswijk de zelfstandigheid van de gemeente zeker zou stellen. Onder zijn twintigjarig bestuur is een groot deel van het oude dorp gesloopt, en de grootschalige nieuwbouw binnen en buiten de kern heeft het dorpse karakter, zoals dat nog tot 1950 bestond, volledig tenietgedaan. Er werden 15.000 nieuwe woningen gebouwd en het aantal inwoners steeg explosief tot ca. 54.000. De naam van de burgemeester wordt in herinnering gehouden door het winkelcentrum "In de Bogaard". Wel is door de bouwexplosie onder zijn hand veel historisch erfgoed definitief verloren gegaan.
In 1953 werd in een boring in de wijk Steenvoorde de eerste winbare hoeveelheid aardolie in West-Nederland aangeboord. Dit leidde tot de ontwikkeling van het Rijswijkveld in de Hoekpolder, dat in 1954 in productie kwam en tot 1994 olie geproduceerd heeft. De "Rijswijkconcessie" van de NAM omvat nu het grootste deel van provincie Zuid-Holland.
Op 5 januari 1959 werd met de bouw van het onderzoekslaboratorium van Shell in de Plaspoelpolder begonnen. Het Ministerie van Cultuur, Recreatie en Maatschappelijk Werk betrok in 1966 onder minister Maarten Vrolijk een markante hoogbouw (tegenwoordig bekend onder de naam "De Generaal") aan de Steenvoordelaan. Dit was het eerste ministerie dat zich buiten Den Haag vestigde. Het jackblocksysteem waarmee het kantoor gebouwd was, werd in 1971 nog een keer gebruikt bij de bouw van Hoogvoorde aan het Bogaardplein. In 1967 werd het nieuwe stadhuis aan de Generaal Spoorlaan in gebruik genomen. Het deed dienst tot 2003, maar werd in 2023 opnieuw in gebruik genomen.Tot 1967 was de gemeente gevestigd in Park Hofrust. Dat gebouw heet nu Het oude raadhuis. In 1972 vestigde een nevenvestiging van het Europees Octrooibureau zich in Rijswijk.
Langzamerhand kwamen er grenzen aan de groei van de stad Rijswijk. Het agrarische gebied was nu grotendeels besteed aan woonwijken, openbaar groen en industrie- en kantoorgebieden, en verdere uitbreiding van het woonareaal zou in toenemende mate ten koste moeten gaan van het beschikbare openbare groen. Den Haag pleitte in 1988 voor de annexatie van het vliegveld Ypenburg, dat nog tot 1968 actief was gebruikt, maar sindsdien een slapend karakter had. Dit werd door Rijswijk van de hand gewezen en Rijswijk ontwikkelde de locatie vanaf 1997 zelfstandig tot nieuwe woonwijk. 
In de jaren negentig ging de spoorlijn ondergronds. Daarmee werd de infrastructuur van Rijswijk aanzienlijk verbeterd, want door te bouwen aan de andere kant van de spoorlijn was er in de naoorlogse jaren een tweedeling in de stad ontstaan. Het zuidwestelijke nieuwe gedeelte was met slechts twee gelijkvloerse spoorwegovergangen en één viaduct verbonden met het noordoostelijke oudere gedeelte.
21e eeuw.
In 2002 werd door Den Haag, na afwijzing van de vorming tot stadsprovincie Haaglanden, uiteindelijk Ypenburg toch geannexeerd. In 2009 werd een begin gemaakt met de omvorming van Sion, 't Haantje en Pasgeld, de laatste agrarische terreinen in Rijswijk, tot woonwijk en bedrijventerrein "Rijswijk Buiten". Dertig procent van de oppervlakte van Rijswijk wordt gevormd door openbaar groen, de Landgoederenzone Rijswijk heeft een aanzienlijk aandeel hierin. Ondanks een aantal bouwplannen, zoals het (mislukte) bouwproject Garden of Delights, is dit karakter onaangetast gebleven. In oktober 2017 kondigde Shell aan dat het onderzoekskantoor in de Plaspoelpolder vanaf medio 2018 stapsgewijs zou worden verlaten. Vanaf 2023 is het oude gemeentehuis onder de naam "Huis van de Stad" opnieuw in gebruik genomen door diverse sociaal culturele instanties en een gedeelte van de gemeentediensten van Rijswijk.
Wijken.
De wijken 05 en 06 worden in Rijswijk respectievelijk ook wel als Steenvoorde Noord en Steenvoorde-Zuid aangeduid. De nummers geven de CBS-wijkcode aan.
N.B. In dit bestand is niet opgenomen de "buurtschap 't Nest", dat deel uitmaakt van de "wijk Julianapark" en ligt aan de Van Vredenburchweg en café-restaurant "Van Ouds 't Nest", een aantal arbeiderswoningen en een dierenasiel omvat. Een vroeger buurtschap was "Geestbrug", de oude bebouwing rond de Geestbrug.
Verkeer en vervoer.
Sinds er openbaar vervoer bestaat, was Rijswijk reeds door vervoer per respectievelijk beurtschip, postkoets, paardentram, stoomtram, en elektrische tram, verbonden met Den Haag en Delft via de Haagweg-Hoornbrug-Ter Halver Kleij (later genoemd Delftweg). Later kwam in de jaren twintig van de twintigste eeuw het busvervoer daarbij van de WSM, gevolgd in de jaren vijftig door dat van de HTM met lijn S. Doordat nauwelijks van de buslijn gebruik werd gemaakt, werd deze dienstverlening gestaakt. Pas na de grootse uitbreiding van de bebouwing, nam de vraag naar openbaar vervoer toe, waarbij Rijswijk in de jaren zestig een eigen stadsbuslijn kreeg, met als exploitant Hofstad Tours/Groeneveld-Strijen. In 1965 werd station Rijswijk geopend en kwamen verbindingen tot stand met WSM-streekbuslijnen naar Delft en het Westland en HTM-stadsbuslijnen 18 en 24 naar Den Haag en Voorburg. In 1999 werd door de komst van tramlijn 17 de verbinding van de buitenwijken gemakkelijker bereikbaar en werd de Plaspoelpolder ontsloten. Door vernieuwing tot het ondergrondse station Rijswijk, werd een openbaar vervoersknooppunt gerealiseerd met tram- en buslijnen van en naar Den Haag, Voorburg, Ypenburg/Nootdorp/Zoetermeer, Delft en Naaldwijk.
Lange tijd waren de verbindingswegen door Rijswijk de routes:
In de jaren dertig werd door de vraag naar vervoer van groenten en fruit vanuit het Westland Verkeersweg 13 gecreëerd, en kwam er groenten-en fruitveiling "Sammersbrug", bij de Samuëlsbrug ofwel Sammersbrug.
Rijswijk is via de autosnelwegen A4 en A13 te bereiken. Het openbaar vervoer wordt verzorgd door bussen van EBS, trams en bussen van de Haagse Tramweg-maatschappij en treinen van de Nederlandse Spoorwegen. Het spoorstation is in een tunnel aangelegd en is een belangrijk OV-knooppunt in Rijswijk. Mede om de hoofdrol die het openbaar vervoer in Rijswijk heeft, was Rijswijk in 1977 een van de twee Nederlandse gemeenten die een prijs van 10 miljoen gulden (anno 2008 omgerekend zo'n 10 miljoen euro) won voor het Proefproject Stedelijke Herinrichting. Grote gebieden, vooral in het oude gedeelte van Rijswijk, werden heringericht als autoluw gebied of als woonerf. In 1978 werd aanvullend besloten tot herinrichting van de hoofdassen Haagweg en Geestbrugweg om een stiptere doorstroming van de tram en bus te verkrijgen.
Scheepvaartverkeer vindt plaats over het Rijn-Schiekanaal (Delftsche Vliet) als verbindingsroute Rotterdam-Leiden met een aftakking naar Den Haag via de Trekvliet of Haagsche Vliet. Er kan gebruik gemaakt worden van de haven van Rijswijk. De bruggen die het scheepvaartverkeer binnen Rijswijk ontmoet zijn: verkeersbrug Hoornbrug (basculebrug), fietsbrug De Oversteek (draaibrug), verkeersbrug Het Fortuin, (aanvankelijk tafelbrug en later vaste brug in de autosnelweg A4), verkeersbrug Geestbrug (basculebrug) en bij binnenvaren van de haven de Steenplaetsbrug (ophaalbrug). Een oude aanleghaven is de NAM-haven als verbreed deel van het Rijn-Schiekanaal.
Bestuur.
Gemeenteraad.
De gemeenteraad van Rijswijk bestaat vanaf 2018 uit 31 zetels, hiervoor was dat 29 zetels. Hieronder staan de verkiezingsuitslagen voor de gemeenteraad sinds 1994:
College van B&amp;W.
Samenstelling coalitie 2022-2026.
Geschiedenis van de industrie in Rijswijk.
De vroegste industriële bedrijvigheid werd gevestigd langs de Delftsche Vliet met industriemolens voor het zagen van hout, persen van olie, het malen van snuiftabak en om wol te vollen. Er waren kalkbranderijen en een steenbakkerij. Tijdens de industriële revolutie kwam kleinschalige industrie op gang rond de Geestbrug met een matrassen ontsmettingsbedrijf, wasserij De Zwitsersche, en fabrieken voor lijnolie, conserven, boter en verf, en later een vliegtuigfabriek (Pander) en een vrachtautoassemblagebedrijf (fa. Adr. Beers) bij. Verspreid langs de Delftweg werden zinkfabriek Uzimet, verffabriek Hopax, de Delftsche Vijlenfabriek, de N.V. Delftsche Machinefabriek en de N.V. Nederlandsche Fabriek van Rijtuigen en Tramwegrijtuigen gevestigd. Aan het Jaagpad was op het terrein van Pasgeld een boterfabriek van Lensvelt Nicola gevestigd. TNO opende in 1953 een laboratorium aan het Jaagpad/Lange Kleiweg.
Shell.
Op de grens met Delft aan de Broekmolenweg richtte Shell in 1928 een onderzoekslaboratorium in dat bekend stond als "Proefstation Delft". Het terrein was te klein voor de naoorlogse uitbreidingsplannen, daarom opende Shell in 1961 in de Plaspoelpolder een nieuw laboratorium. Na enkele jaren kreeg het laboratorium de naam Koninklijke/Shell Exploratie en Produktie Laboratorium (KSEPL). In 2018 werd de locatie gesloten, de laboratoria verhuisden naar Amsterdam, de proefboorlocatie werd overgenomen door TNO.
Bedrijven en overheid.
Plaspoelpolder is een grote industrie- en kantorenwijk in Rijswijk die aan veel mensen uit de regio werk biedt, onder meer aan:
Broekpolder
Partnersteden.
Rijswijk had de volgende partnersteden:
In 2017 verbrak Rijswijk eenzijdig de banden met het Tsjechische Beroun dat de stedenband had willen continueren.
Onderwijs.
In Rijswijk bevinden zich twaalf basisscholen en enkele scholen voor voortgezet onderwijs. De Rijswijkse vestiging van de Haagse Hogeschool verhuisde in augustus 2009 naar Delft.
Openbaar groen.
Rijswijk telt verschillende parken, zoals het Rijswijkse Bos, het Elsenburgerbos en het Wilhelminapark.
Cultuur.
Monumenten.
Voor rijksmonumenten, gemeentelijke monumenten en oorlogsmonumenten in de gemeente, zie:
Kunst in de openbare ruimte.
In de gemeente Rijswijk zijn diverse beelden, sculpturen en objecten geplaatst in de openbare ruimte, zie:

</doc>
<doc id="21997" url="https://nl.wikipedia.org/wiki?curid=21997" title="Kruisweg (religie)">
Kruisweg (religie)

De kruisweg ("Via crucis" in het Latijn) is een traditioneel onderdeel ter voorbereiding op het christelijke Paasfeest. Het idee van een kruisweg is dat de gelovige in gebed de Via Dolorosa kan doorlopen zonder in Jeruzalem te zijn geweest. Hierbij worden schilderijen of beeldhouwwerken gebruikt die de lijdensweg van Jezus afbeelden vanaf het paleis van Pontius Pilatus tot en met zijn begrafenis. Een kruisweg stelt de gelovige in staat stil te staan bij de belangrijkste gebeurtenissen van deze lijdensweg aan de hand van 14 kruiswegstaties (van het Latijnse "statio", dat halteplaats betekent).
Geschiedenis.
De godsdienstoefening wordt aan verschillende bronnen toegeschreven. Zo zou de kruiswegoefening teruggaan op Maria (moeder van Jezus) die in Jeruzalem de plaatsen van de Via Dolorosa bezocht. In de rooms-katholieke traditie is het sinds de 15e eeuw ook een godsdienstoefening die onder andere op Goede Vrijdag plaatsvindt. Algemeen wordt Franciscus van Assisi verantwoordelijk geacht voor de verspreiding van de gebeden kruisweg. Vooral de Franciscanen, waaronder Sint Leonard van Porto Maurizio, zijn verdienstelijk geweest in het oprichten van kruiswegen. 
Aan het verrichten van de kruisweg is door de pausen gedurende meerdere eeuwen een volle aflaat verbonden, onder de normale voorwaarden. In 1726 bepaalde Paus Benedictus XIII dat iemand die een kruisweg langs ging dezelfde aflaten ontving als iemand die in Jeruzalem de Via Dolorosa bezocht. Omdat het aantal staties hier en daar verschilde, bepaalde Paus Clemens XII (paus van 1730-1740) het aantal op veertien. In 1741 werd onder Paus Benedictus XIV de aanwezigheid van een kruisweg verplicht in alle rooms-katholieke kerken. Bij Franciscanen en Clarissen werd de kruisweg elke vrijdag gebeden.
Over de plaatsing van de kruisweg hebben nooit voorschriften bestaan, maar als hij langs de muur van een kerk hangt, is dat meestal eerst op de noordwand van oost naar west en verder op de zuidwand van west naar oost. Deze gewoonte is waarschijnlijk gebaseerd op de kruisweg in de Heilig Grafkerk in Jeruzalem. Een kruisweg kan ook in de openlucht zijn opgesteld, zoals in Heilig Landstichting en Rocamadour. De kruiswegstaties op de begraafplaats Daalseweg vormen een incomplete laat-19e-eeuwse kruisweg in de Nederlandse stad Nijmegen. Daar zijn nog vijf neogotische staties te zien, terwijl veertien staties gebruikelijk is. In een aantal plaatsen is er later nog een statie aan toegevoegd, de zogenoemde paasstatie, die uitbeeldt hoe Jezus Christus verrijst uit de doden, nadat Hij door het kruisoffer de mensen verlost heeft. In het Sint-Cunibertuskerkje in Wahlwiller, Zuid-Limburg, is een bijzondere kruisweg te zien. Deze in 1947 door Aad de Haas vervaardigde kruisweg bestaat niet uit veertien, maar zestien staties. Zij begint met het verraad door Judas in de Hof van Olijven en eindigt met de Opstanding.
De 14 kruiswegstaties.
De getoonde afbeeldingen tonen de kruisweg in de Sint-Romboutskathedraal in Mechelen, die in 1925 door Bruno Gerits werd vervaardigd.

</doc>
<doc id="21998" url="https://nl.wikipedia.org/wiki?curid=21998" title="Steward (luchtvaart)">
Steward (luchtvaart)

Een steward (man) of stewardess (vrouw) is iemand die in een passagiersvliegtuig voor de veiligheid en de verzorging van de passagiers zorgt. Stewards en stewardessen in een vliegtuig worden gerekend tot het "cabinepersoneel". De leidinggevende van het cabinepersoneel is de (senior) purser. Een steward(ess) is er in eerste instantie voor de veiligheid aan boord. Daarnaast zorgt hij ervoor dat de passagiers een aangename vlucht hebben.
Iemand die de reizigers op de luchthaven behulpzaam is, wordt grondsteward(ess) genoemd. Dit artikel gaat echter uitsluitend over het "cabinepersoneel". Hoewel het beroep zeer veel door vrouwen wordt uitgeoefend, stewardessen dus, wordt in dit artikel de mannelijke vorm gebruikt.
Kennis en vaardigheden.
Om steward te kunnen worden geldt een aantal vereisten. Ze verschillen per maatschappij, maar komen in grote lijnen op het volgende neer:
Training.
Om de veiligheid aan boord te kunnen garanderen moet elke steward een interne cursus volgen. Deze cursus duurt tussen de 4 en 17 weken. Iedere luchtvaartmaatschappij verzorgt haar eigen cursus. Toch bestaat deze cursus bij elke maatschappij uit ongeveer dezelfde onderdelen:
Noodsituaties.
Door middel van een handboek dat door de luchtvaartmaatschappij ter beschikking wordt gesteld, worden alle mogelijke noodsituaties samen met een trainer doorgewerkt. Belangrijk daarbij zijn:
Evacuatieprocedures.
Zowel in het water als op het land kan het tot een evacuatie komen. Het cabinepersoneel wordt getraind in het openen van de vliegtuigdeuren in een noodsituatie, zodat de glijbanen/rubbervlotten worden opgeblazen en de passagiers kunnen evacueren. Ook worden de commando's geoefend die naar de passagiers worden geroepen op het moment van een evacuatie. Elke luchtvaartmaatschappij heeft haar eigen commando's en haar eigen manier van omgaan met een noodsituatie. Iedere maatschappij moet zich echter houden aan de regels van de International Civil Aviation Organization, die bijvoorbeeld zeggen dat een vliegtuig zo ingericht moet zijn dat het binnen 90 seconden volledig geëvacueerd kan worden. Bij veel luchtvaartmaatschappijen wordt het evacueren geoefend in beweegbare cabinesimulators, hoewel dit volgens de ICAO niet verplicht is.
Brandbestrijding.
Een van de grootste gevaren tijdens een vlucht is het ontstaan van een brand. Dit komt doordat een brand in een vliegtuig snel kan ontaarden in een flashover. Tijdens de training wordt veel aandacht besteed aan brandbestrijding. Er wordt dan ook geoefend met brandblussers en de hittebestendige beademingsapparatuur die zich aan boord bevindt. De meeste brandblussers in een vliegtuig zijn gevuld met halon, sommige met water.
Overleven.
Een vliegtuig kan neerstorten in de woestijn, het oerwoud, de sneeuw of op het water. Omdat het enkele dagen kan duren voordat een vliegtuig wordt gevonden, wordt tijdens de training aandacht besteed aan het overleven in deze verschillende gebieden. Het water vormt hierbij het hoofdgebied. Een steward moet dan ook beschikken over een zwemdiploma. In een zwembad wordt tijdens de training geoefend met de zwemvesten en de rubbervlotten.
EHBO.
Elke steward krijgt een meerdaagse cursus EHBO. Deze cursus wordt speciaal gericht op situaties in het vliegtuig. In het vliegtuig zijn draagbare zuurstofflessen aanwezig, die bij bijna elke medische calamiteit kunnen worden gebruikt. Ook wordt het reanimeren speciaal geoefend op smalle oppervlakken, zoals in het gangpad van een vliegtuig. Vaak beschikken vliegtuigen over een automatische externe defibrillator (AED). Meestal zijn er meerdere EHBO-koffers aan boord, alsmede medicijnen tegen vliegangst en tegen reisziekte.
In-flight Service.
Afhankelijk van de luchtvaartmaatschappij wordt in meerdere of mindere mate aandacht besteed aan de in-flightservice. Sommige (low-cost) maatschappijen hebben een relatief eenvoudige service met alleen eten en drinken dat door de passagiers gekocht kan worden. Andere maatschappijen hebben juist een zeer uitgebreide gratis service. Daarbij zijn er verschillen in de service in de first-, business- en economyclass. Hoewel maatschappijen vaak veel aandacht besteden aan hun service, blijft het garanderen van de veiligheid aan boord altijd de belangrijkste taak van een steward.
Uiterlijke verzorging.
Een luchtvaartmaatschappij verwacht dat het cabinepersoneel er representatief uit ziet tijdens het werk. Hierbij wordt gelet op het uniform, de hoeveelheid sieraden, de make-up, de handen en de haardracht.
Werkzaamheden.
De dagindeling van een steward verschilt per maatschappij, maar komt in grote lijnen op het volgende neer:
Briefing.
Voor elke vlucht komt het cabinepersoneel van die vlucht bij elkaar om de belangrijkste aspecten van de vlucht door te nemen, dit heet een briefing. De (senior)purser staat aan het hoofd van deze briefing. De belangrijkste punten die tijdens de briefing worden besproken zijn:
Op de grond.
Ongeveer een uur voor vertrek gaat de bemanning aan boord. Het cabinepersoneel gaat onmiddellijk naar zijn deur en controleert in dat gebied alle veiligheidsrelevante voorwerpen (brandblussers, zuurstofmaskers, zwemvesten, zuurstofflessen, EHBO-spullen) en operationele zaken (toiletten, water, ovens). Nadat alles is goedgekeurd, wordt dit aan de purser doorgegeven.
Dan wordt het teken gegeven dat de passagiers aan boord mogen komen. Iedere steward staat bij zijn deuren, om in een noodgeval accuraat te kunnen reageren. De steward bij de deur waar de passagiers instappen, verwelkomt de passagiers.
Op het moment dat iedereen is ingestapt wordt de deur gesloten en geeft de piloot of de purser het sein aan het cabinepersoneel om de glijbanen in elke deur op scherp te stellen, zodat ze makkelijk geactiveerd kunnen worden in geval van nood.
Vervolgens zijn er de veiligheidsvoorschriften die voor elke vlucht aan de passagiers moeten worden uitgelegd. Dit kan door het cabinepersoneel persoonlijk worden gedemonstreerd, of door middel van een videofilm.
Daarna wordt er gecontroleerd of iedereen de riem om heeft, de stoel rechtop heeft staan en het tafeltje dicht heeft geklapt (bij sommige maatschappijen ook de armleuning omlaag en de zonwering open). Ook moeten de nooduitgangen vrij worden gemaakt van bagage of andere obstakels en moeten de toiletten leeg zijn. Als alles is gecontroleerd wordt dit aan de purser doorgegeven; dit is – wat de cabine betreft – het startsein om te vertrekken.
Ten slotte roept de piloot om dat hij gaat starten, met de woorden "Cabin crew, take your seats". Elke steward controleert voor de laatste keer of de toiletten leeg zijn en begeeft zich naar de jumpseat (klapstoel) naast zijn deur.
Na de start.
Het moment dat het cabinepersoneel tijdens de stijgvlucht mag beginnen met de service, verschilt per maatschappij. Bij sommige maatschappijen laten de piloten al binnen een paar minuten een akoestisch signaal horen, waardoor het cabinepersoneel weet dat het voor hen veilig is om op te staan. Bij andere maatschappijen dient het cabinepersoneel te wachten tot de verlichting van het “stoelriemen-vast”-teken is uitgeschakeld. Bij enkele maatschappijen mag het cabinepersoneel zelf besluiten op te staan.
Na het opstaan wisselen de vrouwen vaak hun schoenen van hoge hakken naar lage hakken of zelfs platte schoenen. Ook worden de jasjes uitgedaan en bij veel maatschappijen bij vrouwen (soms ook bij mannen) vervangen door een schort.
Eten en drinken.
Nu beginnen de werkzaamheden ter voorbereiding op het serveren van eten en drinken.
Er is een groot verschil tussen een service die al bij de prijs van de vlucht is inbegrepen (de duurdere maatschappijen) en een service waarbij de passagiers het eten en drinken aan boord moeten kopen (goedkopere maatschappijen). Er zijn er ook tussenvormen waarbij alleen het eten bij de ticketprijs in zit en het drinken niet; of juist andersom.
Eten en drinken inbegrepen.
Elke steward zal zich nu richten op dat deel van de service dat voor hem van toepassing is (passend bij welke deur hij zit). Deze taken bestaan meestal uit het verzorgen van het eten, het verzorgen van het drinken en/of de verantwoordelijkheid over de galley (keuken in het vliegtuig). Deze taken herhalen zich voor elke klasse.
Diegene die verantwoordelijk is voor de galley (keuken) zorgt ervoor dat alle spullen goed teruggezet worden in de juiste trolleys (wagentjes) en boxen en dat de ovens en koffiezetapparaten op tijd worden in- en uitgeschakeld. Deze taak komt meestal alleen voor op langeafstandsvluchten.
De verantwoordelijke over het drinken zorgt ervoor dat de trolleys bovenop worden voorzien van flessen en pakken met drinken en dat de trolleys voldoende bevoorraad zijn. Ook zal deze steward het drinken in de cabine serveren.
De steward met de verantwoordelijkheid voor het eten zorgt er niet alleen voor dat de trolley vol zit en dat het eten verdeeld wordt. Ook moet hij het overzicht over de speciale maaltijden behouden. Vaak kunnen mensen speciale maaltijden bestellen als ze hun ticket kopen. Voorbeelden hiervan zijn vegetarisch, glutenvrij, kindermaaltijd en koosjer. Via een lijst met de speciale maaltijd plus het stoelnummer worden de speciale maaltijden uitgedeeld.
Deze verdeling van verantwoordelijkheid voor galley, eten en drinken is niet bij elke luchtvaartmaatschappij het geval. Bij sommigen maatschappijen doet gewoon iedereen wat nodig is.
Nadat de hoofdmaaltijd is geserveerd, begint voor het cabinepersoneel op langeafstandsvluchten de pauze. Ongeveer twee uur voor de landing wordt vaak nog een kleine maaltijd of snack geserveerd.
Eten en drinken niet inbegrepen.
Ook hier richt elke steward zich op zijn taken, hoewel deze taken nu bijna allemaal aan elkaar gelijk zijn. Er wordt een aantal trolleys opgebouwd als een etalage, met daarop alle soorten drankjes en snacks die te koop zijn. Dit wordt aan de passagiers aangeboden die dan meestal cash of met een creditcard kunnen afrekenen. De warme snacks worden op het moment van bestelling in de oven gezet en opgewarmd. De gast moet dus een aantal minuten wachten op zijn warme bestelling.
Op langere vluchten wordt deze trolley twee maal op- en afgebouwd om de passagiers nog voor een tweede keer eten en drinken aan te kunnen bieden.
De landing.
Ongeveer 20 tot 30 minuten voor het bereiken van de eindbestemming beginnen de voorbereidingen op de landing.
Het “stoelriemen-vast”-teken wordt ingeschakeld en de passagiers keren terug naar hun zitplaats. Vaak moeten er nu nog koptelefoons en laatste resten van de maaltijd worden opgehaald. Zodra het sein “riemen vast” aangaat krijgt de bemanning bij de meeste maatschappijen het commando "Cabin crew, prepare for landing". Dit commando wordt vaak gegeven zodra het toestel tot 10.000 voet gedaald is.
Hierna worden weer alle gangen en nooduitgangen vrijgemaakt van spullen en wordt er gecontroleerd of iedereen de riem om heeft, de stoel rechtop heeft staan en het tafeltje dicht heeft ingeklapt (bij sommige maatschappijen ook de armleuning omlaag en de zonwering open). Als de cabine klaar is voor de landing wordt dit aan de (senior)purser doorgegeven.
Nu is het vliegtuig – wat de cabine betreft – klaar om te landen.
Een paar minuten voor de landing wordt door de (senior)purser of de piloot aan het cabinepersoneel doorgegeven dat er bijna geland gaat worden: "Cabin crew, take your seats". Het cabinepersoneel trekt hun jasje weer aan, controleert voor de laatste keer of de toiletten leeg zijn, gaat naar hun jumpseat, en bereidt zich voor op de landing.
Na de landing.
Op het moment dat het toestel aankomt bij de gate zal de piloot (soms de (senior)purser) aan het cabinepersoneel bij de deuren het sein geven om de glijbanen te deactiveren.
Dan neemt het cabinepersoneel afscheid van de uitstappende passagiers. Nadat de laatste passagier is vertrokken wordt gecontroleerd of niemand iets is vergeten en is de vlucht ook voor het cabinepersoneel en de piloten voorbij.
Nu zijn er drie mogelijkheden:

</doc>
<doc id="22000" url="https://nl.wikipedia.org/wiki?curid=22000" title="650 v.Chr.">
650 v.Chr.

Het jaar 650 v.Chr. is een jaartal volgens de christelijke jaartelling.

</doc>
<doc id="22001" url="https://nl.wikipedia.org/wiki?curid=22001" title="Stewardess">
Stewardess



</doc>
<doc id="22003" url="https://nl.wikipedia.org/wiki?curid=22003" title="Vrije Universiteit Amsterdam">
Vrije Universiteit Amsterdam

De Vrije Universiteit Amsterdam (afgekort VU) is een brede onderzoeks- en onderwijsuniversiteit in Amsterdam.
De VU is een van de twee universiteiten in Amsterdam, de andere is de Universiteit van Amsterdam (UvA). In 2022-2023 telde de VU 31.761 studenten. De VU had een eigen academisch ziekenhuis, het VU medisch centrum (VUmc), dat in 2018 opgegaan is in het Amsterdam UMC. Het VU-complex is gevestigd aan de De Boelelaan in Buitenveldert, nabij de Zuidas.
De VU is een bijzondere universiteit: zij gaat niet uit van de overheid, maar van de Stichting VU die de bestuurlijke koepel vormt boven de Vrije Universiteit Amsterdam. Deze stichting gaat op haar beurt uit van de VU-Vereniging, met de statutaire naam "Vereniging voor christelijk hoger onderwijs, wetenschappelijk onderzoek en patiëntenzorg". De Wet op het hoger onderwijs en wetenschappelijk onderzoek spreekt dan ook van "de bijzondere universiteit te Amsterdam, uitgaande van de Vereniging voor christelijk hoger onderwijs, wetenschappelijk onderzoek en patiëntenzorg". De vereniging is in 1879 opgericht om de stichting van de VU mogelijk te maken. De VU werd gesticht als protestants-christelijke universiteit.
Het klassieke motto van de universiteit luidt "Auxilium nostrum in nomine Domini", ofwel: 'Onze hulp is in de naam des Heren'. Tot 2023 werden deze woorden ter opening van officiële bijeenkomsten (opening academisch jaar, "dies natalis", promoties) standaard als votum uitgesproken.
Geschiedenis.
De VU werd opgericht op 20 oktober 1880 door een groep orthodox-protestantse christenen onder leiding van de theoloog, journalist en politicus Abraham Kuyper (tevens oprichter van de Anti-Revolutionaire Partij en later, van 1901 tot 1905, premier). De oprichting van de VU had direct te maken met Kuypers streven naar een volwaardig bestaan voor de orthodox gereformeerden, de zogeheten "kleyne luyden": zij konden nu studeren aan hun eigen universiteit. Ook konden aan de VU predikanten worden opgeleid die calvinistisch in de leer waren, in tegenstelling tot predikanten die van de vrijzinnige theologische faculteiten aan de rijksuniversiteiten kwamen. Met de VU wilde Kuyper echter meer dan de kleine luiden emanciperen of orthodoxe predikanten opleiden. Hij wilde dat de academische wereld niet langer zou worden gedomineerd door de liberalen, die volgens hem een niet-christelijke, zogenaamd neutrale wetenschap beoefenden. Volgens Kuyper was het mogelijk een christelijke wetenschap te ontwikkelen op basis van de zogenaamde "gereformeerde beginselen". De door Kuyper en zijn medestanders ontwikkelde school van denken - op het terrein van de wetenschap, politiek en samenleving - wordt neocalvinisme genoemd.
In 1905 kregen de afgestudeerden van de Vrije Universiteit dezelfde rechten als die van openbare universiteiten (de zgn. "effectus civilis") en hieraan werd als voorwaarde een tijdpad verbonden voor uitbreiding tot een volledige universiteit met het gehele "klassieke" aanbod aan faculteiten. In 1930 diende de VU ten minste vier faculteiten te hebben, in 1950 vijf. In 1930 werd de faculteit der wis- en natuurkunde als vierde faculteit opgericht, in 1950 volgde ten slotte de felbegeerde faculteit der geneeskunde (al eerder waren er pogingen gedaan om een volledige medische faculteit op te richten, maar de medische faculteit bleef lange tijd erg klein). Vanaf 1970 werd de VU op dezelfde wijze volledig bekostigd als de openbare universiteiten.
Hoewel de VU niet is opgericht als kerkelijke universiteit, had met name de theologische faculteit tot de jaren 70 een sterke binding met de Gereformeerde Kerken in Nederland. Zo bestond er in de Gereformeerde Kerken een apart deputaatschap dat de verstandhouding tussen de Kerk en de faculteit Theologie van de VU regelde. Samen met de Theologische Universiteit in Kampen was de VU de universiteit waar traditioneel de predikanten voor de Gereformeerde Kerken in Nederland werden opgeleid. Na de fusie van de Gereformeerde Kerken in Nederland met de Nederlandse Hervormde Kerk en de Evangelisch-Lutherse kerken, werkte de theologische faculteit enige jaren nauw samen met de Protestantse Theologische Universiteit.
Plagiaat-affaire.
De VU kwam in 2014 in de publiciteit vanwege de zogenaamde promovendus affaire onder hoogleraar Peter Nijkamp (Ruimtelijke Economie) binnen wat toen de Faculteit Economie heette. Karima Kartit zou delen van haar proefschrift hebben overgeschreven. Na intern onderzoek en herschrijving verstrekte de universiteit haar alsnog een doctorstitel. Nijkamp stond ook enige tijd onder verdacht voor zijn eigen werk, maar werd in 2016 vrijgesproken van plagiaat.
Huisvesting.
Het hoofdgebouw van de VU was van 1883 tot 1966 in het centrum van Amsterdam te vinden, aan de Keizersgracht 162. Door het toenemende aantal studenten verhuisde de universiteit vanaf de jaren zestig, in fasen, naar de huidige campus aan de De Boelelaan.
Bijzondere identiteit.
De VU heeft in de loop der jaren haar bijzondere, christelijke identiteit op steeds andere manieren invulling gegeven. Tot in de jaren zestig was het eigen neocalvinistische wetenschapsideaal leidend: aan de VU wilde men geloof en wetenschap nauw op elkaar betrekken. Vanaf die tijd werd de bijzondere identiteit vooral gezocht in een aantal extra activiteiten die de VU ontplooide. Zo was de VU zeer actief op het gebied van ontwikkelingssamenwerking en kende de VU een 'Bezinningscentrum' dat de reflectie op geloof, wetenschap en samenleving stimuleerde. Op het gebied van het onderwijs is er altijd veel aandacht geweest voor vakken die verder gaan dan het eigen vakspecialisme. Ook in de huidige onderwijsvisie (2013) wordt dit benadrukt: de VU is 'erop gespitst om in het wetenschappelijk onderwijs, naast de wetenschapsbeoefening zelf, ook de wetenschappelijke voorvragen ter sprake te laten komen'. Het gaat daarbij om vragen als: 'waarom verricht de wetenschapper juist het onderzoek dat hij verricht, welke vormende invloed heeft de wetenschap op hem als mens (gehad), verbindt hij zijn levensbeschouwing met zijn wetenschappelijke
activiteiten en zo ja hoe, is er sprake van een existentiële betrokkenheid bij zijn werk als wetenschapper?'
De VU-Vereniging ondersteunt initiatieven om de bijzondere identiteit van de VU te versterken.
De bijzondere identiteit van de VU komt ook tot uitdrukking in het feit dat aan de VU de volgende instituten zijn verbonden: de universiteit heeft een zelfstandige faculteit Godgeleerdheid,; er bestaat een 'Abraham Kuyper Center for Science and religion' waar onderzoek wordt gedaan op het terrein van geloof en wetenschap; binnen het Historisch Documentatiecentrum voor het Nederlands Protestantisme (HDC) worden archieven bewaard en ontsloten en wordt onderzoek gedaan naar de geschiedenis van het protestantisme in Nederland.
In 2016 werden de statuten van de Stichting-VU en de VU-Vereniging opnieuw geformuleerd. Ze vervingen een eerdere formulering uit 1971. Het grondslagartikel (artikel 3) luidt als volgt: 'De Stichting gaat uit van de Vereniging, die, voortbouwend op haar christelijke oorsprong, ten doel heeft om bij te dragen aan een betere wereld, een wereld waarin rechtvaardigheid, medemenselijkheid, en verantwoordelijkheid voor elkaar en voor de wereld centraal staan. De Stichting laat zich hierdoor inspireren bij de inrichting van haar onderwijs en onderzoek en bij het delen van kennis met en dienstbaar zijn aan de maatschappij. Zij onderkent en waardeert de rol die levensbeschouwing en zingeving hierbij spelen.'
Samenwerkingsverbanden.
De universiteit werkte enige tijd nauw samen met de Christelijke Hogeschool Windesheim te Zwolle.
Samen met de Universiteit van Amsterdam zette de VU het Amsterdam University College (AUC) op. Het AUC is een Engelstalig "liberal arts college" en heeft zijn eigen campus waarop de studenten leren en wonen. Daarnaast deelt de VU ook de faculteit der tandheelkunde (ACTA) en het "Amsterdam Centre for Ancient Studies and Archaeology" (ACASA) met de UvA.
De Vrije Universiteit Amsterdam heeft ook samenwerkingen met China. De samenwerking met China op het gebied van mensenrechten is stopgezet na onthullingen van NOS, om de (schijn van) afhankelijkheid van het onderzoek te vermijden.
Griffioen.
Sinds 1990 gebruikt de VU, naast het zegel met 'de maagd in de tuin', als beeldmerk ook de blauwe griffioen. Dit fabeldier uit de oosterse en Griekse oudheid heeft het onderlijf van een leeuw, de kop en vleugels van een adelaar en de oren van een paard. De gedemystificeerde bijnaam van de griffioen luidt echter 'VU-kip'. De griffioen staat voor het wetenschappelijke én voor het vrije van de VU: midden in de werkelijkheid, nieuwsgierig, dynamisch en niet-voor-één-uitleg-vatbaar.
(Oud-)medewerkers en studenten.
Tot de jaren 50 nam de VU (door haar gereformeerde grondslag) hoofdzakelijk personeel met een gereformeerde levensovertuiging aan. Verreweg de meeste studenten behoorden in de periode voor de jaren 60 tot de Gereformeerde Kerken in Nederland.
Faculteiten.
De opleidingen van de VU zijn ondergebracht in negen faculteiten. Elke faculteit beslaat een bepaald wetenschapsgebied. Deze zijn dan weer onderverdeeld in specifieke vakgebieden. De negen faculteiten zijn:
Studentenleven.
De Studentenraad VU (SRVU) behartigt de belangen van studenten. Van 1946 tot 1982 verscheen het studentenblad "Pharetra".
Het studentenleven speelt zich af bij studieverenigingen en studenten(sport)verenigingen.
Zie voor een opsomming:

</doc>
<doc id="22004" url="https://nl.wikipedia.org/wiki?curid=22004" title="Sport in 2003">
Sport in 2003

Dit artikel is een samenvatting van de belangrijkste sportfeiten uit het jaar 2003.
Tennis.
In het mannendubbel wint het Belgische duo Xavier Malisse-Oliver Rochus.

</doc>
<doc id="22006" url="https://nl.wikipedia.org/wiki?curid=22006" title="74">
74

Het jaar 74 is het 74e jaar in de 1e eeuw volgens de christelijke jaartelling.

</doc>
<doc id="22007" url="https://nl.wikipedia.org/wiki?curid=22007" title="78">
78

Het jaar 78 is het 78e jaar in de 1e eeuw volgens de christelijke jaartelling.

</doc>
<doc id="22008" url="https://nl.wikipedia.org/wiki?curid=22008" title="64 v.Chr.">
64 v.Chr.

Het jaar 64 v.Chr. is een jaartal volgens de christelijke jaartelling. 

</doc>
<doc id="22009" url="https://nl.wikipedia.org/wiki?curid=22009" title="Drieletterwoord">
Drieletterwoord

Met de term drieletterwoord wordt een aantal woorden aangeduid zoals "kut", "pik" en "lul", die doorgaans als schuttingtaal gebruikt worden. De Engelse taal heeft een soortgelijke aanduiding bij bepaalde "vier"letterwoorden ("four letter words"). Bekende voorbeelden daarvan zijn onder meer fuck, cunt, cock, dick, damn en shit. Het eerste en het laatste woord uit deze Engelse lijst worden ook in Nederland gebruikt.

</doc>
<doc id="22010" url="https://nl.wikipedia.org/wiki?curid=22010" title="Seleucidische Rijk">
Seleucidische Rijk

Het Seleucidische Rijk of Seleukidische Rijk (Oudgrieks Ἀρχή Σελεύκεια / "Archè Seleúkeia") was het grootste diadochenrijk (opvolgersstaat van het Macedonische Rijk van Alexander de Grote) in het Nabije Oosten van 311 tot 63 v.Chr., ten tijde van het hellenisme.
Geschiedenis.
Stichting (~320-281 v.Chr.).
Het koninkrijk werd gesticht door Seleucus I Nicator ("Nicator" betekent "de Overwinnaar") (ca. 358-281 v.Chr.). Hij was een van de diadochen (generaals) van Alexander de Grote († 323 v.Chr.), die na diens dood satraap (gouverneur) werd van Babylonië in 321 of 320 v.Chr. Tijdens de Tweede Diadochenoorlog werd Seleucus door Antigonos I Monophthalmos verdreven, en moest vluchten naar het Egyptische hof, waar Ptolemaeus I Soter hem onderdak bood en generaal in zijn leger maakte.
In de Derde Diadochenoorlog versloegen Ptolemaeus en Seleucus samen Antigonos' zoon Demetrios Poliorketes in de Slag bij Gaza (312 v.Chr.), waarna Seleucus spoedig zijn positie als satraap van Babylonië herwon. Deze gebeurtenissen werden daarmee het beginjaar van de Seleucidische jaartelling, die nog eeuwenlang in het Nabije Oosten zou worden gebruikt. Antigonos en Demetrios trachtten tijdens de Babylonische Oorlog (311-309 v.Chr.) hem opnieuw te verslaan, en betraden zelfs Babylon, maar moesten uiteindelijk de aftocht blazen. Ondertussen had Seleucus zich meester gemaakt van Perzië (310 v.Chr.). 
Tijdens de Vierde Diadochenoorlog voegde Seleucus daar nog Baktrië aan toe en viel het Indiase Maurya-rijk binnen, maar trok zich na vredesonderhandelingen terug. Seleucus stond al het door Alexander veroverde gebied ten zuiden van de Hindoekoesj en in de Indusvallei af. In ruil kreeg hij van de Indische keizer Chandragupta Maurya 500 krijgsolifanten ten geschenke (305 v.Chr.). Datzelfde jaar riep Seleucus zich uit tot koning, zoals ook Antigonos en Demetrios een jaar eerder hadden gedaan nadat zij Cyprus hadden veroverd op Ptolemaeus.
Seleucus stichtte verscheidene steden, waaronder Seleucia aan de Tigris in Babylonië (rond 305 v.Chr.), Antiochië en de havenstad Seleucia Pieria in Syrië.
Het definitieve einde van het Macedonische Rijk kwam met de Slag bij Ipsos in 301 v.Chr., waarbij Antigonos sneuvelde en Demetrios verloor van de tegen hen gesloten diadochencoalitie, die de resten van Alexanders imperium onderling verdeelden. Seleucus voegde Syrië toe aan zijn grondgebied. Seleucus en Lysimachus van Thracië bevochten elkaar voor het vrij gekomen gebied in Anatolië. Tijdens de Slag bij Corupedium (281 v.Chr.) sneuvelde de laatst genoemde. Hiermee strekte zijn imperium zich uit van Thracië tot het huidige Oezbekistan. Lang zal de vreugde niet duren, want korte tijd nadien werd Seleucus vermoord.
Geleidelijk verval.
Seleucus' opvolger Antiochus I Soter bestendigde een eeuw lang vrede met Macedonië door zijn zuster aan Antigonos II Gonatas uit te huwelijken. In 276 v.Chr. wist Antiochus binnenvallende Galaten te verslaan in de Olifantenslag, waardoor hij zijn naam "Soter" ("redder") verwierf. Hij stichtte veel steden in het oosten van het Seleucidenrijk. De kwestie Syrië na de Slag bij Ipsos was nog niet uitgeklaard en leidde tot de Eerste Syrische Oorlog. De Syrische oorlogen (274-168 v.Chr.) waren zes oorlogen tegen de Ptolemaëen en speelden een belangrijke rol in het verval van het Seleucidische Rijk. In 261 v.Chr. werd hij verslagen door Eumenes I van Pergamon, dat zich had afgescheiden.
Rond 256 v.Chr. kwam Diodotus I, de Seleucidische gouverneur van de oostelijke provincie Bactrië, in opstand tegen Antiochus II, tijdens de Tweede Syrische Oorlog (260-253 v.Chr.). Diodotus kroonde zichzelf tot koning van Bactrië, waarmee hij als de stichter wordt beschouwd van het Grieks-Bactrisch koninkrijk. De opeenvolgende Bactrische vorsten waren niet alleen in staat de meeste Seleucidische aanvallen af te slaan, maar wisten ook hun koninkrijk flink uit te breiden, ten koste van de Seleuciden in het westen en verschillende Indische rijken in het oosten. De Bactrische Koning Demetrius I trok zelfs met een groot leger naar het oosten, waar hij grote delen van het Indiase Sungarijk in de Indus-Gangesvlakte veroverde. De Tweede Syrische Oorlog werd beëindigd met het huwelijk tussen Antiochus II en Berenice Syra, de dochter van Ptolemaeus II Philadelphus. In 250 scheidde ook Parthië zich af van het Seleucidische Rijk.
Antiochus II liet twee vrouwen na, Laodice en Berenice. Beide schoven hun zonen naar voor. Berenice riep de hulp in van haar broer Ptolemaeus III Euergetes I, de Derde Syrische Oorlog (246-241 v.Chr.). Alsof het nog niet genoeg was, kwam de andere broer van Seleucus II Callinicus, Antiochus Hiërax in opstand (239-226). De Ptolemaeën en Attaliden pikten delen van Klein-Azië in en aan de andere kant van het rijk begon de Seleucidische–Parthische oorlogen (238-129 v.Chr.). 
Pas onder Antiochus III de Grote werd het Seleucidische Rijk weer tot enige roem hersteld. Hij ondernam verscheidene veldtochten naar Parthië en Baktrië, maar kon deze gebieden niet heroveren. Wel veroverde hij tijdens de Vierde en Vijfde Syrische Oorlog het zuiden van Syrië en Palestina op de Ptolemaeën. Antiochus' inmenging in de Macedonische Oorlogen tegen Rome was echter rampzalig: hij moest in 188 v.Chr. bij de Vrede van Apamea Seleucidisch Klein-Azië prijsgeven.
Seleucus IV Philopator, opvolger en zoon van Antiochus, moest grote schatting betalen aan de Romeinen. Zijn idee was dit te betalen met geld uit de Joodse tempel. Kort nadien werd hij vermoord. Zijn broer Antiochus IV mengde zich in de troonstrijd in Egypte, dit leidde tot de Zesde Syrische Oorlog. Toen Antiochus IV Egypte binnenviel riepen de Ptolemaëers de hulp in van Rome en moest hij zich terugtrekken. Het conflict met de Joden was nog niet gaan liggen en de Makkabese opstand brak los.
Demetrius I Soter, zoon van Seleucus IV Philopator schakelde zijn neef Antiochus V Eupator uit, versloeg Judas Makkabeüs in 160 en bedreigde opnieuw Egypte. De vazallen van Rome vonden een stroman en zetten Alexander Balas op de troon. 
Ondergang.
Na veel moeite heroverde Demetrius II Nicator, de zoon van Demetrius I, de troon. Intussen hadden de Parthen van de onrust gebruik gemaakt om de resterende oostelijke gebieden over te nemen (Perzië). Demetrius II riposteerde met de Seleucidisch-Parthische Oorlogen, maar werd in 139 gevangengenomen. Zijn broer, Antiochus VII Euergetes Sidetes zette de strijd verder, maar kwam om in de Slag bij Ecbatana in 129. Zo bleven van het Seleucidische Rijk ten slotte alleen Syrië en Palestina over.
Cleopatra Thea was getrouwd geweest met de vorige drie heersers en had van alle drie kinderen, zij was ook verbonden met de Ptolemaeën uit Egypte, die hun steentje zullen bijdragen in de anarchie die volgde. In 114 v.Chr. ontstond er een dynastiek geschil tussen de halfbroers (en neven) Antiochus VIII Grypus en Antiochus IX Cyzicenus dat nooit meer echt beslecht zou worden. Eindeloze conflicten tussen deze twee linies van het vorstenhuis en tussen de vijf zonen van Grypus onderling bepaalden de laatste decennia. Ondertussen ontstond er een onafhankelijk rijk der Hasmoneeën.
De dynastieke onenigheden gaven een buitenstaander, de Armeense vorst Tigranes II, de gelegenheid het rijk te bezetten. Hij was zelfs in eerste instantie door de wanhopige Syriërs te hulp geroepen om orde op zaken te komen stellen. Omdat hij een bondgenoot van Rome's vijand Mithridates VI van Pontus was raakte ook Rome in de Syrische warboel betrokken. Zij dreven Tigranes terug naar de Armeense bergen en zetten nog een paar telgen uit het Seleucidenhuis op de troon, maar dit leidde uiteindelijk tot de definitieve ondergang in 64 v.Chr., toen de Romeinen door het optreden van Pompeius hun gezag vestigden in wat nog van het ooit machtige rijk resteerde: Syrië, voortaan de Romeinse provincia "Syria".
Stamboom van de Seleuciden.
 

</doc>
<doc id="22011" url="https://nl.wikipedia.org/wiki?curid=22011" title="126 v.Chr.">
126 v.Chr.

126 v.Chr. is een jaartal volgens de christelijke jaartelling.

</doc>
<doc id="22012" url="https://nl.wikipedia.org/wiki?curid=22012" title="1354">
1354

Het jaar 1354 is het 54e jaar in de 14e eeuw volgens de christelijke jaartelling.

</doc>
<doc id="22013" url="https://nl.wikipedia.org/wiki?curid=22013" title="1353">
1353

Het jaar 1353 is het 53e jaar in de 14e eeuw volgens de christelijke jaartelling.

</doc>
<doc id="22014" url="https://nl.wikipedia.org/wiki?curid=22014" title="543 v.Chr.">
543 v.Chr.

Het jaar 543 v.Chr. is een jaartal volgens de christelijke jaartelling.

</doc>
<doc id="22016" url="https://nl.wikipedia.org/wiki?curid=22016" title="Legolas">
Legolas

Legolas, dat in het Elfs Groenblad betekent, is een personage uit de fictieve wereld Midden-aarde van J.R.R. Tolkien. Hij speelt een belangrijke rol in "In de Ban van de Ring". Hij is een zoon van Thranduil, de koning van het Demsterwold (in het Engels: Mirkwood). Van afstamming is hij een Sinda, hoewel het elfenvolk in het Demsterwold grotendeels bestaat uit Boselfen. Hij is een geoefend boogschutter en kan ook goed overweg met zijn twee messen die hij aan zijn riem heeft hangen.
Raad van Elrond.
Legolas is aanwezig bij de Raad van Elrond in Rivendel. Deze raad vergadert over wat er met de Ene Ring moet gebeuren. Deze is door Frodo Balings naar Rivendel gebracht, maar kan er niet blijven, omdat Sauron hem onafgebroken zoekt en Rivendel niet tegen hem zal kunnen standhouden. Legolas is naar Rivendel gekomen om te berichten dat Gollem uit de gevangenschap in het Demsterwold ontsnapt is. Gollem heeft gevaarlijke kennis over de Ring en blijkt die aan Sauron te hebben verteld.
Als besloten wordt dat de Ring in Orodruin, de Doemberg, gegooid en dus naar Mordor gebracht moet worden, neemt Frodo deze taak op zich en wordt er een Reisgenootschap van de Ring opgericht om hem te vergezellen en te helpen. Legolas vertegenwoordigt de elfen in het Reisgenootschap. Kort na de Raad van Elrond vertrekt hij met de anderen uit Rivendel op weg naar Mordor.
Reisgenoot.
Legolas is een waardevolle reisgenoot vanwege zijn uitstekende ogen en zijn buitengewone vaardigheid met de boog. Tot ieders verbazing raakt hij bevriend met Gimli, de dwerg in het gezelschap, alhoewel elfen en dwergen elkaar normaal gesproken niet mogen. Verder bestaat het Reisgenootschap uit: Frodo, Sam, Boromir, Gandalf, Aragorn, Merry en Pippin. 
Het Reisgenootschap verliest Gandalf in de mijnen van Moria en valt uiteen bij de Watervallen van Rauros. Frodo en Sam reizen verder naar Mordor, Boromir wordt gedood door Uruk-Hai en Merijn en Pepijn worden door de Uruk-Hai meegevoerd. Aragorn, Gimli en Legolas besluiten dat ze Frodo en Sam niet kunnen helpen en achtervolgen de Uruk-Hai. Na een lange en uitputtende voettocht komen ze bij de rand van het woud Fangorn, waar blijkt dat de Uruk-hai gedood zijn door Rohirrim waarvan Éomer neef van Théoden, koning van Rohan, de leider is, en Merijn en Pepijn het bos in gevlucht zijn. Van de Rohirrim krijgt Legolas dan het paard Arod om daarop te rijden.
De Oorlog om de Ring.
Aragorn, Gimli en Legolas ontmoeten de herrezen Gandalf in Fangorn en vechten in de Slag om de Hoornburg, waar Legolas en Gimli een wedstrijd houden over het aantal gedode orks. Gimli wint met 43 tegen 42. Nadat Saruman verslagen is, neemt Aragorn de Paden der doden om een leger geesten op te roepen in de strijd tegen Sauron. Legolas en Gimli, alsmede Elladan en Elrohir, de zonen van Elrond, en dertig Dolers, vergezellen Aragorn en het schimmenleger. Het leger overwint de Kapers bij Pelargir, waarna het ontbonden wordt. De overigen, aangevuld met mannen van Gondor en bevrijde slaven van de Kapers, gebruiken de schepen om snel naar de slag op de Velden van Pelennor te gaan, waar de legers van Sauron verslagen worden.
Legolas behoort vervolgens tot het leger van enkele duizenden dat een schijnbaar kansloze aanval pleegt op Mordor, om de aandacht van Sauron af te leiden van de queeste van Frodo. Tijdens de gevechten wordt de Ring in het vuur van de Doemberg vernietigd en is Sauron definitief verslagen.
Ithiliën en Valinor.
Na afloop van de Oorlog om de Ring vertrekken vele elfen uit Midden-aarde over zee naar Valinor en ook Legolas voelt het verlangen naar de Onsterfelijke Landen zodra hij de zee gezien heeft en de roep van meeuwen gehoord heeft bij Pelargir. Na de Oorlog om de Ring vestigt Legolas zich met een aantal Boselfen uit het Demsterwold in Ithilien dat hem toegewezen is door koning Aragorn. Daar herstelt hij de door oorlog vernietigde bossen en vestigt hij een Elfenkolonie waarvan hij de vorst wordt. Na de dood van Aragorn in het jaar 120 van de Vierde Era vertrekt Legolas met andere Grijze Elfen en met zijn goede vriend Gimli in een door hem gebouwd grijs schip naar Valinor.
Film.
In Peter Jacksons verfilming van "The Lord of the Rings" wordt de rol van Legolas gespeeld door Orlando Bloom.

</doc>
<doc id="22017" url="https://nl.wikipedia.org/wiki?curid=22017" title="Keurvorst">
Keurvorst

Een keurvorst (Latijn: "princeps elector imperii" of "elector"; Duits: "Kurfürst") was een van de aanvankelijk zeven, later negen en ten slotte tien hoogste vorsten in rang van het Heilige Roomse Rijk, die sinds de 13e eeuw het alleenrecht op de verkiezing van de Rooms-Duitse koning bezaten. Met deze koningstitel was traditioneel ook de aanspraak op de kroning tot Rooms-Duits keizer door de paus verbonden.
De benaming "Kurfürst" gaat terug op het Middelhoogduitse woord "kur" of "kure" voor "verkiezing". Hieruit is het Nieuwhoogduitse "küren" ("plechtig (uit)verkiezen") ontstaan. Het daarmee verwante sterke werkwoord "kiesen" is buiten het ervan afgeleide "erkiesen" uit de Duitse taal verdwenen, maar leeft voort in het Nederlandse werkwoord "kiezen" en het Engelse werkwoord "to choose".
Samenstelling van het keurvorstencollege.
In de middeleeuwen en in de vroege nieuwe tijd maakten zeven, later negen rijksvorsten deel uit van het keurvorstencollege. Elke keurvorst werd ook een Rijksaartsambt toegekend. Tot het oorspronkelijke college behoorden:
drie geestelijke prins-bisschoppen,
alsook vier wereldlijke vorsten,
In de 17e eeuw verwierven twee andere rijksvorsten de waardigheid van keurvorst:
Nadat Beieren in 1777 door erfenis aan de Paltsgraven aan de Rijn was gevallen, doofde de keurwaardigheid van de Palts uit, terwijl die van Beieren bleef voortbestaan. Hierdoor kwam ook het aartsambt van aartsschatmeester te vervallen, terwijl het Beierse aartsambt van aartsseneschalk bleef verder bestaan. Het Reichsdeputationshauptschluss van 1803 hief de beide geestelijke keurvorstendommen van Keulen en Trier op, de keuraartskanselier verkreeg als schadeloosstelling voor het aan Frankrijk verloren Mainz het nieuw opgerichte vorstendom Regensburg.
Vier rijksvorsten kregen daarentegen voor het eerst de keurwaardigheid. Dit waren:
Was er tot dan toe in het keurvorstencollege steeds een katholiek overgewicht geweest, dan heerste er nu een pariteit. Tegenover de vijf protestantse keurvorsten van Brandenburg, Hannover, Württemberg, Baden en Hessen-Kassel stonden evenveel katholieke keurvorsten: die van Saksen, die sinds 1697 weer katholiek waren, Palts-Beieren, Bohemen en Salzburg alsook de keuraartskanselier. De keurvorsten hadden door het Reichsdeputationshauptschluss van 1803 echter weinig invloed meer op de rijkspolitiek. Slechts drie jaar later legde keizer Frans II, als reactie op de oprichting van de Rijnbond (1806), de kroon van het Heilige Roomse Rijk der Duitse Natie neer, dat daarmee ophield te bestaan. Daarmee verloor ook het keurvorstenambt zijn functie.
Geschiedenis van het keurvorstencollege.
Van het ontstaan tot de dubbelkeuze in 1198.
De traditie van de vrije koningskeuze in het Oost-Frankische Rijk, het latere Heilig Roomse Rijk, begon in 911, toen de laatste Karolingische koning was gestorven. Toen besloten de rijksvorsten niet de volgens het erfrecht gelegitimeerde Karolingische heerser van het West-Frankische Rijk als opvolger te erkennen, maar een van hen, Koenraad I van Franken, tot koning te kronen. Dit was tot op dat tijdstip niet ongebruikelijk, daar ook in het West-Frankische Rijk de koning sinds 888 door de rijksgroten werd gekozen. Wanneer een koning sterk stond, kon hij meestal reeds tijdens zijn leven de verkiezing van zijn zoon tot zijn opvolger doordrukken. Daar de sinds 987 over Frankrijk regerende Capetingische koningen over de eeuwen heen hun zonen als hun opvolger konden achterlaten, ontwikkelde zich in Frankrijk uiteindelijk een erfelijke monarchie. In het Oost-Frankische Rijk daarentegen kwam het steeds weer tot een dynastieke wissel, omdat vele koningen geen directe mannelijke erfgenamen nalieten. In 1002, 1024, 1125, 1137 en 1152 werden koningen verkozen, die weliswaar meestal nauw verwant waren aan hun respectievelijke voorgangers, maar niet hun zoons waren. Reeds in 1002 traden naast hertog Hendrik van Beieren uit het huis van de Liudolfingen mededingers op, die bogen op gelijkaardige verwantschappelijke banden met diens voorganger Otto III. Na 1024 scheen de Salische dynastie zich met vier op elkander volgende koningen als enige erfgerechtigde te vestigen, tot ook deze in 1125 in mannelijke lijn uitstierf. In de aansluitende koningsverheffing van Lotharius III van Supplinburg zette zich voor het eerst het zuivere kiesrecht door. Bij Lotharius' dood in 1138 was zijn schoonzoon Hendrik de Trotse zijn volgens het erfrecht naaste verwant. Doch in plaats van op hem viel de keuze op de Staufer Koenraad III. Ook in 1152 werd niet de zoon van Koenraad, maar zijn neef Frederik Barbarossa verkozen. Zo werd met elke keur de traditie van de vrije verkiezing versterkt en de erfrechtelijke traditie verzwakt. Toch had zich in 1197 in het Heilige Roomse Rijk bijna het erfrecht doorgezet, als keizer Hendrik VI niet verrassend gestorven en het in de strijd om de opvolging in 1198 niet tot een dubbelverkiezing was gekomen.
Ontwikkeling tot 1356.
Geleidelijke ontwikkeling van het keurvorstencollege.
Met de dood van keizer Hendrik VI (1165–1197) strandde ook diens "Erbreichsplan", de laatste poging het rijk in een erfelijke monarchie om te vormen. In de daarop uitbrekende Duitse troonstrijd tussen de Hohenstaufen en Welfen kwam het in 1198 tot een dubbelverkiezing van twee kandidaten voor de troon. De kandidaat van de Staufen Filips van Zwaben kon zich daarbij op een groter aantal stemmen beroepen. Tegenover hen stond de Keulse aartsbisschop Adolf van Keulen, die absoluut zijn kandidaat Otto van Braunschweig wenste aan te stellen. De aanvankelijk aan de verliezende hand zijnde Otto vroeg paus Innocentius III om een scheidsrechterlijke uitspraak te doen. Daar sinds de keizerskroning van Otto I de Grote in 962 het Duitse koningschap met het Romeinse keizerschap was verbonden hadden de pausen steeds een grote interesse gehad voor een medewerkingsrecht aan de Duitse koningskeuze. Doch zolang de afloop van het conflict nog niet duidelijk was, hield de paus zich op de vlakte om zich niet aan de kant van de verliezer te scharen.
Om zijn beslissing meer gewicht te verlenen zou volgens nieuw onderzoek een vorstengroep van de Welfen rond Adolf van Keulen hebben voorgesteld dat twee geestelijke en twee wereldlijke vorsten – de aartsbisschoppen van Keulen en Mainz alsook de Paltsgraaf aan de Rijn en de hertog van Saksen als een paritair bezette arbitragecommissie - de beslissende kiescommissie zouden vormen. Aan deze vier zijn dan aan het begin van de 13e eeuw respectievelijk een nieuwe geestelijke en een wereldlijke vorst toegevoegd: de aartsbisschop van Trier en de markgraaf van Brandenburg. Volgens het oudere historische onderzoek zou Innocentius III de opvatting hebben verdedigd dat voor een rechtmatige verkiezing de toestemming van de drie Rijnlandse aartsbisschoppen en de Paltsgraven aan de Rijn onontbeerlijk was, die aan het begin van de 13e eeuw met de hertog van Saksen en de markgraven van Brandenburg zou zijn uitgebreid geweest.
Rond 1230 stelde de Saksenspiegel van Eike van Repgow vast: "In des keisers kore sal der erste sin der bischof von Menze, der andere von Triere, der dritte von Kolne. " ("Bij de keuze van de keizer zal de eerste de bisschop van Mainz, de tweede die van Trier, de derde die van Keulen zijn.") Dan volgen de drie wereldlijke vorsten. De koning van Bohemen wordt in de werk noch uitdrukkelijk als zonder stemrecht vermeld "Der schenke des riches, der kunig von Bemen, enhat keine kore, umme das he nicht duzch enis." ("De schenker van het rijk, de koning van Bohemen, heeft geen "kur", omdat hij niet Duits is"). Nieuwere theorieën gaan ervan uit, dat hij pas vanaf 1252 tot de koningskiezers werd gerekend, toen het keurcollege zich als enige kiesinstantie had weten door te zetten en hierdoor patstellingen zouden worden vermeden.
Het keurvorstencollege trad in 1257, na de dood koning Willem van Holland, voor de eerste maal als exclusieve instelling naar voren, die alle overige rijksvorsten van de verkiezing uitsloot. In een dubbelverkiezing werden zowel Alfons van Castilië als Richard van Cornwall tot Willems opvolger aangewezen. Elke kandidaat behaalde echter drie stemmen. Koning Ottokar II van Bohemen gaf namelijk aan beiden zijn stem. Geen van beiden verkozenen kon zijn heerschapsrechten ooit feitelijk uitoefenen, zodat het interregnum tot aan de verkiezing van Rudolf van Habsburg in 1273 zou voortduren. De periode van het interregnum versterkte de positie van de keurvorsten aanzienlijk, wat zich vooral in de 14e eeuw zou doen blijken. Aan de verkiezing van Rudolf I had ook de koning van Bohemen weer deelgenomen. Zijn definitief lidmaatschap tot het college kon hij echter pas in 1289 doorzetten. Tijdens de Hussietenoorlogen in de 15e eeuw werd de Boheemse keurwaardigheid opnieuw tijdelijk uitgeschakeld. De keurvorstelijke waardigheid van de Boheemse koning werd tot 1708 niet waargenomen.
Met de verkiezing van 1308, in dewelke alle zes aanwezige keurvorsten Hendrik van Luxemburg tot Rooms-Duitse koning bestemden, werd het nieuwe zelfbesef van het keurcollege zichtbaar. Tezamen met de nieuwe koning maakte men de keuze slechts aan paus Clemens V bekend, zonder om de pauselijke approbatio te vragen. Daarmee maakte men duidelijk, dat haar keuze voor een geldige koningskeuze volstond en dat deze geen bijkomende bevestiging van de paus nodig had. De verkiezing maakte bovendien duidelijk, dat de keurvorsten na de ervaringen met Adolf van Nassau en Albrecht I, die beiden een deels tegen de keurvorsten gerichte hausmachtpolitiek hadden gevoerd, strikt op de inachtneming van hun rechten stonden en van de nieuwe koning verlangden, deze te respecteren. De speelruimte van het koningschap werd daardoor aanzienlijk ingeperkt, ook wanneer Hendrik VII zijn macht soms daardoor zocht te versterken, dat hij zich van Bohemen als hausmacht verzekerde en in Italië de vernieuwing van het keizerschap nastreefde.
Keurvereniging van Rhense.
In 1338 gingen de keurvorsten zich in de keurvereniging van Rhense nauwer verenigen, om in de toekomst voor koningskeuzes beter op elkaar te kunnen afstemmen. Uit de keurvereniging kwam later de keurvorstenraad van de Rijksdag voort. Daarbij besloten de keurvorsten in Rhens, dat de paus geen approbatiorecht toekwam en dat de door hen verkozen koning niet diens toestemming nodig had. In de in de oudere wetenschappelijke literatuur "Rhenser Weistum" genoemde tekst van 16 juli 1338 luidt het:
Deze ontwikkeling nam een einde in 1508, toen Maximiliaan I zich met toestemming van de paus, maar zonder uitdrukkelijk door deze te zijn gekroond geweest, "imperator Romanus electus" (uitverkorene Roomse keizer) noemde. De titel van Rooms-Duits koning, die de heersers van het Rijk sinds 1125 tussen hun verkiezing en hun kroning tot Rooms-Duitse keizer hadden gedragen, bleef van dan af aan voor de nog tijdens het leven van een keizer verkozen opvolger voorbehouden.
Buiten Karel V werd voortaan geen enkele keizer meer door de paus gekroond. De kroning van de Rooms-Duitse koningen en keizers werd oorspronkelijk, van 936 tot 1531, voltrokken in Aken door de aartsbisschop van Keulen. Vanaf de koningsverkiezing van Maximiliaan II in 1562 tot het einde van het rijk vonden de verkiezing en de kroning gewoonlijk in Frankfurt plaats, voor het laatst in 1792. Tijdens de kroning oefenden de keurvorsten – later slechts nog hun plaatsvervangers – de zogenaamde aartsambten "(archiofficia)" uit, die steeds met de keurwaardigheid waren verbonden.
Bepalingen van de Gouden Bul.
Sinds de dood van de Staufenkeizer Frederik II waren de keurvorsten van het dynastieke principe, dit wil zeggen de verkiezing van een lid van de heersende dynastie, naar een zogenaamde "afwisselende stemming" (springenden Wahlen) overgegaan. Hierdoor werd praktisch elke Rijksvorst een mogelijke kandidaat voor de troon. De troonpretendenten moesten zich hun verkiezing door omvangrijke concessies afkopen, onder andere met de verlening van privileges aan de keurvorsten, die in een "capitulatio caesarea" (een document waarin een kandidaat zijn beloftes aan de keurvorsten neerschreef) precies werden vastgelegd. Daarenboven moesten de kandidaten sinds het eind van de 12e eeuw deels immense geldsommen aan de keurvorsten overmaken om zich van hun stem te verzekeren. Al dit versterkte de macht en onafhankelijkheid van de landvorsten in het Rijk ten koste van de koninklijke centrale gezag en had een toenemende territoriale versplintering van Duitsland tot gevolg.
Om in de toekomst troonsopvolgingstwisten en de aanstelling van tegenkoningen te vermijden liet keizer Karel IV in 1356 de precieze rechten en plichten van de keurvorsten en de procedure van de Duitse koningskeuze, die zich tot dan toe gewoonterechtelijk had afgespeeld, in de Gouden Bul definitief codificeren. De Bul vervulde haar bevrijdende werking en vormde tot in 1806 de grondslag van de constitutionele inrichting van het Rijk.
De Gouden Bul bepaalde dat de aartsbisschop van Mainz als aartskanselier voor Duitsland binnen de 30 dagen na de dood van de laatste koning de keurvorsten in Frankfurt am Main liet samenroepen. Vooraleer ze daar, in de Dom van Frankfurt, tot de verkiezing van een opvolger konden overgaan, moesten ze zweren hun beslissing "zonder enige (geheime) afspraak, geldelijke bijdrage, verzoek of belofte" ("absque omni pacto, stipendio, precio vel promisso") te nemen. In de bepalingen over de stemming, die naar het voorbeeld van het conclaaf voor de keuze van een paus waren gevormd, leest men verder:
De stemming van de keurvorsten gebeurde volgens hun rang: de aartsbisschop van Trier bracht als eerste zijn stem uit, de aartsbisschop van Keulen, die ook het kroningsrecht bezat, zolang Aken, dat in zijn aartsdiocees lag, de kroningsstad was, stemde als tweede keurvorst. Als derde volgde de koning van Bohemen als gekroonde wereldlijk vorst, als vierde de Paltsgraaf aan de Rijn, die tijdens het openvallen van de troon of bij afwezigheid van de keizer uit Duitsland als Rijksvoogd optrad, dit is als plaatsvervanger van de koning in alle landen, waar het Frankische recht gold. Daarenboven fungeerde hij bij gerechtelijke conflicten tussen heersers als koningsrechter. Op de vijfde plaats volgde de hertog van Saksen als Rijksvoogd voor alle landen waar het Saksische recht gold en als zesde bracht de markgraaf van Brandenburg zijn stem uit. Hoewel hij de hoogste in rang was van de keurvorsten, stemde de aartsbisschop van Mainz als laatste zodat zijn votum bij stakende stemmen de doorslag gaf.
Net zoals de keurvereniging van Rhense verklaarde ook de Gouden Bul dat de koningsverkiezing zonder toestemming van de paus rechtsgeldig was. Het reeds door de keurvereniging vastgelegde meerderheidsprincipe in plaats van de tevoren als noodwendig geachte eenstemmigheid werd opnieuw bevestigd.
De Gouden Bulle legde bovendien een jaarlijkse bijeenkomst van alle keurvorsten vast tijdens dewelke zij met de keizer zouden beraadslagen. Verdere bepalingen betroffen de bijzondere privileges en regalia van de keurvorsten: ze hadden immuniteit, het muntrecht, het tolrecht, het jodenrecht alsook het "Privilegium de non evocando" en het "privilegium de non appellando". Dit betekende: noch mocht de keizer een rechtsgeding naar zich toe te trekken, dat onder de jurisdictie van een keurvorst viel, noch konden hun onderdanen tegen oordelen van hun opperste gerechtshoven beroep aantekenen bij de keizerlijke gerechtshoven, ook niet bij het in de 16e eeuw opgerichte Rijkskamergerecht en de Rijkshofraad. Een keurvorst werd als hij 18 was als meerderjarig beschouwd, en aanvallen op deze werden beschouwd als majesteitsschennis.
Om een versplintering of vermeerdering van de keurstemmen te voorkomen, werden de keurvorstendommen tot ondeelbare territoria (Kurpräzipuum) verklaard. In engere zin verbond men slechts aan het keurvorstendom "an sich" het Kurpräzipuum, aldus het territorium dat met de keurwaardigheid was verbonden. Dit wou zeggen dat wanneer men het over het keurvorstendom Saksen had, dit eigenlijk slechts op het kleine hertogdom Saksen-Wittenberg, de zogenaamde Kurkreis, sloeg. Op grond van de beduiding van de titel van een keurvorst werd het begrip keurvorstendom steeds tot het gezamenlijk door een keurvorst geregeerde gebied uitgebreid. Zo bestond het keurvorstendom Sachsen vanaf de 15e eeuw in essentie uit het oude markgraafschap Meißen en landgraafschappelijke-Thuringse gebieden alsook later Lausitz, waarbij het "Kurpräzipuum", het eigenlijke kernkeurvorstendom rond Wittenberg, slechts een klein deel van het zogenaamde keursaksische territorium, de "Erblande", uitmaakte. De term keurvorstendom veranderde aldus meer op het grotere gebied ten zuiden van het Kurpräzipuum ging slaan. Strikt genomen was de drager van de keurwaardigheid keurvorst van het Rijk en daarnaast nog steeds hertog, markgraaf of Paltsgraaf in zijn conglomeratie van gebieden. De keurvorstelijke titel liet de keurvorsten echter toe deze te gebruiken voor de unificatie van hun gebieden. Zo slaagden keurvorsten er tot aan het begin van de 18e eeuw in meest alle in hun bezit zijnde territoria onder de mantel van de keurwaardigheid in de keurstaat te integreren en daardoor staatsrechtelijk en administratief te unificeren.
De ondeelbaarheid beperkte zich aldus "de facto" en "de jure" slechts tot het "Kurpräzipuum" zelf, dit wil zeggen dat andere territoria, die tot het bezit van de keurvorst behoorden, vanzelfsprekend voortaan gedeeld konden worden overgeërfd. Dit kan in het bijzonder goed worden geïllustreerd aan de hand van het geval van keurvorst Johan George I van Saksen, die deels tot de "Erblande" behorende, dus reeds in het keurvorstendom geïntegreerde territoria, deels staatsrechtelijk noch sterk zelfstandige gebieden, bijvoorbeeld voormalige bisschoppelijke bezittingen, uit de erfenis van de keurprins losmaakte en aan zijn nageboren zoon bij testament als secundogenituur toekende. De Kurkreis met de keurwaardigheid en het merendeel van zijn gebieden bleven echter in handen van zijn eerstgeborene.
Een gelijkaardige rechtssituatie leidde ook reeds in 1485 tot deling van Leipzig, waarbij "de facto" het keurvorstendom werd opgedeeld, dit wil zeggen dat reeds goed geïntegreerde gebieden zoals het grootste deel van het markgraafschap Meißen aan de tweedgeborenen hertog Albrecht toevielen, terwijl het merendeel van de Thuringse gebieden met de Kurkreis en keurwaardigheid naar de eerstgeborenen Ernst gingen. Enige opvolger van een wereldlijke keurvorst in het Kurpräzipuum kon aldus slechts enkel diens oudste wettige zoon of, indien hij geen wettige mannelijke nakomelingen had, zijn naaste mannelijke agnaat zijn. De keurerfgenamen en troonopvolgers van wereldlijke keurvorsten werden keurprinsen genoemd, die van de geestelijke keurvorsten waren noch tijdens diens leven verkozen coadjutoren, die echter noch de bevestiging door het domkapittel nodig hadden. Tijdens de minderjarigheid van ene keurvorst regeerde diens naast meerderjarige mannelijke agnaat, bijvoorbeeld de oom van een keurvorst, als keuradministrator.
Het tweede deel van de Bul, het zogenaamde "Metzer Gesetzbuch", behandelde in het bijzonder protocollaire vragen, de belastinginning alsook de straffen voor samenzweringen tegen keurvorsten.
Keurvorsten in de vroege nieuwe tijd.
Politieke rol.
De keurvorsten konden ondanks de vijandige houding van andere Rijksvorsten tot aan het eind van de vroege nieuwe tijd het exclusieve recht van de koningskeuze alsook de formulering van de "capitulatio caesarea" bewaren. Wenste de keizer niet de kans van de koningskeuze van zijn opvolger op het spel te zetten, dan was hij op een goede verhouding met de keurvorsten aangewezen. Dit bepaalde in de 16e en 17e eeuw meestal de keizerlijke houding. Omdat in een periode zonder permanente Rijksdag de politieke afstemming tussen keizer en Rijksstanden slechts moeilijk mogelijk was, pleegden de keizers overleg met de keurvorsten wanneer ze niet de indruk van een al te eigenmachtige heerser wilden wekken. Deze visie volgden bijvoorbeeld Ferdinand I of Maximiliaan II. Daarentegen was de ruggespraak ten tijde van Karel V of Rudolf II duidelijk minder uitgesproken. Als belangrijkste partner van de keizer in de Rijkspolitiek werden de keurvorsten ook als "innerste Räte" omschreven. Het keurvorstencollege gold als "cardo imperii", dit is "scharnier van het Rijk", tussen de keizer en de Rijkstanden. Daarbij speelden de keurvorstendagen een belangrijke rol.
De vereniging van de keurvorsten in een in 1558 vernieuwde keurvereniging bevorderde een sterke engagement om rijkspolitieke belangen te doen primeren en een uitgesproken bewustzijn van de verantwoordelijkheid die men voor het hele rijk droeg. Ook al was het niet verplicht, toch legden de meeste keurvorsten een eed af waarin ze beloofden zich aan de principes van de keurvereniging te zullen houden. De keurvereniging diende daarbij ook als instantie ter verdediging van de keurvorstelijke standenbelangen en ter bewaring van hun bijzondere voorrechten.
De machtspositie van de keurvorsten werd reeds door hun tijdgenoten bekritiseerd. In het bijzonder Gottfried Wilhelm Leibniz zag in het keurvorstencollege een oppermachtige oligarchie. Het belang van de keurvorsten zou in de loop van de vroege nieuwe tijd evenwel duidelijk verzwakken. Tot in 1630 hing haar politieke rol sterk van de bereidheid van de toenmalige keizer af om de keurvorsten al dan niet in de Rijkspolitiek te betrekken.
De religieuze tweespalt in de periode van de confessionalisering aan het eind van de 16e en begin van de 17e eeuw leidde tot een diepe crisis van het keurvorstencollege. De verschillende confessioneel-politieke belangen speelden in toenemende mate een belangrijke rol net als de gedeelde bezorgdheid om het Rijk. De Rijnlandse geestelijke keurvorsten ageerden in het bijzonder als een blok ter behartiging van hun katholieke interesses. Dit zou deels opnieuw veranderen tijdens de Dertigjarige Oorlog. De keurvorsten en de keurvorstendagen namen deels de functies van de lamgelegde Rijksdag over en keerden zich tegen de toenmalige toenemende keizerlijke Macht. Toen de keurvorsten echter in 1636 eigenmachtig een Rijksbelasting uitschreven, leidde dit tot weerstand van de andere grote Rijksstanden. De disputen tussen keurvorsten en rijksvorsten werden over een kleine halve eeuw ook uitgevochten met behulp van propaganda. Ten laatste in de jaren 1680 waren de keurvorsten hun aanspraken op een politieke voortrekkersrol feitelijk gefaald, maar ze boeten hierdoor echter niet hun ceremoniële voorrechten in. Kenmerkend was het feit dat na 1640 keurvorstendagen alleen naar aanleiding van een koningskeuze plaatsvonden.
Verandering van de samenstelling.
Tot een eerste uitbreiding van het keurvorstencollege kwam het in de loop van de Dertigjarige Oorlog. Hertog Maximiliaan I van Beieren verlangde voor de hulp, die hij keizer Ferdinand II bij de verdrijving van de zogenaamde Winterkoning, de keurvorst Frederik V van de Palts, uit Bohemen had geboden, de keurwaardigheid van zijn Wittelsbachse verwant. Met de Opper-Palts werd aan de hertog de vierde, Paltse keurwaardigheid overgedragen – in 1623 aanvankelijk slechts voor hem persoonlijk, in 1628 ook voor zijn nakomelingen. De strijd om de keurwaardigheid van de Palts speelde ene belangrijke rol bij de onderhandelingen van de Vrede van Westfalen. Het werd uiteindelijk in 1648 bijgelegd door de creatie van een nieuwe, achtste keurwaardigheid voor de Paltsgraven. In deze vrede van Osnabück van 1648 werd de overdracht van de keur aan Beieren in artikel IV paragraaf 3 bevestigd. Voor de paltsgraaf aan de Rijn werd een achtste keurwaarde gecreëerd (paragraaf 5). In paragraaf 9 werd vastgelegd dat bij het uitsterven van één de beide takken de achtste keur weer zou vervallen. Dit gebeurde inderdaad bij het uitsterven van de hertogen van Beieren in 1777. Een negende keurwaardigheid voor Oostenrijk konden de Habsburgers daarentegen evenmin doordrukken als het "votum decisivum", de bij stakende stemmen in het keurvorstencollege doorslaggevende stem voor Bohemen.
Succesvol in zijn het streven naar een negende keurwaardigheid was daarentegen in 1692 hertog Ernst August van Braunschweig-Lüneburg. Hij had deze verheffing van keizer Leopold I verlangd als compensatie voor zijn hulp met de wapens in de Paltse Successieoorlog tegen Frankrijk. Daarbij speelde het ook een rol, dat nadat de keurpalts was toegevallen aan een katholieke tak van het huis Wittelsbach het evangelische element in het keurvorstencollege opnieuw zou worden versterkt. Toen de keizer de hertog eigenmachtig de keurwaardigheid voor diens deelvorstendom Calenberg toekende, protesteerden de overige, vooral katholieke, keurvorsten. Daardoor gelukte het Leopold I, als confessionele compensatie de wedertoelating van zijn eigen, Boheemse Keurstem door te drukken. Zo konden de Habsburgers als koningen van Bohemen voortaan weer aan alle Keurvorstelijke beraadslagingen deelnemen, wat hen vanaf de late 15e eeuw behalve bij koningsverkiezingen was verboden geweest. De Rijksdag stemde in 1708 met twee zaken toe: de reactivering van de Boheemse keurwaardigheid en de toelating van de nieuwe keurwaardigheid van de hertogen van Braunschweig en Lüneburg.
Daar de keurvorsten van Hannover, zoals ze inofficieel werden genoemd, met George I in 1714 op de Britse troon waren gekomen, hadden de koningen van Engeland van dan af een recht van inspraak bij de Duitse koningskeuze.
Toen de Beierse Wittelsbachers in 1777 in mannelijke lijn uitstierven, viel hun vierde keurwaardigheid volgens de bepaling van de Vrede van Westfalen in 1648 alsook de Wittelsbachse Huisverdragen van 1329 (Verdrag van Pavia), 1724 (Wittelsbachse Huisunie), 1776, 1771 en 1774 toe aan hun erfgenamen, de eveneens Wittelsbachse (nu echter katholieke) Paltsgraven aan de Rijn. Hun eigen, Paltse keurwaardigheid wederom, de achtste keur, verloor. Dit werd met de Vrede van Teschen in 1779 voltrokken.
Einde van de keurvorstendommen.
Tijdens de napoleontische oorlogen annexeerde Frankrijk de gehele linker Rijnoever en daarmee grote delen van de vier Rijnse keurvorsten. In het Reichsdeputationshauptschluss van 1803 werden daarom de geestelijke keurvorstendommen Trier en Keulen opgeheven en de keurwaardigheid van Mainz op het vorstendom Regensburg-Aschaffenburg overgedragen. Voor het in een wereldlijk hertogdom veranderde prinsaartsbisdom Salzburg, voor Württemberg, het markgraafschap Baden en het landgraafschap Hessen-Kassel werden vier nieuwe keurvorstendommen ingericht. Het keurvorstendom Würzburg werd nog wel op 26 december 1805 gevormd. Al dit bleef echter zonder praktische betekenis, aangezien het Heilige Roomse Rijk reeds in 1806 ophield te bestaand en in de tussentijd er geen nieuwe keizer meer was te verkiezen geweest.
De keurvorsten van Beieren, Württemberg en Saksen werden koning en die van Baden, Regensburg (nu groothertogdom Frankfurt) en Salzburg (nu groothertogdom Würzburg) werden groothertog. De keurvorsten van Hessen-Kassel en Hannover verloren hun rijk tot de restauratie in 1813. De keurvorst van Bohemen was al koning en die van Brandenburg was al koning van Pruisen.
Slechts de heerser van Hessen-Kassel bleef de nu inhoudsloze titel van keurvorst voeren. Dit deed hij uit protest omdat hij de aan hem door het Congres van Wenen toegekende titel van groothertog niet voldoende vond. Hij meende recht te hebben op het koningschap.
Keurvorstendom Hessen-Kassel.
Nadat de landgraaf van Hessen-Kassel nog in 1803 de keurwaardigheid had verkregen, streed hij er hevig voor in de Reichsdeputationshauptschluss om zijn landgraafschap ook "de jure" "keurvorstendom" te mogen noemen. Dit was tot dan toe slechts in de omgangstaal gebruikelijk geweest, maar niet als erkende benaming voor zijn staatsstructuur. De eis van de landgraaf werd ten slotte ingewilligd, waarschijnlijk ook omdat hij de door Napoleon Bonaparte aangeboden koninklijke waardigheid met de titel "koning der Chatten" had geweigerd. Hoewel de keurwaardigheid na de abdicatie van de keizer in 1806 haar betekenis verloor, behield Hessen-Kassel de benaming "keurvorstendom" (kortweg: "Kurhessen") als staatsnaam. Dit is dus een bijzonder geval, daar hier de keurvorstentitel voor de eerste keer - ook al had het reeds volledig zijn betekenis verloren - als eigenlijke benaming voor een staat diende, terwijl de andere keurvorstendommen formeel steeds hertogdommen, markgraafschappen, paltsgraafschappen bleven en slechts de houder van de keurwaardigheid zelf keurvorst, dat wil zeggen kiesman van het Rijk, was. Het keurvorstendom Hessen-Kassel werd na zijn nederlagen in de Oorlog van 1866 door het koninkrijk Pruisen geannexeerd en ging daarmee ten onder. Toch leefde de benaming voort in enkele namen, zoals onder andere de Evangelische kerk van "Kurhessen"-Waldeck of de "Kurhessen"bahn.
Keurvorstenornaat.
Het keurvorstenornaat bestond uit de keurmantel, een breed, mantelachtig kleed met brede mouwen of armgleuven, volledig uit hermelijn – een symbool van koninklijke waardigheid – aflopend. Daarbij kwamen een bredere hermelijnen kraag, violette handschoenen en keurhoed, een fluwelen muts met hermelijnen rand. De mouwmantel en de ronde keurhoed van de wereldlijke keurvorsten waren uit donkerkarmozijnkleurig fluweel vervaardigd, de mantel met armgleuven en de vierhoekige muts van de geestelijke keurvorsten uit donkerscharlakenkleurig laken. Tot de insignia behoorde verder ook het keurzwaard.
De voorstelling van de keurvorsten in keurvorstenornaat op contemporaine munten die de ronde deden in het gewone geldverkeer is terug te vinden als beeldenaar op de dalers uit de erflanden.

</doc>
<doc id="22020" url="https://nl.wikipedia.org/wiki?curid=22020" title="São Paulo (stad)">
São Paulo (stad)

São Paulo (IPA: [sɐ̃w ˈpawlu]) is een gemeente en miljoenenstad in Brazilië. São Paulo is gesticht in 1554 en bleef relatief klein tot ongeveer 1870. Sindsdien is de stad door verstedelijking uitgegroeid tot qua oppervlakte de grootste stad van heel Amerika en qua inwoners zowel de grootste van het zuidelijk halfrond als van het westelijk halfrond. Inclusief voorsteden telt São Paulo 22 miljoen inwoners. De stad is onderverdeeld in verschillende bestuurlijke niveaus.
Geschiedenis.
São Paulo werd op 25 januari 1554 door twee jezuïeten-missionarissen gesticht. Lange tijd bleef het gebied geïsoleerd omdat de productiviteit van de lokale suikerrietplantages niet bijzonder hoog was. Pas in de 17e eeuw werd in het gebied tarwe geteeld voor de export. São Paulo kreeg in 1711 officieel stadsrechten.
Op 7 september 1822 werd Brazilië te São Paulo onafhankelijk van Portugal verklaard.
In de 19e eeuw bloeide de welvaart op, hoofdzakelijk gedreven door de export van koffie. Na de afschaffing van de slavernij in 1888, trok de stad golven van immigranten uit Italië, Portugal, Spanje, Duitsland en andere Europese landen aan om te werken in de koffieplantages. Bovendien trokken vele ex-slaven naar de stad om werk te vinden.
Aan het begin van de 20e eeuw daalde de koffieprijs scherp, waardoor lokale ondernemers ervoor kozen te investeren in de industriële ontwikkeling van de stad. De industrialisatie trok nieuwe contingenten aan van overzeese immigranten, onder wie Italianen, Japanners, Chinezen, Syriërs en Libanezen.
Bebouwing.
São Paulo heeft een van de hoogste concentraties woontorens ter wereld en telt meer dan 18.000 gebouwen met minimaal 15 verdiepingen. De stad telt relatief weinig oude gebouwen. Veel gebouwen werden afgebroken om plaats te maken voor moderne hoogbouw. In het centrum bevinden zich de meeste gebouwen uit het einde van de 19e tot het begin van de 20e eeuw. In de tweede helft van de 20e eeuw verschoof het zakencentrum naar de hoofdstraat "Avenida Paulista", bij de wijk Jardins. De laatste jaren wint het zakendistrict Morumbi aanzienlijk aan belang.
Geografie.
Klimaat.
São Paulo heeft een subtropisch klimaat met een nat seizoen van december tot en met maart en een droog seizoen van juni tot oktober. Het klimaat is over het algemeen koeler dan dat van Rio de Janeiro dat nagenoeg op dezelfde breedtegraad ligt en een meer tropisch klimaat heeft, met hetere zomers en warmere winters. In januari kunnen in São Paulo zware regenbuien en heftig onweer het verkeer lam leggen, al zijn dagenlange regens een zeldzaamheid. De wintermaanden juni tot en met september worden gekenmerkt door wat lagere temperaturen (het is dan overdag meestal een graad of 20 C) maar ook door meer zon. De laagste (minimum)temperatuur ooit in São Paulo gemeten bedroeg 8,9 C in mei 2011.
Aangrenzende gemeenten.
De gemeente grenst aan Caieiras, Cajamar, Cotia, Diadema, Embu das Artes, Embu-Guaçu, Ferraz de Vasconcelos, Guarulhos, Itanhaém, Itapecerica da Serra, Itaquaquecetuba, Juquitiba, Mairiporã, Mauá, Osasco, Poá, Santana de Parnaíba, Santo André, São Bernardo do Campo, São Caetano do Sul, São Vicente en Taboão da Serra.
Demografie.
Inwoners.
Er zijn geen precieze cijfers over het aantal inwoners van de agglomeratie. Bij de laatste volkstelling, van oktober 2010, werden iets meer dan 22 miljoen inwoners in het Metropool gebied van São Paulo geregistreerd, niet-geregistreerde inwoners van de favela's niet meegeteld. São Paulo is daarmee een van de grootste stedelijke agglomeraties ter wereld. Anno 2009 besloeg de agglomeratie een oppervlakte van meer dan 1500 km², drie keer zo groot als die van Parijs. Inwoners van de stad São Paulo worden ook wel Paulistanos genoemd, of Paulistas als inwoners van de staat São Paulo. De etnische samenstelling van de bevolking is zeer divers.
Cultuur.
Bezienswaardigheden.
Het "Museu de Arte de São Paulo" (MASP) is een van de grootste musea van Latijns-Amerika. Hier hangen werken van (onder vele anderen) Karel Appel, Giovanni Bellini, Hieronymus Bosch, Sandro Botticelli, Calder, Paul Cézanne, Lucas Cranach der Ältere, Paul Gauguin, El Greco, Vincent van Gogh, Frans Hals, Pablo Picasso.
De kathedraal van São Paulo is een van de grootste neo-gotische kathedralen in de wereld.
De voormalig hoogste gebouwen van Brazilië: "Edifício Altino Arantes" en "Mirante do Vale".
Sport.
Voetbal is de populairste sport van Brazilië en de stad ademt dan ook voetbal uit. Reeds in 1902 startte het staatskampioenschap, het "Campeonato Paulista", de eerste georganiseerde competitie van heel het land. De topclubs uit de beginjaren (Paulistano, Germânia en São Paulo Athletic) zijn inmiddels verdwenen. Later werden
Corinthians, Palmeiras en São Paulo FC erg succesvol, zowel op staatsniveau als op nationaal niveau en zelfs internationaal niveau. Zo wonnen São Paulo en Corinthians respectievelijk drie en twee keer de wereldtitel voor clubs. Portuguesa is de vierde club van de stad en speelde altijd in de schaduw van de stadsrivalen, maar kon op nationaal niveau wel nog meedraaien en speelde bijna altijd in de hoogste klasse. In 2013 en 2014 volgden twee degradaties op rij en in 2015 degradeerde de club zelfs uit de hoogste klasse van het staatskampioenschap. Juventus is de vijfde club van de stad. De club speelde één seizoen in de Série A en twaalf seizoenen in de Série B. In het staatskampioenschap speelde de club met tussentijdse onderbrekingen van 1930 tot 2008. Nacional kon eind jaren negentig enkele seizoenen in de Série C spelen, ofschoon de club al sinds 1974 er niet meer in slaagde om in de hoogste klasse van het staatskampioenschap te spelen.
São Paulo was met de "Arena de São Paulo" speelstad bij het WK voetbal van 2014. Bij het eveneens in Brazilië georganiseerde WK voetbal van 1950, was São Paulo geen speelstad.
In São Paulo wordt ook jaarlijks de Grote Prijs Formule 1 van Brazilië verreden op het "Autódromo José Carlos Pace".
Belangrijke atletiekwedstrijden met een sterk internationaal deelnemersveld in de stad zijn de São Silvestre, een hardloopwedstrijd over 15 kilometer die sinds 1925 op oudjaarsdag gehouden wordt en de marathon van São Paulo.
Economie.
São Paulo is het economische centrum van Brazilië. Uit de stad komt 40% van de Braziliaanse industriële productie. São Paulo is de hoofdstad van de gelijknamige staat São Paulo, die de motor van de Braziliaanse economie is.
Verkeer en vervoer.
Vliegverkeer.
De internationale luchthaven is São Paulo Guarulhos. Deze verwerkt vluchten van en naar alle werelddelen en ook veel binnenlandse vluchten. Verder is er de luchthaven Congonhas. Deze luchthaven verwerkt voornamelijk binnenlandse vluchten en geldt als een van de drukste van Latijns-Amerika.
Autoverkeer.
Zoals veel wereldsteden heeft São Paulo een hectisch autoverkeer. Om de verkeersdruk te verlichten heeft elke auto sinds 1997 één dag in de week rodizio. Afhankelijk van het laatste cijfer van de kentekenplaat ( op maandag, op dinsdag, ...) is het verboden om tijdens de spits (van 7-10u en van 17-20u) in het stadscentrum te rijden. Deze maatregel verminderde de verkeersdruk aanzienlijk, maar vanaf 2007 waren de files weer langer dan van voor 1997. Om de verkeersdruk toch te ontlasten investeert de staat en stad São Paulo in de Rodoanel, de grote ring rond de agglomeratie en de metro van São Paulo. São Paulo is door middel van de snelweg "Presidente Dutra" verbonden met de stad Rio de Janeiro.
Snelwegen.
De stad wordt doorkruist door 10 grote Braziliaanse snelwegen; auto's zijn nog steeds de belangrijkste middelen om in de stad te komen. De snelwegen zijn:
Helikopterverkeer.
Na Los Angeles heeft São Paulo de meeste helikopters in de lucht. Rijke mensen nemen de helikopter naar het strand, 80 km verderop, of gaan ermee naar het winkelcentrum. Ook banken maken veelvuldig gebruik van helikopters bij geldtransport. De politie gebruikt ze voor patrouilles.
Onderwijs.
Aan de westkant van de stad bevindt zich de Universiteit van São Paulo (USP). Deze grote campus biedt opleidingen in diverse richtingen en is eerder een grote parkstad dan een verzameling gebouwen. Op de campus bevindt zich tevens het instituut IPT, een groot onderzoeksinstituut dat zich onder andere richt op materiaalonderzoek. In São Paulo zijn er nu meer dan 182 colleges erkend door het MEC (Ministerie van Onderwijs).
Stedenbanden.
Zustersteden van São Paulo:

</doc>
<doc id="22022" url="https://nl.wikipedia.org/wiki?curid=22022" title="Farmacie">
Farmacie

Farmacie, ook wel artsenijbereidkunde, is een gezondheidswetenschap die zich bezighoudt met de bereiding, samenstelling, levering en het veilig en effectief gebruik van geneesmiddelen. Geneesmiddelen zijn stoffen die tot doel hebben genezing te bevorderen, ziekte te voorkomen of symptomen te bestrijden. Farmaceuten specialiseren zich in het signaleren en afhandelen van medicatiegerelateerde zaken, het beoordelen van medicijnen op veiligheid en werkzaamheid, productzorg en het verstrekken van voorlichting.
Beoefenaars van de farmacie kunnen apotheker worden. In Nederland en België hebben apothekers een universitaire vervolgopleiding gedaan na het behalen van de vooropleiding farmacie. Apothekers zijn experts op het gebied van farmacotherapie en bewaken de kwaliteit en veiligheid van geneesmiddelengebruik: ze zijn wettelijk verantwoordelijk voor het correct voorschrijven van medicijnen en het voorkomen van problemen tijdens een medicamenteuze behandeling.
De farmaceutische wetenschap is onder te verdelen in meerdere deelgebieden. Een belangrijk deelgebied van de farmacie is de farmacologie, waarin men de wisselwerking tussen medicijnen en het lichaam bestudeert. Belangrijke aspecten daarin zijn werkingsmechanismen, bijwerkingen, interacties, mobiliteit en toxiciteit. Andere deelgebieden richten zich op receptuur, medicatiebeleid, farmaceutische bedrijfsvoering en onderzoek en ontwikkeling.
Geschiedenis.
Het tegengaan van ziekten met geneeskrachtige stoffen uit de natuur is een oeroud streven van de mens. Het besef dat sommige natuurproducten, zoals plantenextracten, een gezondheidsbevorderende werking kunnen hebben op het menselijk lichaam is al zeer lang bij de mens bekend, en speelde een rol in veel vroege mythologieën. Asklepios, de Griekse halfgod van de genezing, zond zijn dochter Hygieia uit om te waken over de gezondheid van het volk. De staf van Asklepios waaromheen een slang kronkelt (de esculaap), groeide uit tot het universele symbool van de farmacie.
De beginselen van de farmacie zijn al bekend van Mesopotamische kleitabletten en Egyptische papyrusrollen (zoals Papyrus Ebers). De farmacie ontwikkelde zich verder in de islamitische wereld, evenals in India (Ayurveda) en China. Gedurende de middeleeuwen vertraagde de ontwikkeling van de farmacie in Europa. Redenen hiervoor waren onder meer het verlies van Griekse geneeskundige teksten en een strikte naleving van kerkelijke traditie. Sommige delen van Zuid-Italië bleven onder Byzantijns gezag en hier ontwikkelden zich ziekenhuizen en medische scholen, die in de 11e eeuw bekendheid verwierven.
De farmacie als zelfstandig wetenschapsgebied is een negentiende eeuws gegeven. Na de tweede wereldoorlog ontstond de farmaceutische industrie, die zich met behulp van inzichten uit de organische chemie richtte op de ontdekking en ontwikkeling van nieuwe of effectievere geneesmiddelen. Hierdoor veranderde de rol van de farmaceut, van een zelfstandig bereider naar een adviseur, leveraar en kwaliteitscontroleur van op grote schaal geproduceerde medicijnen.
Omschrijving.
De farmacie is een praktisch gerichte vakdiscipline binnen de gezondheidswetenschappen die zich beweegt op de grenzen van geneeskunde, biologie en scheikunde. Inzichten uit deze drie wetenschappen worden gebruikt om te begrijpen te verklaren hoe geneesmiddelen werken, hoe ze het verloop van ziektes beïnvloeden, hoe ze geproduceerd en gestandaardiseerd worden, en hoe ze op veilige en effectieve wijze kunnen worden gebruikt. 
Productzorg.
Farmaceutische zorgverleners zijn verantwoordelijk voor de kwaliteit van alle producten die zij inkopen, beheren, bereiden en afleveren. Een medicijn of hulpmiddel dat in een apotheek wordt ingekocht of bereid, noemt men een "farmaceutisch preparaat". Apothekers letten zowel op de bereiding van preparaten op kleine schaal (voor individuele patiënten) als de beoordeling van de kwaliteitsaspecten van op grote schaal geproduceerde preparaten. Geneesmiddelen kunnen worden geleverd in verschillende doseringsvormen, bijvoorbeeld tabletten, capsules of steriele oplossingen voor injectie.
Wetgeving.
De werkzaamheden van farmaceuten verlopen binnen strikte wettelijke kaders en landelijk geldende richtlijnen. De wettelijke vereisten voor de bereiding van geneesmiddelen zijn in Nederland vastgelegd in de Geneesmiddelenwet, de Regeling Geneesmiddelenwet en het Besluit Geneesmiddelenwet. De geneesmiddelenwetgeving kan per land verschillen. De Internationale Conferentie voor Harmonisering (ICH) werkt aan standaardisering van geneesmiddelenwetgeving. 

</doc>
<doc id="22024" url="https://nl.wikipedia.org/wiki?curid=22024" title="Farmacologie">
Farmacologie

De humane farmacologie of geneesmiddelenleer is farmaceutische wetenschap die zich richt op de interactie tussen geneesmiddelen en het menselijk lichaam. In de farmacologie bestudeert men hoe chemische stoffen invloed hebben op en beïnvloed worden door de fysiologie van een levend wezen.
Farmacologen bestuderen de biochemische eigenschappen, functies en effecten van medicijnen. Daarbij maken ze gebruik van inzichten uit de chemische biologie, celbiologie en klinische wetenschappen om te begrijpen hoe een geneesmiddel zijn weg vindt door het lichaam, hoe het binnen het lichaam wordt omgezet of verwerkt, en hoe het zijn effect uitoefent, zoals een verandering in de cellulaire signaaltransductie.
De klassieke farmacologie valt uiteen in twee deelgebieden: de farmacokinetiek en de farmacodynamiek. De farmacokinetiek beschrijft de wijze waar een geneesmiddel in het lichaam aan onderworpen wordt, zoals absorptie, distributie, metabolisatie en excretie. De farmacodynamiek beschrijft de wijze waarop geneesmiddelen invloed hebben op het lichaam, bijvoorbeeld aan welke receptoren of enzymen ze binden. De uitkomst van farmacokinetische en farmacodynamische processen, die zich gelijktijdig in het lichaam afspelen, bepalen uiteindelijk het "farmacologisch profiel" van een stof.
Beroep.
Iemand die onderzoek doet in de farmacologie wordt een farmacoloog genoemd. Deze heeft een biomedische opleiding en houdt zich bezig met het wetenschappelijk onderzoek naar de werking van geneesmiddelen of, als klinisch farmacoloog, met de keuze van de medicamenteuze therapie voor patiënten.
Enkele bekende farmacologen zijn:

</doc>
<doc id="22025" url="https://nl.wikipedia.org/wiki?curid=22025" title="Ziektebeelden">
Ziektebeelden



</doc>
<doc id="22026" url="https://nl.wikipedia.org/wiki?curid=22026" title="Farmaceutica">
Farmaceutica



</doc>
<doc id="22027" url="https://nl.wikipedia.org/wiki?curid=22027" title="Walter Schirra">
Walter Schirra

Walter Marty (Wally) Schirra jr. (Hackensack (New Jersey), 12 maart 1923 – La Jolla (Californië), 3 mei 2007) was een van de eerste Amerikaanse astronauten. Hij vloog als ruimtevaarder aan boord van de Mercury MA-8, de Gemini 6A en de Apollo 7.
Levensloop.
Zijn ouders waren Walter Marty sr. en Florence Shillito (Leach) Schirra. Na zijn middelbareschooltijd in Englewood (New Jersey) te hebben doorlopen studeerde hij van 1940 tot 1942 luchtvaarttechniek aan het Newark College of Engineering (later het New Jersey Institute of Technology). Vervolgens studeerde hij aan de United States Naval Academy en behaalde daar op 6 juni 1945 zijn Bachelor of Science-graad. Tegen het einde van de Tweede Wereldoorlog diende hij enkele maanden op kruiser USS Alaksa. In 1947 kreeg hij zijn vliegopleiding aan het Pensacola Naval Air Station in Florida.
Schirra diende als gevechtspiloot op een vliegdekschip. Hij vloog negentig gevechtsmissies in de Koreaanse Oorlog (begin jaren vijftig) voor de US Air Force in het kader van een uitwisselingsprogramma waar hij met zijn F-86 Sabre twee vijandelijke MiG-15 toestellen neerhaalde. Hij volgde de opleiding tot testpiloot aan de Naval Test Pilot School op Naval Air Station Patuxent River.
Schirra is de enige ruimtevaarder die zowel in het Mercury-, het Gemini- als in het Apollo-programma heeft gevlogen.
Nadat hij op 1 juli 1969 met de rang van kapitein-ter-zee de Amerikaanse marine had verlaten, bekleedde hij diverse functies in het bedrijfsleven. In januari 1979 startte hij zijn eigen bedrijf, Schirra Enterprises geheten.
Mercury.
In april 1959 werd hij samen met zes andere testpiloten door NASA geselecteerd voor de Mercury Seven, de ruimtevaarders die de eerste Amerikaanse bemande ruimtevluchten moesten uitvoeren in het kader van het Mercury-programma. Hij was reservepiloot voor de Mercury MA-7, die op 24 mei 1962 werd gelanceerd met aan boord Scott Carpenter.&lt;br&gt;Schirra werd voor zijn eerste ruimtevlucht gelanceerd op 3 oktober 1962 aan boord van de Mercury MA-8 (Sigma 7), de vijfde bemande ruimtevlucht in het kader van het Amerikaanse Mercury-programma.
Gemini.
Schirra werd vervolgens geselecteerd als reservegezagvoerder voor de Gemini 3, die op 23 maart 1965 werd gelanceerd met aan boord Virgil Grissom en John Young. Hij werd op 15 december 1965 voor de tweede keer gelanceerd, als gezagvoerder aan boord van de Gemini 6A samen met piloot Thomas Stafford. De Gemini 6A had in de ruimte een rendez-vous met de Gemini 7.
Apollo.
Daarna werd Schirra gezagvoerder van de reservebemanning van de Apollo 1. Op 27 januari 1967 kwam de oorspronkelijke bemanning (Virgil Grissom, Ed White en Roger Chaffee) tijdens een test op het lanceerplatform om het leven toen er brand uitbrak in de cabine. De derde en laatste ruimtevlucht van Schirra was als gezagvoerder van de Apollo 7, samen met Donn Eisele en Walter Cunningham. Apollo 7 (gelanceerd op 11 oktober 1968) was de eerste bemande ruimtevlucht van het Apollo-programma en betrof een testvlucht van bijna elf dagen in een baan om de aarde. Schirra gedroeg zich tijdens de vlucht nogal bot tegenover de vluchtleiding, mede door een verkoudheid die hij had opgelopen. Apollo 7 was zijn laatste vlucht. Schirra had voorafgaand aan de missie al besloten om na afloop ontslag te nemen.
Bij latere Apollo-missies trad hij als deskundige in het nieuws op. Zo werd hij dikwijls geïnterviewd door de bekende presentator Walter Cronkite van CBS News.
Privé.
Hij trouwde op 23 februari 1946 met "Josephine (Jo) Cook Fraser" uit Seattle, de stiefdochter van admiraal James L. Holloway. Ze kregen twee kinderen, "Walter Marty III" en "Suzanne Karen".
Op 3 mei 2007 overleed Schirra op 84-jarige leeftijd als gevolg van een hartaanval.

</doc>
<doc id="22028" url="https://nl.wikipedia.org/wiki?curid=22028" title="Brand Bierbrouwerij">
Brand Bierbrouwerij

Brand Bierbrouwerij was een Nederlandse bierbrouwerij te Wijlre in de gemeente Gulpen-Wittem. Volgens eigenaar Heineken is Brand 'mogelijk' de oudste bierbrouwerij van Nederland. Al sinds 1340 zou er in de heerlijkheid Wijlre bier worden gebrouwen. Met absolute zekerheid staat slechts vast dat op dezelfde locatie waar thans in Wijlre bier gebrouwen wordt, zich ook al in 1755 een bierbrouwerij bevond. De claim dat Brand mogelijk de oudste brouwerij van Nederland is, is daarom nogal dubieus. Waarschijnlijk is Bavaria thans de oudste brouwerij van Nederland, aangezien deze al aantoonbaar sinds 1680 op dezelfde locatie in Lieshout is gevestigd.
Geschiedenis.
Bierbrouwen in Wijlre.
Het Kleerbuch dess Gerichts und Freiherlichkeit Wyler dateert uit het eerste kwart van de 15e eeuw, waarschijnlijk omstreeks 1420. Het beschrijft de rechten en plichten van de dorpsheer van de heerlijkheid Wijlre. Het is een plechtige bevestiging van zeer oude rechten.
Hierin wordt ook het Banpanhuisrecht beschreven. Dat houdt in dat er in de heerlijkheid slechts een brouwerij, het panhuis, kan zijn waarvan de brouwer aangesteld wordt door de schepenen. Alleen hij mag bier verkopen aan de inwoners en niemand anders. Alleen zieken en zogende vrouwen mogen bier van buiten laten komen. Dit mag ook wanneer de brouwer niet kan leveren. Deze rechten werden streng bewaakt om de import van bier uit nabijgelegen dorpen, maar vooral uit de talrijke brouwerijen van Maastricht, te weren. Bier wordt in de Limburgse dorpen en in Maastricht al vanaf vroeg in de middeleeuwen gebrouwen.
De eerste vermelding van een brouwerij te Wijlre is in de bewaard gebleven jaarrekening van rentmeester Jacob Passart uit 1485-1485 waarin de inkomsten uit de brouwerij vermeld staan. De archieven van Wijlre geven over de uitoefening van het Panhuisrecht in de volgende eeuwen vrijwel geen gegevens. Zo weten we niet of er steeds een functionerende banpanhuisbrouwer geweest is.
In 1732 is er een conflict tussen de pastoor en de heer. Bij gebrek aan een brouwer was er een tijd niet gebrouwen. De heer had nog geen nieuwe brouwer aangesteld en de pastoor die naast het panhuis woonde opende het gebouw om daarmee een tweetal dorpelingen, eenmaal een buurman en eenmaal zelfs burgemeester Hendrik Kicken gelegenheid te geven daar te brouwen. De heer nam dit niet en kwam met twee gewapende lieden. Hij verwijderde het brouwmateriaal en liet, toen hij toch bezig was, de vijver van de pastoor doorsteken en leeglopen naar de Geul. Hij brak ook nog diens tuinhuis af en vroeg en kreeg openlijke verontschuldigingen.
Het banpanhuis brandt in 1743 af. De uitoefening van het banaal panhuisrecht wordt dan tegen een vergoeding verstrekt aan Joannes Tack die het brouwbedrijf in zijn woonhuis gaat uitoefenen. Jan Pieter Tack, 1759-1828, wordt na het overlijden van zijn vader in 1781 pachter van het panhuis van de heerlijkheid Wijlre. Hij is dan ook schepen van Wyijre. Hij laat de werkzaamheden verrichten door onderpachters eerst Wilhelmus Kicken daarna Herman Joseph Wiertz.
Na de komst van de Fransen in 1795 weigert hij de functie van Maire (burgemeester). Hij exploiteert de brouwerij in eigen gebouwen en nog steeds als pachter van het brouwerijrecht. De voormalige heer is, na de opheffing door de Fransen van de heerlijke rechten, weliswaar geen heer meer maar hij is wel nog de eigenaar.
In 1790 koopt Jan Pieter Tack het huis De Kroon naast het panhuis. Hij verhuurt dit aan de herbergier Joannes Wierts. Zijn zoon Petrus Josephus Henricus gaat in 1805 zelf brouwen tot zijn overlijden in 1827. Na diens overlijden komt in 1828 de brouwerij in handen van Karel Joseph L'Ortye, weduwnaar van de jongste dochter Jan Pieter Tack, Anna Maria. Na overlijden van Karel Joseph L'Ortye in 1852 gaat de brouwerij naar zijn zoon Jan Hendrik Hubert L'Ortye, burgemeester van Wijlre van 1854 tot 1866.
Overgang naar Brand.
Op 23 december 1871 verkoopt Jan Hendrik Hubert L'Ortye de brouwerij aan Frederik Edmond Brand, bouw- en werktuigkundige te Hedel. Volgens de officiële akte betreft het de aankoop van "het Panhuijs, gelegen te Wijlre aan den Provincialenweg, bestaande in twee afzonderlijk woningen met schuur, stallen, bierbrouwerij en het bakhuis". Frederik Edmond Brand geeft de brouwerij de naam van zijn huis: Bierbrouwerij De Kroon.
De naam Brand is sindsdien verbonden aan de brouwerij, die naast Frederik Edmond gerund wordt door zijn vrouw Anna Brand-Pluijmaekers en zijn zwager Hubert Pluijmaekers.
De zonen van Frederik Edmond en Anna nemen in 1897 de brouwerij over: Henri wordt commercieel directeur en zijn broer Mathieu technisch directeur. Beide heren investeren flink in het bedrijf. Zo wordt een eerste stoommachine van 6 pk aangeschaft, zodat sindsdien de roerwerken in de ketels worden aangedreven met stoomkracht. Handmatig roeren in de ketels is daarmee verleden tijd. De capaciteit wordt daardoor opgevoerd van 75 000 liter per jaar naar 600 000 liter per jaar in 1903.
Als een van de eersten in Nederland wist Brand in 1902 het laaggistende pilsener bier op de markt te brengen. De vraag naar Brand steeg enorm, zeker nu ook buiten Wijlre het bier verkocht ging worden.
In het jaar 1935 neemt de volgende generatie het roer over van Henri en Mathieu. August (Guus), Jan en Frits Brand vormen de nieuwe directie. Niet veel later wordt er ook getekend voor de grootste innovatie in de Brandgeschiedenis: een volledige vernieuwing van de brouwerij, met dubbele capaciteit, welke op 17 november 1937 officieel wordt geopend.
De decennia daarna groeit de afzet van enkele duizenden hectoliters naar een miljoen hectoliter in 2006.
In 1961 wordt de brouwerij hofleverancier en in 1971 volgde het predicaat Koninklijk.
Op 19 april 1989 wordt bekend dat Heineken de brouwerij van de familie Brand heeft overgenomen. Daarmee verloor Brand in 1992 het predicaat hofleverancier, omdat de brouwerij niet meer aan de eisen voor hofleverancier voldeed. De overname brengt een schok teweeg in Limburg, maar Brand bier werd nog steeds enkel in Wijlre gebrouwen.
Enkele jaren na de overname past Heineken het recept voor Brand Pilsener aan bij de heersende smaak en gaat ook over tot pasteuriseren. Hierdoor ging de karakteristieke smaak grotendeels verloren.
Van 1981 tot 1991 exporteert Brand haar bier in de opvallende witte fles naar de Verenigde Staten. Een wereldwijde afzet onder de paraplu van Heineken is vooralsnog niet aan de orde; wel is Brand bier sinds 2002 op tap verkrijgbaar in Italië (voornamelijk Noord-Italië).
In 2006 is de in het dorpsbeeld overheersende karakteristieke betonnen moutsilo gesloopt.
In september 2022 maakte het moederconcern Heineken bekend dat er in Wijlre geen Brand pils meer gebrouwen zal worden. De productie hiervanis verplaatst naar de brouwerijen in Den Bosch en Zoeterwoude. Tijdens het verplaatsingsproces is afscheid genomen van 48 van de 52 medewerkers. De brouwerij in Wijlre zal grotendeels gesloopt worden en onder andere een microbrouwerij voor speciaalbieren zal geïnstalleerd worden. Ook wil men kleine brouwers de mogelijkheid geven in Wijlre hun bier op grotere schaal te kunnen produceren.
Naamswijzigingen.
Tot 1971 droeg de brouwerij de naam: Bierbrouwerij "de Kroon". Deze naam verviel in 1972 toen het predicaat Koninklijk werd verleend.
In de loop der jaren had de brouwerij de volgende namen:
Bieren.
Etiket.
Het wapen op de etiketten van de bierflessen, een tweekoppige adelaar met als hartschild een rode lelie, is het wapen van de voormalige gemeente Wijlre. Het toont de Duitse adelaar met als hartschild het wapen van het geslacht van Wachtendonck waarvan leden in de 17e en 18e eeuw heren van Wijlre waren en op het Kasteel Wijlre resideerden.
't Kelderke.
In de "kelder" van de brouwerij vindt men 't Kelderke' (Limburgs voor het keldertje), het eigen proeflokaal van Brand.
Guus Brand (kleinzoon van Frederik Edmond Brand) liet bij de grote verbouwing van de brouwerij in 1937 de ruimte bouwen voor het ontvangen van gasten. In een toespraak bij de opening zei hij: ‘De brouwerij-installatie zal over 100 jaar wellicht verouderd zijn, maar het keldertje zal over 100 jaar nog getuigen van een bloeitijdperk onder de Limburgsche Kunstenaars.’
't Kelderke is de laatste jaren vooral bekend van de commercials die Brand hier heeft opgenomen en maakt deel uit van de route van de rondleiding door de brouwerij.
Architectuur.
't Kelderke is ontworpen door architect Jos Wielders uit Sittard, bekend architect van kerken en kloosters. Dit is ook zeker zichtbaar aan het exterieur van het lokaal. Zo heeft het proeflokaal de vorm van een kruis (zoals bij vele kerken), is het plafond gebouwd volgens een boogstructuur en zijn de ramen van glas in lood.
Wandschilderingen.
De wandschilderingen, met typisch Limburgse taferelen, zijn van de hand van kunstenaar Harry Koolen uit Meerssen. In het achterste gedeelte van 't Kelderke staat de productie van bier in de schilderingen centraal. Zo zijn hier brouwers te zien die houten biervaten dragen en boeren op het land die de gerst oogsten. Maar ook de 'bronk' (processie), waarin gebeden wordt voor een goede oogst.
In het centrale deel van het lokaal hebben de schilderijen te maken met de consumptie van bier (bij typisch Limburgse evenementen en plekken). Naast het dorpscafé zijn ook een schuttersfeest en de dorpskermis (waar een portret van Guus Brand in te vinden is) te zien. De grootste schildering boven de entree toont het carnaval in Maastricht. Hierop heeft Koolen ook zichzelf afgebeeld (als clown).
Glas-in-loodramen.
Henri Schoonbrood uit Maastricht ontwierp de glas-in-loodramen, waarin het genot van het bier drinken centraal staat. Naast een klein raampje in de hoek van lokaal valt vooral het zeer grote centrale raam achterin 't Kelderke op. In het midden van dit raam is koning Cambrinus, patroon van het bier, afgebeeld. Zittend op een bierton en met een glas Brand in zijn rechterhand. Boven zijn hoofd is het wapen van Wijlre te zien. Onder hem staat op een banderole de tekst: ‘Kaart, kous en kan, maakt menig arm man, maar die het recht gebruik van deze drie ooit namen, behoefden nimmer zich voor eenige mensch te schamen’
Sponsoring.
Brand is hoofdsponsor van popfestival Pinkpop, het Preuvenemint, de Parade, de Boetegewoëne Boetezitting in Venlo, het Terschellings Oerol Festival en vanaf 2008 de Ridderronde (wielerwedstrijd) van Maastricht. Brand schenkt ook bier bij alle thuiswedstrijden van Fortuna Sittard in het Fortuna Sittard Stadion en bij Roda JC Kerkrade in het Parkstad Limburg Stadion.

</doc>
<doc id="22029" url="https://nl.wikipedia.org/wiki?curid=22029" title="Brand">
Brand

Personen en personages.
Brand als voornaam.
Het Germaanse naamelement "-brand", zoals als tweede lid van de namen Rembrandt en Hildebrand, had van origine de betekenis: "schittering", met name: "(schitterend) zwaard".

</doc>
<doc id="22030" url="https://nl.wikipedia.org/wiki?curid=22030" title="Wim Nieuwkerk">
Wim Nieuwkerk

Wim Nieuwkerk (Roosendaal, 8 juli 1981) is een Nederlandse du- en triatleet. Hij was tot zijn zestiende een fanatiek wedstrijdschaatser, in het gewest Brabant-Limburg. Toen eenmaal de progressie stokte, besloot Nieuwkerk zich toe te leggen op de duatlonsport.
In 2005 kreeg Wim te maken met zijn eerste tegenslag. Op 30 april van dat jaar brak hij tijdens het Belgisch Kampioenschap voor clubteams zijn vijfde middenvoetsbeentje. Dit resulteerde in 10 weken gips en 10 weken fysiotherapie; een verloren seizoen. Een week eerder was hij nog als 10e (en 3e Nederlander) over de finish gekomen tijden het EK Powerman.
In 2006 was hij weer volledig hersteld en heeft hij een reeks spraakmakende resultaten behaald, waaronder Nederlands kampioen wintertriatlon, winnaar nationaal duatloncircuit en tweede plaats NK duatlon. In 2007 prolongeerde hij zijn titel op de wintertriatlon in Assen.

</doc>
<doc id="22032" url="https://nl.wikipedia.org/wiki?curid=22032" title="Biersoorten">
Biersoorten



</doc>
<doc id="22033" url="https://nl.wikipedia.org/wiki?curid=22033" title="Elf (mythisch wezen)">
Elf (mythisch wezen)

Een elf (meervoud: elfen) is een mensachtig mythisch wezen uit de Germaanse en Noordse mythologie en folklore. In middeleeuws Germaans sprekende culturen schijnen elfen over het algemeen te zijn beschouwd als wezens met magische krachten en bovennatuurlijke schoonheid, ambivalent tegenover gewone mensen en in staat hen te helpen of te hinderen. De details van deze overtuigingen zijn echter aanzienlijk in tijd en ruimte gevarieerd en floreerden in zowel voorchristelijke als christelijke culturen.
Literatuur uit de Engelse renaissance bracht elfen samen met de feeën van de Romaanse cultuur, waardoor deze termen nu enigszins uitwisselbaar zijn.
Oorsprong en huidige tijd.
Het woord elf komt overal in de Germaanse talen voor en lijkt oorspronkelijk 'wit wezen' te hebben betekend. Het reconstrueren van het vroege concept van een elf hangt grotendeels af van teksten, geschreven door christenen, in Oudengels, Middelengels, Oudhoogduits, Middelhoogduits en Oudnoors. Deze brengen elfen op verschillende manieren in verband met de goden uit de Noordse mythologie, met het veroorzaken van ziekte, met magie en met schoonheid en verleiding.
Na de middeleeuwen kwam het woord elf in de Germaanse talen minder vaak voor en verloor het aan alternatieve inheemse termen zoals Zwerg ("dwerg") in het Duits en huldra ("verborgen wezen") in Scandinavische talen, en aan leenwoorden als een fee (ontleend aan het Frans in de meeste Germaanse talen). Toch bleef het geloof in elfen bestaan in de vroegmoderne tijd, vooral in Schotland en Scandinavië, waar elfen werden beschouwd als magisch machtige mensen die, meestal onzichtbaar, naast alledaagse menselijke gemeenschappen leefden. Ze werden nog steeds in verband gebracht met het veroorzaken van ziekten en met seksuele bedreigingen. Zo is er een aantal vroegmoderne ballades van de Britse Eilanden en Scandinavië, afkomstig uit de middeleeuwen, waar elfen in voorkomen die proberen menselijke karakters te verleiden of te ontvoeren. In heksenprocessen wordt de invloed van elfen benoemd.
Met verstedelijking en industrialisatie in de negentiende en twintigste eeuw, nam het geloof in elfen snel af (hoewel in IJsland het populaire geloof in elfen blijft bestaan). Vanaf de vroegmoderne tijd begonnen elfen echter een prominente plaats in te nemen in de literatuur en kunst van ontwikkelde elites. Deze literaire elfen werden voorgesteld als kleine, ondeugende wezens, met William Shakespeares "A Midsummer Night's Dream" als een belangrijke ontwikkeling van dit idee. In de achttiende eeuw werden Duitse romantische schrijvers beïnvloed door dit idee van de elf, en ze importeerden het Engelse woord elf opnieuw in de Duitse taal.
Uit deze romantische elitecultuur komen de elfen van de populaire cultuur die in de negentiende en twintigste eeuw ontstonden. De "kerstelfen" van de hedendaagse populaire cultuur zijn een relatief recente creatie, die aan het einde van de negentiende eeuw in de Verenigde Staten populair werd. Elfen stapten in het twintigste-eeuwse high fantasy-genre in de nasleep van werken die werden gepubliceerd door auteurs als J.R.R. Tolkien; deze maakten het idee van elfen opnieuw populair als menselijke wezens. Elfen blijven tegenwoordig een opvallend kenmerk van fantasieboeken en games.
Tegenwoordig wordt voor elfen en feeën vaak hetzelfde begrip gebruikt. Hierbij worden ze vaak geschetst als kleine wezentjes met vlindervleugels die over bovennatuurlijke krachten beschikken, hoewel ook elfen in meer menselijke gedaante voorkomen. Vaak worden elfen geassocieerd met de beeldwit, witte wieven, Alvermannekes, Spriggans, brownies, hobgoblins, Pucks (zoals Puck van Shakespeare), Robin Goodfellow of kobolden die de mens in het huishouden helpen enerzijds, maar anderzijds ook met plaaggeesten die vee, voedsel of zelfs kinderen stelen of knopen leggen in de manen van paarden. Soms worden elfen geassocieerd met de geesten van de overledenen.
Vrouw Holle wordt soms als koningin van de kabouters of alven genoemd en de Moerasvrouw is de tante van de elfen.
Realiteit en perceptie.
Vanuit wetenschappelijk oogpunt worden elfen niet gezien als echt bestaande wezens. Er werd echter op veel plaatsen geloofd dat elfen echte wezens waren. Waar genoeg mensen in het bestaan van elfen hebben geloofd, heeft deze overtuiging echt effect gehad in de wereld. Elfen zijn onderdeel van het wereldbeeld van mensen, ze zijn een sociale realiteit. 
Ze zijn net zoiets als de ruilwaarde van een eurobiljet of het gevoel van trots dat wordt opgewekt door een nationale vlag, het is echt vanwege de overtuigingen van mensen en niet als een objectieve realiteit. Dienovereenkomstig zijn opvattingen over elfen en hun sociale functies in tijd en ruimte gevarieerd.
Zelfs in de eenentwintigste eeuw worden fantasieverhalen over elfen verteld; zowel om het begrip over de echte wereld te vormen als voor de toehoorders een manier te zijn om te reflecteren.
In de loop van de tijd hebben mensen op verschillende manieren geprobeerd de overtuigingen in elfen te ontmythologiseren of te rationaliseren.
Integratie in christelijke kosmologieën.
Overtuigingen over elfen vinden hun oorsprong vóór de bekering tot het christendom en de bijbehorende kerstening van Noordwest-Europa. Om deze reden wordt het geloof in elfen, vanaf de middeleeuwen tot en met de recente wetenschap, vaak bestempeld als "heidens" en een "bijgeloof". Bijna alle overgebleven tekstbronnen over elfen werden echter geproduceerd door christenen (of het nu gaat om Angelsaksische monniken, middeleeuwse IJslandse dichters, vroegmoderne balladezangers, negentiende-eeuwse folkloreverzamelaars of zelfs twintigste-eeuwse fantasieschrijvers). Aangetoonde overtuigingen over elfen moeten daarom worden begrepen als onderdeel van de christelijke cultuur van Germaans-sprekenden en niet alleen als een overblijfsel van hun voorchristelijke religie. Dienovereenkomstig was het onderzoeken van de relatie tussen het geloof in elfen en de christelijke kosmologie een preoccupatie van de wetenschap over elfen, zowel in vroege tijden als in modern onderzoek.
Historisch gezien hebben mensen drie hoofdbenaderingen gevolgd om elfen in de christelijke kosmologie te integreren, die allemaal op grote schaal in tijd en ruimte worden aangetroffen:
Ontmythologiseren van elfen als inheemse bevolkingsgroepen.
Sommige negentiende- en twintigste-eeuwse geleerden probeerden het geloof in elfen te rationaliseren als volksherinneringen aan verloren inheemse volkeren. Omdat het geloof in bovennatuurlijke wezens echter zo alomtegenwoordig is in menselijke culturen, geloven wetenschappers niet langer dat dergelijke verklaringen geldig zijn. Onderzoek heeft echter aangetoond dat verhalen over elfen vaak worden gebruikt als een manier voor mensen om metaforisch na te denken over echte etnische anderen.
Ontmythologiseren van elfen als mensen met een ziekte of handicap.
Geleerden hebben soms ook geprobeerd uit te leggen dat het geloof in elfen is geïnspireerd door mensen die aan bepaalde soorten ziekten lijden (zoals het syndroom van Williams). Elfen werden zeker vaak gezien als een oorzaak van ziekte, en inderdaad lijkt het Engelse woord "oaf" te zijn ontstaan als een vorm van elf: het woord elf ging de betekenis hebben van 'wisselaar achtergelaten door een elf' en daarna, omdat wisselaars werden opgemerkt voor hun falen om te gedijen, naar zijn moderne betekenis 'een dwaas, een dom persoon; een grote, onhandige man of jongen '. Het lijkt echter opnieuw onwaarschijnlijk dat de oorsprong van het geloof in elfen zelf verklaard kan worden door de ontmoetingen van mensen met objectief echte mensen die door ziekte zijn getroffen.
Etymologie.
Elf heeft een gemeenschappelijke oorsprong met middeleeuwse Germaanse termen als Oudnoorse "Alfr" ('nachtmerrie, elf'; meervoud "alfar"), Oudhoogduits "alp" ('boze geest'; pl. alpî, elpî; vrouwelijk "elbe"), Bourgondisch "alfs" ('elf') en Middelnederduits "alf" ('boze geest'). Deze woorden moeten afkomstig zijn uit het gemeenschappelijk Germaans, de vooroudertaal van de aangetoonde Germaanse talen; de gemeenschappelijke Germaanse vormen worden gereconstrueerd als "ɑlβi-z" en "*ɑlβɑ-z".
Van de Germaanse wortel "ɑlβi-z" ~ "ɑlβɑ-z" wordt algemeen aangenomen dat deze verwant is met het Latijnse "albus" ('(mat) wit'); Oudiers "ailbhín" ('kudde'); Griekse "alphoús" ('wit'; ἀλφούς); Albanees "elb" ('gerst'); en Germaanse woorden voor 'zwaan' zoals IJslands "álpt". Deze woorden zijn allemaal te herleiden tot een Indo-Europese wortel "h₂elbʰ-", en lijken verband te houden met het idee van witheid.
Het Germaanse woord betekende oorspronkelijk waarschijnlijk "blanke", misschien als een eufemisme. Jakob Grimm dacht dat witheid een positieve morele connotatie inhield, en merkte op dat Snorri Sturlusons' ljósálfar suggereerden dat elfen godheden van licht waren. Dit hoeft echter niet per se het geval te zijn. Omdat de cognaten bijvoorbeeld mat wit suggereren in plaats van glanzend wit, en omdat witheid in middeleeuwse Scandinavische teksten wordt geassocieerd met schoonheid, heeft Alaric Hall gesuggereerd dat elfen mogelijk 'de blanken' werden genoemd omdat witheid werd geassocieerd met (in het bijzonder vrouwelijk) schoonheid. Sommige geleerden hebben betoogd dat de namen Albion en Alpen ook verwant kunnen zijn.
Volgens een totaal andere etymologische verklaring zou "elf" verwant zijn aan "Ribhus",een woord voor semi-goddelijke handwerkslieden in de Indiase mythologie. Deze verklaring werd in 1855 voorgesteld door de Duitse taalkundige Kuhn. In dit geval zou "ɑlβi-z" de betekenis "bekwaam, inventief, slim" hebben, en verwant zijn met het Latijnse "labor" (arbeid in de zin van" creatief werk "). Hoewel vaak genoemd, wordt deze etymologie niet algemeen aanvaard.
In eigennamen.
In de middeleeuwse Germaanse talen was "elf" een van de zelfstandige naamwoorden die in persoonsnamen werden gebruikt, bijna altijd als eerste element. Deze namen zijn mogelijk beïnvloed door Keltische namen die beginnen met Albio, zoals Albiorix.
Persoonsnamen vormen het enige bewijs voor elf in het Gotisch, dat het woord "albs" (meervoud "albeis") moet hebben gehad. De bekendste naam van deze soort is Alboin. Oud-Engelse namen omvatten de verwanten van Alboin: Ælfwine (letterlijk "elf-vriend", m.), Ælfric ("elf-krachtig", m.), Ælfweard ("elf-voogd", m.), En Ælfwaru ("elf-zorg", f.). Een wijdverspreide overlevende hiervan in het moderne Engels is Alfred (Old English Ælfrēd, "elf-advies"). Ook overleeft zijn de Engelse achternaam Elgar (Ælfgar, "elf-speer") en de naam van St. Alphege (Ælfhēah, "elf-lang"). Duitse voorbeelden zijn Alberich, Alphart en Alphere (vader van Walter van Aquitaine) en een IJslandse voorbeeld is Álfhildur. Deze namen suggereren dat elfen positief werden beschouwd in de vroege Germaanse cultuur. Van de vele woorden voor bovennatuurlijke wezens in Germaanse talen, zijn de enige die regelmatig in persoonsnamen worden gebruikt elf en woorden die heidense goden aanduiden, wat suggereert dat elfen als vergelijkbaar met goden werden beschouwd.
In het latere Oudijslands werden alfr ("elf") en de persoonlijke naam die in het gemeenschappelijk Germaans Aþa(l)wulfaz was geweest, beide toevallig álfr~Álfr.
Olivier is een verbastering van een Germaanse naam, die zou bestaan uit de woorden alf (elf) en heer (leger).
Elfen komen voor in sommige plaatsnamen, hoewel het moeilijk is om er zeker van te zijn hoeveel andere woorden, inclusief persoonlijke namen, op elf kunnen lijken. Het duidelijkste Engelse voorbeeld is Elveden ("elfenheuvel", Suffolk); andere voorbeelden kunnen zijn Eldon Hill ("Elevenheuvel", Derbyshire); en Alden Valley ("elfen vallei", Lancashire). Deze lijken elfen redelijk consistent te associëren met heuvels en valleien.
De Cnoc Freiceadain Long Cairns worden ook wel "Na Tri Shean" genoemd, omdat er drie verhogingen te zien zijn. Deze benaming verwijst ook naar elfen, de vertaling luidt "de drie feeën/elfenheuvels".
In middeleeuwse teksten en post-middeleeuwse volksgeloof.
Middeleeuws Engelstalige bronnen.
Als oorzaken van ziekten.
De oudste bewaard gebleven manuscripten waarin elfen in een Germaanse taal worden genoemd, zijn afkomstig uit het Angelsaksische Engeland. Middeleeuws Engels bewijsmateriaal heeft daarom vrij uitgebreid onderzoek en debat ondergaan. In het Oudengels worden elfen het vaakst genoemd in medische teksten die getuigen van het geloof dat elfen mensen en vee met ziekten zouden kunnen treffen: blijkbaar meestal scherpe, inwendige pijnen en psychische stoornissen. De bekendste van de medische teksten is de metrische charme "Wið færstice" ("tegen een stekende pijn"), uit de tiende-eeuwse compilatie Lacnunga, maar de meeste getuigenissen staan in het tiende-eeuwse Bald's Leechbook. Deze traditie zet zich ook in latere Engelstalige tradities voort: elfen blijven verschijnen in Middelengelse medische teksten.
Het geloof in elfen die ziekten veroorzaakten, bleef prominent aanwezig in het vroegmoderne Schotland, waar elfen werden gezien als bovennatuurlijke machtige mensen die onzichtbaar naast gewone plattelandsbewoners leefden. Zo werden elfen vaak genoemd in de vroegmoderne Schotse hekserijprocessen: veel getuigen in de processen geloofden dat ze genezende krachten hadden gekregen of dat ze wisten van mensen of dieren die door elfen ziek waren gemaakt. In al deze bronnen worden elfen soms geassocieerd met het succubusachtige bovennatuurlijke wezen dat de merrie wordt genoemd.
Hoewel men dacht dat ze ziektes veroorzaakten met magische wapens, worden elfen duidelijker geassocieerd in het Oudengels met een soort magie die wordt aangeduid door de Oudengels "sīden" en "sīdsa", een verwant aan de Oudnoors seiðr, en ook parallel in de Oud-Ierse "Serglige Con Culainn" (het ziekbed van Cú Chulainn). Tegen de veertiende eeuw werden ze ook geassocieerd met de mysterieuze praktijk van alchemie
"Elf-shot".
In een of twee oud-Engelse medische teksten kan worden gedacht dat elfen ziekten veroorzaken met projectielen. In de twintigste eeuw bestempelden geleerden de ziektes die elfen veroorzaakten vaak als 'elfschot', maar werk vanaf de jaren negentig toonde aan dat het middeleeuwse bewijs voor het feit dat elfen op deze manier ziektes veroorzaken, gering is; discussie over de betekenis ervan is aan de gang.
Het zelfstandig naamwoord "elf-shot" komt eigenlijk voor het eerst voor in een Schots gedicht, "Rowlis Cursing", van rond 1500, waar "elf-shot" wordt vermeld tussen een reeks vervloekingen die op sommige kippendieven kunnen worden gepleegd. De term heeft mogelijk niet altijd een echt projectiel aangeduid: shot (schot) kan zowel "een scherpe pijn" als "projectiel" betekenen. Maar in het vroegmoderne Schotland worden elf-shot en andere termen zoals elf-pijlpunt soms gebruikt voor neolithische pijlpunten, blijkbaar gedacht te zijn gemaakt door elfen. In een paar hekserijprocessen getuigen mensen dat deze pijlpunten werden gebruikt bij genezingsrituelen, en beweerden ze af en toe dat heksen (en misschien elfen) ze gebruikten om mensen en vee te verwonden. Vergelijk met het volgende fragment uit een ode uit 1749–1750, uit de "Popular Superstitions" van de Engelse dichter William Collins:
"There every herd, by sad experience, knows /"
"How, winged with fate, their elf-shot arrows fly, /"
"When the sick ewe her summer food forgoes, /"
"Or, stretched on earth, the heart-smit heifers lie"
Grootte, uiterlijk en seksualiteit.
Vanwege de associatie van elfen met ziekte, dachten de meeste geleerden in de twintigste eeuw dat elfen in de Angelsaksische traditie kleine, onzichtbare, demonische wezens waren, die ziekten veroorzaakten met pijlen. Deze opvatting werd versterkt door het idee dat in het Eadwine Psalter "elf-shot" wordt uitgebeeld in een afbeelding die in dit verband bekend werd. Dit wordt nu echter als een misverstand beschouwd: het beeld blijkt een conventionele illustratie te zijn van Gods pijlen en van christelijke demonen. Recenter onderzoek wijst er juist op dat Angelsaksische elfen, zoals elfen in Scandinavië of de Ierse Aos Sí, als mensen werden beschouwd.
Net als woorden voor goden en mensen, wordt het woord elf gebruikt in persoonsnamen waar woorden voor monsters en demonen niet gebruikt worden. Net zoals "álfar" wordt geassocieerd met Æsir in het Oudnoors, zo associeert de Oud-Engelse "Wið færstice" elfen met "ēse"; wat dit woord ook betekende met de tiende eeuw, etymologisch duidde het op heidense goden. In het Oudengels is het meervoud "ylfe" (zoals in Beowulf) grammaticaal een etnoniem (een woord voor een etnische groep), wat suggereert dat elfen als mensen werden gezien. Naast het verschijnen in medische teksten, het Oud-Engelse woord "ælf" en zijn vrouwelijke afgeleide "ælbinne" werden in glossen gebruikt om Latijnse woorden voor nimfen te vertalen. Dit past goed bij het woord "ælfscȳne", wat "elf-mooi" betekende en wordt getuigd van een beschrijving van de verleidelijk mooie bijbelse heldinnen Sarah en Judith.
Evenzo verschijnen elfen duidelijk als menselijke wezens in Middelengels en vroegmodern Schots bewijs, hoewel ze daar nog steeds de oorzaken van schade en gevaar blijken te zijn. Ze werden geassocieerd met middeleeuwse ridderromantradities van feeën en in het bijzonder met het idee van een feeënkoningin. De neiging van elfen om mensen te verleiden of te verkrachten wordt steeds prominenter in het bronnenmateriaal. Rond de vijftiende eeuw begint er bewijs op te duiken voor de overtuiging dat elfen menselijke baby's zouden kunnen stelen en ze door wisselaars zouden kunnen vervangen.
Afname van het gebruik van het woord elf.
Tegen het einde van de middeleeuwen werd elf steeds meer verdrongen door het Franse leenwoord fee. Een voorbeeld is het satirische verhaal van Geoffrey Chaucer, Sir Thopas, waarin het titelpersonage op zoek gaat naar de "elfenkoningin", die in "countree of the Faerie" (het "graafschap van de fee") woont.
Oudnoors teksten.
Mythologische teksten.
Bewijs voor het geloof van elfen in middeleeuws Scandinavië buiten IJsland is erg schaars, maar het IJslandse bewijs is uniek rijk. Lange tijd werden opvattingen over elfen in de Oudnoorse mythologie bepaald door Snorri Sturlusons Proza Edda, die spreekt over svartálfar, dökkálfar en ljósálfar ("zwarte elfen", "donkere elfen" en "lichtelfen"). Deze woorden worden echter alleen in de Proza Edda en daarop gebaseerde teksten gestaafd, en men is het er nu over eens dat ze de tradities van dwergen, demonen en engelen weerspiegelen, wat gedeeltelijk de 'heidendom' van Snorri van een christelijke kosmologie aantoont, geleerd uit de Elucidarius.
Geleerden van de Oudnoorse mythologie richten zich nu op verwijzingen naar elfen in Oudnoorse poëzie, met name de Oudere Edda. Het enige personage dat expliciet wordt geïdentificeerd als een elf in de klassieke Eddaïsche poëzie, is Völundr, de hoofdpersoon van Völundarkviða. Elfen worden echter vaak genoemd in de allitererende uitdrukking Æsir ok Álfar ('Æsir en elfen') en zijn varianten. Dit was duidelijk een gevestigde poëtische formule, die duidt op een sterke traditie van het associëren van elfen met de groep goden die bekend staat als de Æsir, of zelfs suggereert dat de elfen en Æsir één en dezelfde waren. De koppeling loopt parallel in het Oud-Engelse gedicht Wið færstice en in het Germaanse persoonsnaamsysteem; bovendien wordt in het Skaldische vers het woord elf op dezelfde manier gebruikt als woorden voor goden. Sigvatr Þórðarsons skaldische reisverslag Austrfaravísur, gecomponeerd rond 1020, maakt melding van een álfablót ('elfjesoffer') in Edskogen in wat nu het zuiden van Zweden is. Er lijkt geen duidelijk onderscheid te zijn geweest tussen mensen en goden; net als de Asen werden de elfen dus vermoedelijk als mensachtig beschouwd en bestonden ze in tegenstelling tot de reuzen. Veel commentatoren hebben ook (of in plaats daarvan) gepleit voor conceptuele overlap tussen elfen en dwergen in de Oudnoorse mythologie, die mogelijk past bij trends in het middeleeuwse Duitse bewijsmateriaal.
Er zijn aanwijzingen dat de god Freyr in verband werd gebracht met elfen. In het bijzonder wordt Álfheimr (letterlijk "elfwereld") genoemd als gegeven aan Freyr in Grímnismál. Snorri Sturluson identificeerde Freyr als een van de Vanir. De term Vanir is echter zeldzaam in Eddaïsche verzen, zeer zeldzaam in Skaldische verzen, en er wordt over het algemeen niet aangenomen dat deze in andere Germaanse talen voorkomt. Gezien de band tussen Freyr en de elfen, werd er daarom lang vermoed dat álfar en Vanir min of meer verschillende woorden zijn voor dezelfde groep wezens. Dit wordt echter niet overal aanvaard.
Een kenning (poëtische metafoor) voor de zon, álfröðull (letterlijk "elfenschijf"), heeft een onzekere betekenis, maar suggereert voor sommigen een nauwe band tussen elfen en de zon.
Hoewel de relevante woorden een enigszins onzekere betekenis hebben, lijkt het vrij duidelijk dat Völundr wordt beschreven als een van de elfen in Völundarkviða. Omdat zijn meest prominente daad in het gedicht het verkrachten van Böðvildr is, associeert het gedicht elfen met een seksuele bedreiging voor meisjes. Hetzelfde idee is aanwezig in twee postklassieke Eddaïsche gedichten, die ook worden beïnvloed door ridderromans of Bretonse lais, Kötludraumur en Gullkársljóð. Het idee komt ook voor in latere tradities in Scandinavië en daarbuiten, dus het kan een vroege bevestiging zijn van een prominente traditie. Elfen komen ook voor in een paar spreuken, waaronder de Bergen-rune-charme uit de Bryggen-inscripties.
Andere bronnen.
Het uiterlijk van elfen in sagen wordt nauw bepaald door het genre. De sagen van IJslander, bisschopsaga's en hedendaagse sagen, waarvan de weergave van het bovennatuurlijke over het algemeen ingetogen is, noemen álfar zelden en dan alleen terloops. Maar hoewel beperkt, leveren deze teksten enkele van de beste bewijzen voor de aanwezigheid van elfen in het alledaagse geloof in middeleeuws Scandinavië. Ze bevatten een vluchtige vermelding van elfen die in 1168 aan het rijden waren (in de Sturlunga-saga); vermelding van een álfablót ("elfenoffer") in Kormáks saga; en het bestaan van het eufemisme "ganga álfrek" ('ga de elfen wegjagen') voor "naar het toilet gaan" in de Eyrbyggja saga.
De sagen van de koningen bevatten een nogal elliptisch maar uitgebreid bestudeerd verslag van een vroege Zweedse koning die na zijn dood werd aanbeden en Olaf Gudrodsson('Ólafr de elf van Geirstaðir', 'Olaf de Geirstad-elf') werd genoemd, en een demonische elf aan het begin van Norna-Gests þáttr.
De legendarische sagen hebben de neiging zich te concentreren op elfen als legendarische voorouders of op de seksuele relaties van helden met elfvrouwen. De vermelding van het land Álfheimr wordt gevonden in Heimskringla, terwijl "Þorsteins saga Víkingssonar" een lijn van lokale koningen vertelt die over Álfheim regeerden, van wie werd gezegd dat ze, omdat ze elfenbloed hadden, mooier waren dan de meeste mannen. Volgens Hrólfs saga Kraka, Rolf Krakes halfzus Skuld was halfelf kind van koning Helgi en een elf-vrouw (álfkona). Skuld was bedreven in hekserij (seiðr). Verslagen van Skuld in eerdere bronnen bevatten dit materiaal echter niet. De Þiðreks-saga-versie van de Nibelungen (Niflungar) beschrijft Högni als de zoon van een menselijke koningin en een elf, maar een dergelijke afstamming wordt niet vermeld in de Eddas, Völsunga-saga of de Nibelungenlied. De relatief weinige vermeldingen van elfen in de ridderlijke sagen hebben de neiging zelfs grillig te zijn.
Zowel in continentaal Scandinavië als in IJsland wordt in medische teksten een verstrooiing van elfen genoemd, soms in het Latijn en soms in de vorm van amuletten, waarbij elfen worden gezien als een mogelijke oorzaak van ziekte. De meesten van hen hebben Nederduitse connecties.
Middeleeuwse en vroegmoderne Duitse teksten.
Het Oudhoogduitse woord "alp" komt slechts in een klein aantal glossen voor. Het wordt door de "Althochdeutsches Wörterbuch" gedefinieerd als een "natuurgod of natuurdemon, gelijkgesteld aan de faun van de klassieke mythologie en beschouwd als griezelige, woeste wezens. Als de merrie rommelt hij met vrouwen". Dienovereenkomstig betekent het Duitse woord "Alpdruck" (letterlijk " elfonderdrukking ") "nachtmerrie". Er is ook bewijs dat elfen in verband worden gebracht met ziekte, met name epilepsie.
In dezelfde geest worden elfen in het Middelhoogduits meestal geassocieerd met het bedriegen of verbijsteren van mensen in een zin die zo vaak voorkomt dat het spreekwoordelijk lijkt: die elben / der alp trieget mich ("de elfen / elf zijn / bedriegen me"). Hetzelfde patroon geldt in het vroegmoderne Duits. Dit bedrog laat soms de verleidelijke kant zien die duidelijk is in Engels en Scandinavisch materiaal: het beroemdst is dat de vroege dertiende-eeuwse Heinrich von Morungen 's vijfde minnesang begint met "Von den elben wirt entsehen vil manic man / Sô bin ich von grôzer liebe entsên" ("Menige man wordt betoverd door elfen / dus ook ik ben betoverd door grote liefde"). Elbe werd in deze periode ook gebruikt om woorden voor nimfen te vertalen.
In latere middeleeuwse gebeden verschijnen elfen als een bedreigende, zelfs demonische kracht. Zo zijn er gebeden die een beroep doen op Gods hulp tegen nachtelijke aanvallen van Alpe. Dienovereenkomstig worden in de vroegmoderne tijd in Noord-Duitsland elfen beschreven die de kwade bevelen van heksen uitvoeren; Maarten Luther geloofde dat zijn moeder op deze manier leed.
Net als in het Oudnoors zijn er echter maar weinig karakters geïdentificeerd als elfen. Het lijkt aannemelijk dat in de Duitssprekende wereld elfen voor een groot deel werden samengevoegd met dwergen (Middelhoogduits: "getwerc"). Zo wordt van sommige dwergen die in Duitse heroïsche poëzie voorkomen, gedacht dat ze betrekking hebben op elfen. In het bijzonder waren negentiende-eeuwse geleerden geneigd te denken dat de dwerg Alberich, wiens naam etymologisch "elfenmacht" betekent, beïnvloed was door vroege tradities van elfen.
Post-middeleeuwse folklore.
Groot-Brittannië.
Rond de late middeleeuwen begon het woord elf in het Engels te worden gebruikt als een term die losjes synoniem was met het Franse leenwoord fee; in de elitekunst en -literatuur werd het in ieder geval ook geassocieerd met kleine bovennatuurlijke wezens zoals Puck, hobgoblins, Robin Goodfellow, de Engelse en Schotse brownie en de Northumbriaanse Engelse hob.
In Schotland en delen van Noord-Engeland nabij de Schotse grens bleef het geloof in elfen echter prominent aanwezig tot in de negentiende eeuw. James VI van Schotland en Robert Kirk bespraken de elfen serieus; geloofsovertuigingen van elfen zijn prominent aanwezig in de Schotse hekserijprocessen, in het bijzonder het proces tegen Issobel Gowdie; en verwante verhalen verschijnen ook in volksverhalen. Er is een aanzienlijk corpus van ballades die verhalen vertellen over elfen, zoals Thomas de Rhymer, waar een man een vrouwelijke elf ontmoet; "Tam Lin", "The Elfin Knight", en "Lady Isabel and the Elf-Knight", waarin een elf-ridder een vrouw verkracht, verleidt of ontvoert. In "The Queen of Elfland's Nourice" wordt een vrouw ontvoerd als een voedster voor de baby van de elfkoningin, maar beloofd werd dat ze naar huis mag terugkeren zodra het kind is gespeend.
Scandinavia.
Terminologie.
In de Scandinavische folklore wordt een divers scala aan mensachtige bovennatuurlijke wezens aangetroffen die als elfen kunnen worden beschouwd en die gedeeltelijk hun oorsprong kunnen hebben in middeleeuwse Scandinavische overtuigingen. De kenmerken en namen van deze wezens zijn echter sterk gevarieerd in tijd en ruimte, en ze kunnen niet netjes worden gecategoriseerd. Deze wezens zijn soms bekend door woorden die rechtstreeks afstammen van het Oudnoors "álfr". In de moderne talen werden traditionele termen die verband houden met "álfr" echter meestal vervangen door andere termen. De zaken worden verder gecompliceerd door het feit dat geleerden, wanneer ze verwijzen naar de elfen uit de Oudnoorse mythologie, nieuwe vormen hebben aangenomen die rechtstreeks zijn gebaseerd op het Oudnoorse woord álfr. De volgende tabel geeft een overzicht van de situatie in de belangrijkste moderne standaardtalen van Scandinavië.
Uiterlijk en gedrag.
De elfen uit de Noorse mythologie hebben in de folklore voornamelijk als vrouwtjes overleefd, die in aarden heuvels en stenen heuvels leefden. De Zweedse "älvor" waren verbluffend mooie meisjes die in het bos woonden met een elfenkoning.
De elfen waren te zien als ze dansten over weilanden, vooral 's nachts en op mistige ochtenden. Ze verlieten een cirkel waar ze hadden gedanst, die "älvdanser" (elfdansen) of "älvringar" (elfcirkels) werden genoemd, en men dacht dat het plassen in een cirkel venerische ziekten veroorzaakte. Typisch waren het cirkels die uit een ring van kleine paddenstoelen bestonden, maar er was ook een ander soort elfcirkel. In de woorden van de plaatselijke historicus Anne Marie Hellström:
Elfen waren niet exclusief jong en mooi. In het Zweedse volksverhaal "Little Rosa en Long Leda" arriveert uiteindelijk een elfachtige vrouw ("älvakvinna") die de heldin, Little Rose, redt, op voorwaarde dat het vee van de koning niet langer op haar heuvel graast. Ze wordt omschreven als een mooie oude vrouw en aan haar aspect zagen de mensen dat ze behoorde tot de onderaardse bevolking.
In ballades.
Elfen nemen een prominente plaats in in een aantal nauw verwante ballades die hun oorsprong in de middeleeuwen moeten hebben, maar waarvan het eerst in de vroegmoderne tijd wordt aangetoond. Veel van deze ballades worden voor het eerst genoemd in "Karen Brahes Folio", een Deens manuscript uit de jaren 1570, maar ze circuleerden op grote schaal in Scandinavië en het noorden van Groot-Brittannië. Omdat ze uit het hoofd geleerd waren, noemen ze soms elfen, ook al was die term in het dagelijks gebruik archaïsch geworden. Ze hebben daarom een belangrijke rol gespeeld bij het overbrengen van traditionele ideeën over elfen in postmiddeleeuwse culturen. Sommige van de vroegmoderne ballades zijn inderdaad nog steeds vrij algemeen bekend, of het nu gaat om syllabi op school of door moderne volksmuziek. Ze geven mensen daarom een ongebruikelijke mate van toegang tot ideeën van elfen uit de oudere traditionele cultuur.
De ballades worden gekenmerkt door seksuele ontmoetingen tussen gewone mensen en menselijke wezens die in ten minste enkele varianten elfen worden genoemd (dezelfde karakters verschijnen ook als meermannen, dwergen en andere soorten bovennatuurlijke wezens). De elfen vormen een bedreiging voor de alledaagse gemeenschap door te proberen mensen naar de elfenwereld te lokken. Het meest populaire voorbeeld is "Elveskud" en zijn vele varianten (parallel in het Engels als "Clerk Colvill"), waar een vrouw uit de elfenwereld een jonge ridder probeert te verleiden om met haar mee te dansen, of gewoon om tussen de elfen te leven; in sommige versies weigert hij en in sommige accepteert hij, maar in beide gevallen sterft hij op tragische wijze. Net als bij Elveskud is de gewone persoon soms een man en de elf een vrouw, zoals ook in "Elvehøj" (vrijwel hetzelfde verhaal als Elveskud, maar met een happy end), "Herr Magnus og Bjærgtrolden", "Herr Tønne af Alsø", "Herr Bøsmer i elvehjem", of de Noord-Britse "Thomas de Rhymer". Soms is de gewone persoon een vrouw en is de elf een man, zoals in de Noord-Britse "Tam Lin", "The Elfin Knight", en "Lady Isabel and the Elf-Knight", waarin de elf-ridder Isabel wegdraagt om haar te vermoorden, of de Scandinavische "Harpans kraft". In "The Queen of Elfland's Nourice" wordt een vrouw ontvoerd als voedster aan de baby van de elfkoningin, maar deze beloofde dat ze naar huis mag terugkeren zodra het kind is gespeend.
Als oorzaken van ziekte.
In volksverhalen spelen Scandinavische elfen vaak de rol van ziektegeest. Het meest voorkomende, maar ook meest onschadelijke geval was verschillende irriterende huiduitslag, die "älvablåst" (elfenpuf) werden genoemd en die kon worden genezen door een krachtige tegenslag (een handig paar balgen was het meest bruikbaar voor dit doel).
Skålgropar, een bepaald soort rotstekening (napjessteen) gevonden in Scandinavië, stond vroeger bekend als "älvkvarnar" (elfenmolens), omdat men geloofde dat elfen ze hadden gebruikt. Je zou de elfen kunnen sussen door ze een traktatie (bij voorkeur boter) aan te bieden die in een elfenmolen wordt geplaatst.
Om zichzelf en hun vee te beschermen tegen kwaadaardige elfen, konden Scandinaviërs een zogenaamd Elfkruis (Alfkors, Älvkors of Ellakors) gebruiken, dat in gebouwen of andere objecten was uitgehouwen. Het bestond in twee vormen, een was een pentagram en het werd in het begin van de 20e eeuw in Zweden nog vaak gebruikt als beschildering of uitgehouwen op deuren, muren en huishoudelijk gerei om het te beschermen tegen elfen. De tweede vorm was een gewoon kruis dat op een ronde of langwerpige zilveren plaat was uitgehouwen. Dit tweede soort elfenkruis werd als hanger aan een ketting gedragen en om voldoende magie te hebben moest het gedurende drie avonden met zilver worden gesmeed, uit negen verschillende bronnen van geërfd zilver. Op sommige plaatsen moest het ook drie opeenvolgende zondagen op het altaar van een kerk staan.
Modern voortzettingen.
In IJsland is uiting van geloof in het huldufólk ("verborgen mensen"), elfen die in rotsformaties wonen, nog relatief algemeen. Zelfs als IJslanders hun geloof niet expliciet uiten, zijn ze vaak terughoudend om hun ongeloof te uiten. Een studie uit 2006 en 2007 door de Faculteit der Sociale Wetenschappen van de Universiteit van IJsland onthulde dat velen het bestaan van elfen en geesten niet zouden uitsluiten, een resultaat vergelijkbaar met een onderzoek uit 1974 door Erlendur Haraldsson. De hoofdonderzoeker van de studie uit 2006-2007, Terry Gunnell, verklaarde: "IJslanders lijken veel meer open te staan voor verschijnselen als dromen over de toekomst, voorgevoelens, geesten en elfen dan andere landen". Of een aanzienlijk aantal IJslanders nu wel of niet in elfen gelooft, elfen zijn zeker prominent aanwezig in nationale discoursen. Ze komen het vaakst voor in mondelinge verhalen en nieuwsberichten waarin ze de aanleg van huizen en wegen verstoren. Bij de analyse van Valdimar Tr. Hafstein, "tonen verhalen over de opstanden van elfen bovennatuurlijke sancties tegen ontwikkeling en tegen verstedelijking; dat wil zeggen, de bovennatuurlijke wezens beschermen en handhaven pastorale waarden en traditionele plattelandscultuur. De elfen weerstaan, met min of meer succes, de aanvallen en vorderingen van moderne technologie, voelbaar in de bulldozer." Elfen zijn ook prominent aanwezig, in vergelijkbare rollen, in de hedendaagse IJslandse literatuur.
Volksverhalen die in de negentiende eeuw over elfen werden verteld, worden nog steeds verteld in het moderne Denemarken en Zweden, maar bevatten nu etnische minderheden in plaats van elfen in een in wezen racistisch discours. Op een etnisch redelijk homogeen middeleeuws platteland vormden bovennatuurlijke wezens de "ander" waardoor gewone mensen hun identiteit creëerden; in kosmopolitische industriële contexten worden etnische minderheden of immigranten gebruikt bij het vertellen van verhalen met een vergelijkbaar effect.
Post-middeleeuwse elitecultuur.
Vroegmoderne elitecultuur.
Het vroegmoderne Europa zag voor het eerst de opkomst van een onderscheidende elitecultuur: terwijl de reformatie nieuw scepticisme en verzet tegen traditionele overtuigingen aanmoedigde, moedigde de daaropvolgende romantiek de fetisjisering van dergelijke overtuigingen door intellectuele elites aan. De effecten hiervan op het schrijven over elfen zijn het duidelijkst in Engeland en Duitsland, waarbij de ontwikkelingen in elk land het andere beïnvloeden. In Scandinavië was de romantische beweging ook prominent aanwezig, en literair schrijven was de belangrijkste context voor het voortdurende gebruik van het woord elf, behalve in gefossiliseerde woorden voor ziekten. Mondelinge tradities over wezens als elfen bleven echter tot in het begin van de twintigste eeuw prominent aanwezig in Scandinavië.
Elfen betraden de vroegmoderne elitecultuur het duidelijkst in de literatuur van het Elizabethaanse Engeland. Hier gebruikte Edmund Spensers "The Faerie Queene" (1590–) fee en elf als menselijke wezens, maar ze zijn complexe, denkbeeldige en allegorische figuren. Spenser presenteerde ook zijn eigen uitleg van de oorsprong van de "Elfe" en "Elfin kynd", bewerend dat ze waren gemaakt door Prometheus. Evenzo heeft William Shakespeare in een toespraak in Romeo en Julia (1592) aangegeven dat een "elf-lock" (verward haar) veroorzaakt wordt door koningin Mab, die wordt aangeduid als "de vroedvrouw van de feeën". Ondertussen promootte "A Midsummer Night's Dream" het idee dat elfen klein en etherisch waren. De invloed van Shakespeare en Michael Drayton maakte het gebruik van elf en fee voor zeer kleine wezens tot de norm en had een blijvend effect dat te zien was in sprookjes over elfen, verzameld in de moderne periode.
De Romantische beweging.
Vroegmoderne Engelse opvattingen over elfen werden invloedrijk in het achttiende-eeuwse Duitsland. De moderne Duitse "Elf" (m) en "Elfe" (f) werd geïntroduceerd als een leenwoord uit het Engels in de jaren 1740 en was prominent aanwezig in Christoph Martin Wieland vertaling van "A Midsummer Night's Dream" uit 1764.
Toen de Duitse romantiek op gang kwam en schrijvers op zoek gingen naar authentieke folklore, verwierp Jacob Grimm "Elf" als een recent anglicisme en promootte hij het hergebruik van de oude vorm "Elb" (meervoud "Elbe" of "Elben"). In dezelfde geest vertaalde Johann Gottfried Herder de Deense ballade "Elveskud" in zijn verzameling volksliederen uit 1778, "Stimmen der Völker in Liedern", als ‘Erlkönigs Tochter’ (‘De dochter van de Elzenkoning’; Herder introduceerde de term Erlkönig in het Duits door een verkeerde germanisering van het Deense woord voor elf. Dit inspireerde op zijn beurt Goethes gedicht "Der Erlkönig". Goethes gedicht ging toen een eigen leven leiden en inspireerde het romantische concept van de Erlkoning, dat vanaf de negentiende eeuw invloed had op literaire afbeeldingen van elfen.
Ook in Scandinavië werden in de negentiende eeuw tradities van elfen aangepast om kleine feeën met insectenvleugels op te nemen. Deze worden vaak "elfen" genoemd ("älvor" in het moderne Zweeds, "alfer" in het Deens, "álfar" in het IJslands), hoewel de meer formele vertaling in het Deens "feer" is. De "alf" die in het sprookje "De rozenelf" van de Deense auteur Hans Christian Andersen wordt gevonden, is dus zo klein dat hij een rozenbloesem als huis kan hebben, en "vleugels die van zijn schouders tot aan zijn voeten reikten". Toch schreef Andersen ook over "elvere" in "Elfenheuvel". De elfen in dit verhaal lijken meer op die van de traditionele Deense folklore, waar het mooie vrouwen waren, die in heuvels en keien woonden en in staat waren een man dood te dansen. Net als de huldra in Noorwegen en Zweden, zijn ze van achteren gezien hol.
Engelse en Duitse literaire tradities hadden beide invloed op het Brits Victoriaanse beeld van elfen, dat in illustraties verscheen als kleine mannen en vrouwen met puntige oren en kousmutsen. Een voorbeeld is het sprookje "Princess Nobody" (1884) van Andrew Lang, geïllustreerd door Richard Doyle, waar feeën kleine mensen zijn met vlindervleugels, terwijl elfen kleine mensen zijn met rode kousenmutsen.
Deze opvattingen bleven prominent in de kinderliteratuur van de twintigste eeuw, bijvoorbeeld Enid Blytons "The Faraway Tree" serie, en werden beïnvloed door Duitse romantische literatuur. Dienovereenkomstig in het sprookje van de gebroeders Grimm "Die Wichtelmänner" (letterlijk, "de kleine mannen"), de hoofdrolspelers in de titel zijn twee kleine naakte mannen die een schoenmaker helpen bij zijn werk.
Hoewel Wichtelmänner verwant is aan wezens als kobolds, dwergen en brownies, werd het verhaal in 1884 door Margaret Hunt in het Engels vertaald als "The Elves and the Shoemaker". Dit toont aan hoe de betekenis van elf was veranderd en was op zich invloedrijk: het gebruik wordt weerspiegeld, bijvoorbeeld in de huis-elf van J.K. Rowlings "Harry Potter-verhalen".
Op zijn beurt adviseerde J.R.R. Tolkien het gebruik van de oudere Duitse vorm "Elbin" te gebruiken in vertalingen van zijn werken, zoals vastgelegd in zijn "Guide to the Names in The Lord of the Rings" (1967). "Elb" en "Elben" werd bijgevolg geïntroduceerd in de Duitse vertaling van 1972 van "The Lord of the Rings", waarmee deze benaming in het Duits opnieuw populair werd.
In de populaire cultuur.
Kerstelf.
Met industrialisatie en massa-educatie nam de traditionele folklore over elfen af, maar naarmate het fenomeen van de populaire cultuur opkwam, werden elfen opnieuw vormgegeven, grotendeels op basis van romantische literaire voorstellingen en het bijbehorende middeleeuwen.
Terwijl de Amerikaanse kersttradities zich kristalliseerden in de negentiende eeuw, typeerde het gedicht uit 1823 " A Visit from St. Nicholas" (algemeen bekend als "'Twas the Night before Christmas") Sinterklaas zelf als "een echte vrolijke oude elf". Het waren echter zijn kleine helpers, deels geïnspireerd door volksverhalen als "The Elves and the Shoemaker", die bekend werden als "Santa's elves"; de processen waardoor dit tot stand kwam, zijn niet goed begrepen, maar een sleutelfiguur was een kerstgerelateerde publicatie van de Duits-Amerikaanse cartoonist Thomas Nast. Dus in de Verenigde Staten, Canada, het Verenigd Koninkrijk en Ierland omvat de moderne kinderfolklore van de kerstman meestal kleine, behendige, in het groen geklede elfjes met puntige oren, lange neuzen en puntige hoeden, als helpers van de kerstman. Ze maken het speelgoed in een werkplaats op de Noordpool. De rol van elfen als helpers van de Kerstman is nog steeds populair, zoals blijkt uit het succes van de populaire kerstfilm Elf.
In Europa kent men de Lutin, Nisse of Tomte als hulpje tijdens het kerst- of joelfeest. In IJsland kent men de Jólasveinar.
Fantasy en fictie.
Het fantasygenre in de twintigste eeuw groeide uit de negentiende-eeuwse romantiek, waarin negentiende-eeuwse geleerden als Andrew Lang en de gebroeders Grimm sprookjes uit de folklore verzamelden en in sommige gevallen vrij vertaalden.
Een baanbrekend werk van het fantasygenre was De koningsdochter van Elfenland, een roman uit 1924 van Lord Dunsany. De elfen van Midden-aarde speelden een centrale rol in Tolkiens legendarium, met name "The Hobbit" en "The Lord of the Rings"; dit legendarium was enorm invloedrijk op latere fantasieschrijven. Het schrijven van Tolkien had zo'n invloed dat in de jaren zestig en daarna elfen die een elfentaal spraken, vergelijkbaar met die in de romans van Tolkien, niet-menselijke personages werden in high fantasyen in fantasy-rollenspellen. Tolkien lijkt ook de eerste auteur te zijn die het idee heeft geïntroduceerd dat elfen onsterfelijk zijn. Er wordt gezegd dat ze begaafd zijn in magie, mentaal scherp zijn en liefhebbers van natuur, kunst en zang. Het zijn vaak bekwame boogschutters. Een kenmerk van veel fantasie-elfen zijn hun spitse oren.
In werken waarin elfen de hoofdpersonen zijn, zoals "The Silmarillion" of Wendy en Richard Pini's stripserie "Elfquest", vertonen elfen een soortgelijk gedrag als een menselijke cast, die zich grotendeels onderscheidt door hun bovenmenselijke fysieke krachten. Waar de verhalen echter meer op de mens zijn gericht, zoals in "The Lord of the Rings", hebben elfen de neiging om hun rol als machtige, soms bedreigende, buitenstaanders te behouden. Ondanks de overduidelijke fictie van fantasieromans en games, hebben wetenschappers ontdekt dat elfen in deze werken een subtiele rol blijven spelen bij het vormgeven van de echte identiteit van hun publiek. Elfen kunnen bijvoorbeeld functioneren om echte raciale anderen in videogames te coderen, of om gendernormen te beïnvloeden door middel van literatuur.
Volksverhalen, sprookjes, films, strips en fantasieboeken.
Elfen komen vaak voor in volksverhalen, sprookjes, strip-en-fantasieboeken, zoals "Harry Potter", "Artemis Fowl" en "De oorlog van de grote scheuring". In de Meredith Gentry reeks van Laurell K. Hamilton wordt de naam Manánnan mac Lic gebruikt voor de god van de zee, die in het dagelijkse leven bekendstaat als de fey (een soort elf) Barinthus. Barinthus is de Welshe tegenhanger van Manánnan Mac Lir.
Zie ook:
Tolkien.
In de verhalen van J.R.R. Tolkien komen elfen voor als wezens die uiterlijk sterk overeenkomen met de mensen. Duidelijk wordt dat de verschillen tussen elfen en mensen zeer subtiel zijn. Zo hoort Túrin Turambar aan de stem van twee elfenlieden, tot welk ras zij behoren. Verder wordt door Tolkien voor het eerst omschreven dat “the Quendian ears were more pointed and leaf-shaped than Human” of dus dat de oren van de Quenya meer puntig en bladvormig waren dan die van de mensen. Later haalt Tolkien ook aan dat de Hobbitoren “slechts licht puntig en elfachtig” waren, zodat sommigen concluderen dat Tolkiens elfen wel degelijk puntoren moeten gehad hebben, waar anderen niet geloven dat dergelijke conclusies getrokken mogen worden.
De elfen die voorkomen in boeken als "The Lord of the Rings", "The Hobbit" en "The Silmarillion", zijn gevormd met aandacht voor elementen uit de Germaanse, Keltische en Noordse mythologie, zodat sommigen stellen dat Tolkien geprobeerd heeft met zijn elfen een duidelijker beeld van de oorspronkelijke essentie van het woord elf te schetsen.
Elfen uit de latere High fantasy zijn voornamelijk op Tolkiens elfen gebaseerd.
"World of Warcraft".
De elfen in "World of Warcraft" hebben overeenkomsten met de Tolkien-elfen, al zijn ze verdeeld in meerdere groepen met verschillen in uiterlijk: de Night Elves (nachtelfen) en de Blood Elves (bloedelfen). Elfen zijn langer dan mensen, onsterfelijk of ze worden op zijn minst extreem oud, en hun leefgebieden getuigen van gevoel voor bouwkunst. De Night Elves aanbidden de maan, maar de Blood en de High Elves de zon.
"Midkemia".
In de wereld van "Midkemia" (gecreëerd door Raymond Feist) zijn elfen qua uiterlijk net hetzelfde als hierboven beschreven. Het enige verschil is dat deze elfen eerst slaven waren van de machtige drakenheersers. Na de vernietiging van deze laatsten zijn de elfen vrij. Alleen zijn zij verdeeld onder verschillende groepen.
De elfenwereld.
Er bestaan veel uiteenlopende verhalen over eilanden of streken waar elfenrijken zouden liggen. Zo spreken de Ieren van het spookeiland "Hy Breasail" en de oude Britten noemen het eiland Man.
Sommige verhalen zeggen dat Koning Arthur op het eiland Avalon werd gekroond en later daarheen teruggebracht werd toen hij dodelijk gewond werd. Daar zou hij door vier elfenkoninginnen verzorgd zijn en tegenwoordig slapen in het hart van een elfenheuvel tot hij het land weer zal regeren.
De woningen van elfen in IJsland bestaan uit gestapelde stenen. Deze worden door de IJslandse bevolking en bezoekers groter gemaakt of bijgeplaatst. Zij moeten niet verward worden met zogenaamde steenmannetjes. Er wordt verteld dat Eva haar kinderen waste in de rivier. God kwam langs en ze verborg haar kinderen die nog niet gewassen waren. De verborgen kinderen werden elfen. Sinds de kerstening zijn elfen of feeën in verhalen soms de zielen van ongedoopte kinderen, maar in andere verhalen zijn elfen gevallen engelen, die tussen Hemel en Hel leven.
Andere plaatsen zijn Annwfyn, Tír na nÓg, Tire Nam Beo, Tirn Aill, Mag Mor, Mag Mell en Tir Tairngire. Voor het eiland Gresholm ligt "de Groene Weide der Bekoring" onder de zeespiegel.
In Saint Brélade hadden de "les p'tits faîtchieaux" (de kleine mensen) vlak bij de bouwplaats van een nieuw te bouwen kerk een tempel en werden dus door de bouw gestoord. De kleine mensen verplaatste elke nacht de bouwmaterialen op magische wijze naar de kust. Uiteindelijk gaven de mensen het op en werd de kerk aan de kust gebouwd, precies daar waar de elfen het wilden.
Enkele Noord-Duitse volksverhalen brengen het rijmpje Witte zwanen, zwarte zwanen in verband met elfen, nachtmerries of heksen uit het "Engelland", die via het sleutelgat in de huizen zouden komen.
Elfachtige wezens komen voor in de folklore wereldwijd, zoals Piskies en Knockers. De Brythonische mythologie kent de Korrigan. In Scandinavië is dit volk bekend als het Huldervolk, het verborgen volk (zie ook Huldra en witte wieven). Huldermeisjes zijn mooi, maar hebben een lange koeienstaart.
Op de Veluwe wordt een alf (of elf) "Blauwe Gerrit" genoemd.
Oberon is een mythologische elfenkoning.
Megalieten (zoals hunebedden, menhirs en steencirkels) worden in vrijwel heel Europa in de folklore in verband gebracht met de activiteiten van elfen, kabouters, feeën, witte wieven, gloeiigen, spoken, geesten en heksen.
Equivalenten in niet-Germaanse tradities.
Overtuigingen in menselijke bovennatuurlijke wezens zijn wijdverbreid in menselijke culturen, en veel van dergelijke wezens kunnen in vertalingen elfen worden genoemd.
Europa.
Elf-achtige wezens lijken een gemeenschappelijk kenmerk te zijn geweest binnen de Indo-Europese mythologieën. In de Keltisch-sprekende streken van Noordwest-Europa worden de wezens die het meest op elfen lijken over het algemeen aangeduid met de Gaelische term Aos Sí. De equivalente term in het moderne Welsh is "Tylwyth Teg". '
In de Romaans-sprekende wereld zijn wezens die vergelijkbaar zijn met elfen algemeen bekend door woorden die zijn afgeleid van het Latijnse fata ('lot'), dat in het Engels kwam als fee. Dit woord werd gedeeltelijk synoniem met elf in de vroegmoderne tijd. Er zijn echter ook andere namen in overvloed, zoals de Siciliaanse "donas de fuera" ('dames van buiten'), of Franse "bonnes dames" ('goede dames').
In de Oostzeefinse talen is de term die het meest gelijk is aan elf "haltija" (in het Fins) of "haldaja" (Ests). Een equivalent in de Slavisch-sprekende wereld is de "vila" (meervoud "vile") uit de Servo-kroatische (en gedeeltelijk Sloveense) folklore.
Elfen vertonen enkele overeenkomsten met satyr uit de Griekse mythologie, die ook werden beschouwd als onruststokers in het bos.
Keltische mythologie.
In Keltische folklore komen de elfen voor als de Aos Sí (het volk van de grafheuvels). Zij zouden de Tuatha Dé Danann (het volk van de godin Danu) zijn, dat ooit in Ierland leefde, maar door een invasie van de Milesians bijna uitgeroeid werd. Toen zij zich over hadden gegeven, verdeelden de Milesians het land in twee delen. Vanaf die dag zouden de Tuatha Dé Danann onder de grond leven en de Milesians boven de grond. Zo werden de afstammelingen van Danu de Sídhe of Aos Sí. Hun wereld wordt vaak gelijkgesteld aan de Keltische Andere Wereld. Deze wereld kan bereikt worden via grafheuvels, grotten of via de zee, hoewel hen die bewust dat land van eeuwige jeugd en gezondheid zoeken, een ongelukkig lot te wachten staat. De portalen (grafheuvels, elfenheuvels, dolmen of toverterpen) worden in het Iers "sidhe", "síd" of "sprookjesheuvels" genoemd en ze werden ooit vereerd als de verblijfplaats van één enkele god of godin. Veel belangrijke gebeurtenissen uit de Ierse mythologie voltrekken zich op Samhain, als de grenzen tussen deze wereld en het rijk van het bovennatuurlijke volledig wegvalt en de "sidhe" (sprookjesheuvels) waar de mensen uit de Andere Wereld leven open zijn.
In Keltische folklore worden de elfen gezien als de afstammelingen van de godin Danu, die volgens één verhaal over zwarte wolken naar Ierland kwamen, terwijl een ander verhaal vertelt hoe dit volk met schepen naar Ierland kwam, waar zij hun schepen verbrandden om een terugkeer te verhinderen. Deze verbranding zou dan de zwarte wolken veroorzaakt hebben. Na enkele oorlogen onderling kwam echter een ander volk van het Iberisch schiereiland, de Milesians, dat de Tuatha Dé Danann op de knieën dwong. Zij verdeelden vervolgens het land in twee delen, en besloten zelf in de bovenwereld te leven, terwijl het volk van Danu onder de grond moest leven. Zij trokken zich daarom terug in grafheuvels en werden vanaf dan de Sídhe of Aos Sí (volk van de grafheuvels) genoemd. De Kelten zagen dit volk niet zozeer als een volk dat beter was dan zijzelf, maar veeleer als een anders soort mensen, die dan niet onsterfelijk waren, maar wel contact konden leggen met de zielen van de overledenen en de geesten van de natuur. Vooral later werden zij afgebeeld als elfen of stonden zij er toch model voor.
Connla wordt meegenomen naar Moy Mell, de Vlakte van het Genot waar Bóadag koning is, door een meisje van het Heuvelvolk (een elf). Ze varen samen op een curragh ("Noi Glano" of "Loing Glano"; een glanzend, glijdend, kristallen bootje) naar de ondergaande zon.
Guleesh woont naast een heuvelfort in Mayo. Er woont een elfenvolk ("fulparnee", "folpornee", "rap-lay-hoota" en "roolya-boolya") en op een novembernacht komen ze met een wervelwind langs als de maan schijnt. Door toverspreuken verschijnen paarden en kunnen ze door de wolken vliegen. Ze nemen hem mee naar Frankrijk om een Franse prinses te ontvoeren, voor ze (tegen haar wil) wordt uitgehuwelijkt. Guneesh weet de prinses door een list (hij sloeg een kruis) te behouden voor de elfen, maar de elfen ontnemen het spraakvermogen van de prinses. Guleesh vraagt de plaatselijke pastoor of het meisje bij hem kan verblijven. Een jaar later ontmoet Guleesh het elfenvolk opnieuw op dezelfde plek en hoort van hen dat er een kruid is wat de prinses kan genezen. Hij drinkt dit zelf ook, waarna hij in slaap valt. Ook de prinses drinkt er van en valt ook in slaap. Ze krijgt hierdoor haar spraak terug en ze trouwt later met Guleesh.
In County Mayo worden elfen "Siogs" genoemd.
Een vrouw ziet twee oude elfenvrouwen lopen en is bang dat haar tweeling is omgewisseld met kinderen van "het goede volkje". Er ontstaat hierdoor een echtelijke ruzie. Met een list komt ze erachter dat het inderdaad wisselkinderen zijn en ze gooit de tweeling in het meer. Ze krijgt dan haar eigen kinderen terug, nadat het elfenvolk de wisselkinderen uit het water redt. De hut waarin de echtelijke ruzie plaatsvond, is "Twyt y Cymrws" genaamd en staat in Treneglwys (in Powys).
In Paddy O'Kelley en de wezel wordt verteld dat de elfen van Connacht in "Cnoc Matha" wonen. Ze strijden tegen de elfen van Munster op Moytura in Slieve Belgadaun. Finvara en Nuala zijn opperkoning en opperkoningin van de elfen. Bij een gevecht moeten er altijd twee levende mensen worden meegenomen door de elfen.
In Elidore, die leefde in de tijd van Hendrik I van Engeland, wordt een jongen opgevoed tot geestelijke. Ze slaan met een roede, omdat hij niets onthoudt van de lessen. Op een dag loopt de jongen weg en komt bij een grot terecht. Daar wordt hij door elfen meegenomen naar hun rijk. Er is geen zon, geen maan en geen sterren. Elidore moet de zoon van de elfenkoning gezelschap houden. De elfen zweren nooit een eed, maar liegen ook nooit. Ze eten geen vis, vlees of gevogelte. De jongen heeft een geweldige tijd met alleen sport en spel. Op een dag wil hij zijn moeder graag zien en de elfen brengen hem naar buiten. Om en om woont hij dan bij haar en bij de elfen. Als hij over de gouden ballen vertelt die gebruikt worden bij het spel, wil zijn moeder graag zo'n bal. Elidore gaat met een bal naar zijn moeder, maar merkt al snel dat hij wordt achtervolgd. De elfen grijpen de bal, voor zijn moeder deze te pakken krijgt. Elidore kan de geheime gang nooit meer terug vinden en keert terug naar het klooster en wordt monnik. Als hij over zijn belevenissen vertelt, moet hij altijd huilen. Op een dag praat hij met de bisschop en deze ontdekt dat de wezens Grieks spraken. Hierdoor weten we dat de Ieren uit Troje komen en afstamden van Brito, een zoon van de Trojaanse koning Priamus.
De legende van Knockgrafton, een verhaal over het weghalen en aanbrengen van een bochel door elfen in de Ierse mythologie, duidt aan dat de wezens als oorzaak van ziekten kan worden beschouwd. Dit verhaal komt over de hele wereld voor, maar in plaats van elfen zijn het soms andere mythische wezens zoals kabouters, feeën (zoals in het Turkse "Het is woensdag, woehoensdag"), nachtdansers of aardmannetjes (zoals in het Friese "De aardmannetjes").
De Keltisch-Ierse banshees tonen ook overeenkomsten met elfen.
Afrika, Azië en Oceanië.
Sommige wetenschappers trekken parallellen tussen de Arabische traditie van djinn en de elfen van middeleeuwse Germaanse culturen. Sommige vergelijkingen zijn vrij nauwkeurig: de wortel van het woord djinn werd bijvoorbeeld in middeleeuwse Arabische termen gebruikt voor waanzin en bezetenheid op een manier die vergelijkbaar was met het Oud-Engelse woord ylfig, dat was afgeleid van elf en ook aangegeven profetische gemoedstoestanden impliciet geassocieerd met elfachtige bezetenheid.
De Khmer-cultuur in Cambodja omvat de Mrenh kongveal, elf-achtige wezens die worden geassocieerd met het bewaken van dieren.
In de animistische pre koloniale overtuigingen van de Filipijnen kan de wereld worden verdeeld in de materiële wereld en de geestenwereld. Alle objecten, levend of levenloos, hebben een geest die "anito" wordt genoemd. Niet-menselijke anito staan bekend als "diwata", meestal eufemistisch aangeduid als "dili ingon nato" ('die in tegenstelling tot ons'). Ze bewonen natuurlijke kenmerken zoals bergen, bossen, oude bomen, grotten, riffen, enz., en verpersoonlijken ook abstracte concepten en natuurlijke fenomenen. Ze lijken op elfen omdat ze behulpzaam of kwaadaardig kunnen zijn, maar zijn meestal onverschillig tegenover stervelingen. Ze kunnen ondeugend zijn en onbedoeld schade toebrengen aan mensen, maar ze kunnen ook opzettelijk ziekten en tegenslagen veroorzaken als ze niet gerespecteerd of boos worden. Spaanse kolonisten stelden ze gelijk aan elfen en feeën uit de folklore.
Mimi's zijn op elfen gelijkende wezens uit folkloristische verhalen van de Aborigines uit het Noord-Australische gebied Arnhemland.
Orang bunian zijn bovennatuurlijke wezens in de Maleisische, Bruneese en Indonesische folklore, die voor de meeste mensen onzichtbaar zijn, behalve voor mensen met een spiritueel gezichtsvermogen. Hoewel de term vaak wordt vertaald als "elfen", vertaalt het zich letterlijk naar "verborgen mensen" of "fluitende mensen". Hun uiterlijk is bijna identiek aan mensen gekleed in een oude Zuidoost-Aziatische stijl.
In de Māori-cultuur zijn "Patupaiarehe" wezens die lijken op Europese elfen en feeën.
Zuid-Afrikaanse wezens die lijken op elfen zijn de Abatwa.
Amerika.
Op het Amerikaanse continent vertoont 'vrouw in het wit', la Llorona, overeenkomsten met een elf.

</doc>
<doc id="22034" url="https://nl.wikipedia.org/wiki?curid=22034" title="Biermerken">
Biermerken



</doc>
<doc id="22037" url="https://nl.wikipedia.org/wiki?curid=22037" title="Tumor">
Tumor

Tumor is het Latijnse woord voor zwelling (ruimte-innemend proces). 'Tumor' wordt door leken vaak gebruikt als synoniem voor kankergezwel, maar de medische term 'neoplasme' ('nieuw-vorming') is daarvoor correcter. Een tumor kan zowel goedaardig als kwaadaardig zijn; alleen in het laatste geval is sprake van een cancereuze aandoening.
Zwelling op of in het lichaam kan dan ook verschillende oorzaken hebben: toename van vocht (oedeem), ongecontroleerde (lichaamsvijandige) toename van het aantal cellen, of een combinatie van beide. 
Een buil op het hoofd na een val bestaat voornamelijk uit oedeem, misschien gecombineerd met rode bloedcellen door een bloeduitstorting. Bij een ontsteking zoals een steenpuist is er sprake van oedeem, ontstekingscellen en pus. Bij een atheroomcyste is er een holte gevuld met een talgachtig materiaal. Ook een huidwrat is een (goedaardige) tumor. 

</doc>
<doc id="22038" url="https://nl.wikipedia.org/wiki?curid=22038" title="Herpes zoster">
Herpes zoster



</doc>
<doc id="22039" url="https://nl.wikipedia.org/wiki?curid=22039" title="Georges Gilles de la Tourette">
Georges Gilles de la Tourette

Georges Albert Édouard Brutus Gilles de la Tourette (Saint-Gervais-les-Trois-Clochers, 30 oktober 1857 – Prilly, 22 mei 1904) was een Frans neuroloog en psychiater. Naar hem is het door hem als eerste beschreven Syndroom van Gilles de la Tourette genoemd: een neurologische stoornis die gekenmerkt wordt door uitgebreide, matige tot soms ernstige tics.
Studies.
Hij begon al op zijn zestiende aan een studie medicijnen aan de universiteit van Poitiers. In 1881 verhuisde hij naar Parijs om zijn studies af te maken. In 1884 gaat hij als “interne” aan de slag in het Hôpital de la Salpêtrière in Parijs. Daar was hij een leerling van de beroemde Franse neuroloog en psychiater Charcot, evenals Freud die zijn colleges volgde. Hij wordt beschouwd als de vader van de Franse neurologie en was vooral actief in onderzoek op het gebied van epilepsie en hysterie. Gilles de la Tourette deed er veel proeven met hypnose bij hysterische patiënten en werd een verdediger van de standpunten van zijn leermeester. In 1885 studeerde hij af.
Leven en werk.
Gilles de la Tourette werd geboren als oudste van de vier kinderen van een koopman. Hij werd omschreven als zeer intelligent (was steeds de eerste van zijn klas), joviaal en rap van tong. Hij is vurig in zijn spreken, maar tevens ongeduldig, soms grof en luidruchtig tot explosief. Tegenover Charcot was hij onderdanig, maar zijn minderen schoffeerde hij, waardoor hij vooral vijanden maakte bij zijn collega’s.
Tijdens en na zijn studies publiceerde hij veel artikels en boeken. In 1886 publiceerde hij samen met Gabriel Legué het bekende "Sœur Jeanne des Anges", een beschrijving van massahysterie in 1643 in een Ursulinenklooster in Loudun.
In 1887 volgde hij Joseph Babinski op als chef de clinique in La Salpêtrière. Datzelfde jaar huwde hij zijn 10 jaar jongere nicht Marie Detrois. Samen kregen ze twee zonen en twee dochters. Intussen ontwierp Gilles de la Tourette verschillende fysiotherapeutische hulpmiddelen, bijvoorbeeld een trilhelm tegen aangezichtspijn. Hij had niet alleen wetenschappelijke, maar ook sociale en culturele interesses. Onder het pseudoniem “Paracelsus” publiceerde hij onder meer sociale kritieken en toneelrecensies.
1893 was een ongeluksjaar voor Gilles de la Tourette. Hij werd thuis in zijn hoofd geschoten door een ex-patiënte uit La Salpêtrière, die beweerde dat ze ooit door Gilles de la Tourette tegen haar wil gehypnotiseerd was. De verwonding was oppervlakkig en Gilles de la Tourette herstelde geheel. Datzelfde jaar stierf zijn mentor Charcot. Tot slot overleed dat jaar ook Gilles de la Tourettes oudste zoontje van 5 jaar.
In 1894 mocht hij les geven in gerechtelijke geneeskunde.
Zijn laatste grote wapenfeit dateert van 1900. Dat jaar werd hij aangesteld als hoofd van de medische dienst van de Wereldtentoonstelling in Parijs. Nadien werd hij benoemd tot Officier in het Legioen van Eer voor bewezen diensten. Vanaf dan gaat het snel achteruit.
Gevolgen van syfilis.
Gilles de la Tourette had geen aangenaam karakter en daardoor nauwelijks vrienden. Het evolueren van (vermoedelijk) syfilis maakte dit alleen maar erger: hij werd steeds hoogmoediger. Rond de eeuwwisseling begon zijn gedrag ernstige afwijkingen te vertonen. Perioden van neerslachtigheid werden afgewisseld door grootheidswanen. In 1901 werd hij gedwongen zijn ziekenhuiscontract op te zeggen. Op verzoek van zijn vrouw werd Gilles de la Tourette in 1901 opgenomen in de psychiatrische inrichting "Bois-de-Cery" te Prilly (district Lausanne) van Albert Mahaim, waar hij op 28 mei 1901 aankwam. Hij werd ernaartoe gelokt onder het voorwendsel dat hij er een beroemde, anonieme patiënt moest onderzoeken. Daar aangekomen, werd hij zelf opgesloten. In de herfst van 1901 werd hij voor 3 maanden uit zijn medisch ambt ontzet. Deze ontzetting werd telkens met 3 maanden verlengd, tot november 1903: dan werd hij een heel jaar geschorst.
In december 1902 werd hij handelingsonbekwaam verklaard. Zijn burgerrechten werden hem ontnomen. Hij overleed op 46-jarige leeftijd in de kliniek nadat hij door een epileptisch insult in coma was geraakt; het betrof waarschijnlijk de gevolgen van het derde stadium van syfilis. Gilles de la Tourette werd begraven in het familiegraf te Loudun.
De weduwe van Jean-Martin Charcot probeerde nog een pensioen te regelen voor zijn weduwe en kinderen, doch tevergeefs.
Syndroom van Gilles de la Tourette.
Gilles de la Tourette is bekend gebleven door zijn ontdekking van het Syndroom van Gilles de la Tourette. Reeds in 1884 werd hij geboeid door de verschijnselen van “springende Fransen in Maine”, de schokkerige bewegingen en spraakstoornissen bij latah in Maleisië en het verschijnsel miryachit in Siberië. Hij schreef er een artikel over, zocht en vond andere voorbeelden. Hij beschreef de casus van de markiezin van Dampierre, 60 jaar eerder beschreven door Jean Itard. Deze vulde hij aan met twee andere casussen uit de recentere literatuur en zes eigen casussen. Volgens Charcot pasten de symptomen (motorische tics en coprolalie) niet bij hysterie. Het ging volgens hem om een afzonderlijke neurologische aandoening, die hij "la maladie des tics de Gilles de la Tourette" noemde. Charcot kreeg hierop zeer veel negatieve reacties van collega’s, die het toch als een variant van hysterie of de Chorea van Sydenham zagen.

</doc>
<doc id="22040" url="https://nl.wikipedia.org/wiki?curid=22040" title="Syndroom van Gilles de la Tourette">
Syndroom van Gilles de la Tourette

Het syndroom van Gilles de la Tourette (TS) is een verzameling verschijnselen die zich manifesteert als ongecontroleerde spierbewegingen en het maken van geluiden (tics). Het syndroom is vernoemd naar de Franse neuroloog Georges Gilles de la Tourette (1857-1904). Het syndroom is een genetische, erfelijke en neurologische aanlegstoornis die gekenmerkt wordt door motorische en vocale tics. Kinderen kunnen hierdoor 50% kans hebben om de aandoening te erven van een ouder met het tourettesyndroom, maar men moet daarnaast ook aanleg hebben om de aandoening te ontwikkelen en verder kunnen ook omgevingsfactoren een rol spelen. Ook kunnen er niet-erfelijke genetische oorzaken zijn voor de ontwikkeling van het syndroom. 
Mensen die hieraan lijden, voelen sterke prikkels om bepaalde bewegingen te maken of bepaalde geluiden of woorden te uiten. Toch ervaren deze mensen ook dat ze hun tics soms voor korte tijd kunnen onderdrukken (d.w.z. de prikkel die leidt tot een tic kan soms even vrijwillig weerstaan worden, net zoals men jeuk even kan weerstaan alvorens te krabben), maar het onderdrukken van tics leidt nadien tot een toename van tics. Zij ervaren een spanning (bijv. in een spiergroep) die even wordt ontladen door het doen van de tic. De tic beoogt dus de prikkel of spanning die men ervaart te compenseren.
De tics zijn ongewild en worden in de omgang veelal in meerdere of mindere mate als storend ervaren door zowel de persoon zelf als door de omgeving. Wanneer er regelmatig minstens twee motorische tics en één vocale tic (niet noodzakelijk tezelfdertijd) optreden en dit binnen een observatieperiode van minstens één jaar, dan spreekt men van het syndroom van Gilles de la Tourette. Men kan gedurende dit jaar ook ticvrije periodes hebben, die tot drie maanden kunnen duren.
In de volksmond en de media wordt tourettesyndroom vaak als synoniem gebruikt voor coprolalie (een tic of dwanghandeling waarbij men vloekt of schuttingtaal gebruikt), maar uit een populatieonderzoek onder "597 patiënten uit 7 verschillende landen" blijkt schuttingtaal in minder dan 20% voor te komen.
Kenmerken.
De diagnose 'syndroom van Gilles de la Tourette' wordt gesteld als:
De verschijnselen openbaren zich meestal tussen het 4de en 15de levensjaar. De verschijnselen kunnen na de puberteit verminderen, maar niet bij iedereen. De volgende tics kunnen al dan niet in combinatie met elkaar voorkomen:
Dit zijn voorbeelden, maar als motorische tic is bijna alles mogelijk.
Dit zijn ook voorbeelden, maar als vocale tic is ook heel veel mogelijk.
De bewegingstics kunnen elk lichaamsdeel treffen en de geluidstics kunnen variëren van keel schrapen en snuiven tot het ongewild luidkeels roepen van woorden en zinnen. De eerste verschijnselen van het syndroom manifesteren zich meestal rond de leeftijd van zes tot zeven jaar, soms ook later, maar in principe voor het 21e levensjaar. Voordien waren er vaak al diffuse klachten van overbeweeglijkheid en aandachtsstoornissen. Meestal ziet men aanvankelijk enkel motorische tics zoals knipperen met de ogen, grimassen en hoofdschudden. Een of twee jaar later hoort men de eerste geluiden zoals keel schrapen, grom- of snuifgeluiden. Nog later treden vaak dwanggedachten en -handelingen op. Soms manifesteren de symptomen zich in een andere volgorde of allemaal tegelijk.
Er bestaan ook mentale tics. Bij dit soort tics moeten mensen met tourette bepaalde gedachtekringen of andere zaken in gedachten doen als tic. Hierbij kan gedacht worden aan telkens een woord te moeten bedenken bij het zien van een bepaald object, of het constant moeten tellen van de voetstappen.
De tics nemen vaak toe in het begin van de puberteit om af te nemen in de adolescentie. Wanneer iemand echter tics ontwikkelt in of na de puberteit, wordt in de praktijk gezien dat deze mensen vaak de tics blijven behouden in de volwassenheid en deze vaak juist erger worden in de volwassenheid.
Het syndroom van Gilles de la Tourette wordt ten onrechte vaak gebruikt als synoniem voor coprolalie. Deze tic bestaat uit het uiten van schuttingtaal en is wellicht de meest bekende, maar zeker niet de meest voorkomende tic bij mensen die lijden aan het syndroom. Coprolalie is eerder zeldzaam en komt maar bij 5-10% van de patiënten voor. Ook is dit zelden de enige tic die iemand heeft, iemand met coprolalie heeft meestal ook last van motorische en andere vocale tics.
Men kan dezelfde tics behouden of steeds nieuwe krijgen die ook nog eens van dag tot dag kunnen wisselen in intensiteit. Er zijn echter geen twee mensen met het syndroom van Gilles de la Tourette hetzelfde, iedereen heeft zijn persoonlijke tics.
De tics zijn willekeurige bewegingen of geluiden die niets aantonen over het vrijwillige gedrag van de patiënt. Zo kan iemand met tourette bepaalde woorden uiten als tic die die in het dagelijks leven niet zou gebruiken. Sommige tics worden opgepikt uit de omgeving, zoals het vaak zien van een bepaalde beweging of het vaak horen van een object. Andere tics komen volledig uit het niets zonder verklaring. Bepaalde tics kunnen getriggerd worden door de omgeving, waardoor bepaalde uitingen met opzet kunnen lijken waar deze dit niet zijn.
Mensen met het syndroom van Gilles de la Tourette (TS) vangen vaak veel meer prikkels uit de omgeving op dan mensen zonder TS, te vergelijken met hoogsensitieve mensen. Het verwerken van deze extra prikkels gebeurt vaak door middel van tics. Mensen met TS zijn vaak gevoelige mensen die niet van verandering houden en minder tics hebben wanneer hun levenssituatie stabiel is.
Ook kunnen mensen in de omgeving ervoor zorgen dat de tics verergeren, door om de tics te lachen of opmerkingen erover te maken. Dit verhoogt het aantal prikkels en kan de betreffende persoon nerveus en onzeker maken. Soms nemen mensen met tics ook andere tics over van mensen, vooral mensen met dwangstoornissen, bijvoorbeeld op een bijeenkomst van mensen met het syndroom van Gilles de la Tourette. Hierdoor krijgen mensen met het syndroom van Gilles de la Tourette meer prikkels en worden de tics erger. Als mensen niet op de tics letten, kunnen de tics verminderen.
Geschiedenis.
De eerste systematische beschrijvingen van het syndroom van Gilles de la Tourette zijn van de hand van Georges Gilles de la Tourette. Deze neuroloog en leerling van Jean-Martin Charcot werkte in een tijd waarin hysterie volop in de aandacht stond. Reeds in 1884 werd hij geboeid door de verschijnselen van "springende Fransen in Maine", de schokkerige bewegingen en spraakstoornissen bij latah in Maleisië en het verschijnsel miryachit in Siberië. Hij schreef er een artikel over, zocht en vond andere voorbeelden. Hij beschreef de casus van de markiezin van Dampierre, 60 jaar eerder beschreven door Jean Itard. Deze adellijke dame kon tijdens gesprekken plots beginnen te vloeken. Deze beschrijving vulde hij aan met twee andere casussen uit de recentere literatuur en zes eigen casussen. Volgens Charcot pasten de symptomen (motorische tics en coprolalie) niet bij hysterie. Het ging volgens hem om een afzonderlijke neurologische aandoening, die hij "la maladie des tics de Gilles de la Tourette" noemde. Charcot kreeg hierop zeer veel negatieve reacties van collega’s, die het toch als een variant van hysterie of de Chorea van Sydenham zagen.
In de eerste helft van de 20e eeuw waren, naast neurologische benaderingen, vooral psychoanalytische interpretaties populair. Sándor Ferenczi maakte uitgebreide interpretaties en publiceerde zijn visie op behandeling ervan zonder ooit een patiënt met het syndroom te hebben gezien. Ook Margaret Mahler publiceerde verschillende psychoanalytische artikelen over tics. Zij beschouwde ze als een fixatie in de orale fase van kinderen en een laatste verdediging tegen psychose. Ze moest echter erkennen dat veel patiënten therapieresistent zijn.
Arthur Shapiro, een Amerikaans psychiater, ageerde rond 1968 tegen de psychoanalytische opvatting en beschouwde "de ziekte van Gilles de la Tourette", zoals hij ze noemde, als een neurologische aandoening. Hij toonde aan dat Haloperidol een werkzaam medicament kan zijn tegen de ziekte.
In tegenstelling tot bijna de hele rest van de wereld, bleven in Frankrijk de psychoanalytische opvattingen over het syndroom tot de jaren 90 de overheersende visie. Recent is ook dit niet meer het geval.
Pathofysiologie (hersenen).
Het exacte mechanisme achter het tourettesyndroom is nog onbekend, maar wetenschappers hebben reeds een duidelijk beeld van de betrokken hersengebieden bij de aandoening. Het tourettesyndroom is gerelateerd aan een disfunctie in het centrale zenuwstelsel en het motorische gedeelte van de hersenen. Volgende hersengebieden zijn betrokken: de corticale en subcorticale delen, de thalamus, de frontale cortex, basale ganglia, de histaminergische H3-receptor en het striatum. Een te lage hoeveelheid histamine in de H3-receptor ontregelt de werking van andere neurotransmitters wat de tics veroorzaakt. Eerder had men al ontdekt dat de aandoening gepaard gaat met een dopaminerge disfunctie, maar nu wordt duidelijk dat de interactie tussen "histamine" en "dopamine" in de basale ganglia een belangrijke factor is in het mechanisme achter het syndroom. Verscheidene neurotransmitters zijn betrokken bij de aandoening: histamine (H3-receptor), dopamine, serotonine, GABA en glutaminaat.
Neurotransmitters en genen.
Diverse neurotransmitters
Sinds eind jaren 90 zijn er diverse onderzoeken verricht naar het tourettesyndroom. Rond de eeuwwisseling trachtten onderzoekers een "tourette-gen" te vinden bij onderzoek naar tweelingen met tourette, maar er werd in deze periode niet zoiets gevonden. Wel toonden studies aan dat neurotransmitters zoals dopamine en serotonine betrokken zijn bij de tics. Medische behandelingen richten zich daarom al decennia lang op de behandeling van deze neurotransmitters, maar alle momenteel erkende farmaceutische middelen voor de behandeling van het tourettesyndroom staan erom bekend veel bijwerkingen te hebben. Om deze reden is er het laatste decennium (rond 2010) weer belangstelling voor ontstaan om het genetische en neurologische mechanisme achter het tourettesyndroom te begrijpen, met als doel nieuwe farmaceutische behandelingen met minder bijwerkingen te ontdekken. Zowel genetisch onderzoek als "PET/SPECT-, psychofarmaceutische en post-mortemstudies tonen de betrokkenheid van diverse neurotransmitters, waaronder dopamine, serotonine, GABA en glutamaat aan" bij de etiologie van het tourettesyndroom, maar de rol van histamine werd tot 2010 genegeerd.
Rol van histamine (H3-receptor)
Omdat onderzoekers een verband opmerkten tussen het tourettesyndroom en allergieën is er in klinische studies meer aandacht gekomen voor de rol van histamine. Na 2010 menen onderzoekers "abnormaliteiten in de genen die betrokken zijn bij de productie van histamine bij tourettepatiënten" ontdekt te hebben, waardoor de werking van histamine in de hersenen verstoord wordt (met name de histamine H3-receptor). Proeven met muizen en een studie bij een gezin met het tourettesyndroom toonden dit aan. Dragers van deze zeldzame, genetische, "HDC-mutatie" blijken telkens ook tourette te hebben (wat niet wil zeggen dat alle mensen met het syndroom deze mutatie hebben). Uit deze resultaten blijkt histamine (H3-receptor) dus een belangrijke factor te zijn in de verstoring van diverse neurotransmitters (waaronder dopamine) die de tics veroorzaken. De H3-receptor is gelinkt aan het centrale zenuwstelsel waardoor het "een potentieel farmacotherapeutisch doel is".
Onderzoekers van de Yale-universiteit zijn erin geslaagd om de dwangmatige tics bij muizen (die optraden nadat de werking van histamine verstoord werd) nadien weg te nemen door histamine direct in het striatum (basale ganglia) toe te dienen. Dit versterkt de hypothese dat histamine een belangrijke rol speelt bij het tourettesyndroom. De verstoorde werking van histamine is volgens de onderzoekers het gevolg van een "zeldzame mutatie in het enzyme dat Histamine (HA) produceert, histidine decarboxylase (HDC), en dat is gevonden bij patiënten met het tourettesyndroom". Uit diverse onderzoeken blijkt dat de neurotransmitter histamine ook gelinkt kan worden aan andere aandoeningen (waarvan sommige soms ook samen met tourette voorkomen) zoals autisme, OCD en parkinson. Klinisch onderzoek toont hiermee de centrale rol aan die histamine speelt bij het reguleren van neurale activiteit in de basale ganglia (en het daarbij horende menselijke gedrag), evenals de neurologische aandoeningen (waaronder tourette en parkinson) die met een histaminergische disfunctie samenhangen.
Genetisch Onderzoek
Diverse landen en onderzoeksteams werken samen om zoveel mogelijk genetische data te verzamelen van mensen met het tourettesyndroom en hun families. Genetisch onderzoek draagt er zo aan bij om de "genetische architectuur" beter te begrijpen, waardoor er op langere termijn betere behandelingsmogelijkheden kunnen komen. Uit grootschalige onderzoeken wordt duidelijk dat niet één gen maar meerdere genen betrokken zijn bij de aandoening.
In 2017 publiceerden onderzoekers dat uit een grootschalig genetisch onderzoek onder 500 mensen met tourette en hun familie blijkt dat vier genen (namelijk WWC1, FN1, CELSR3 en NIPBL ) zorgen voor een verhoogd risico op het ontwikkelen van het tourettesyndroom. Het ging in het onderzoek om 12% van het totaal aantal onderzochte personen. Genetische variaties van deze vier genen lijken een belangrijke rol te spelen bij het ontwikkelen van het tourettesyndroom. Sommige kinderen bleken een "risicogen" te hebben dat niet geërfd was van hun ouders (wat niet wegneemt dat tourette wel degelijk erfelijk kan zijn), terwijl ook drie andere risicogenen in verband worden gebracht met de ontwikkeling van het tourettesyndroom (bij de 12% van de onderzochten). Het gen NIPBL is ook betrokken bij OCD en ADHD.
Een analyse van de genetische data van 2434 mensen met het tourettesyndroom, en een vergelijking met de genetische data van de controlegroep die bestond uit 4093 mensen zonder het syndroom, bevestigt dat mutaties van de genen NRXN1 en CNTN6 betrokken zijn bij de aandoening. Het gen NRXN1 is overigens ook betrokken bij mensen met schizofrenie, terwijl het gen CNTN6 ook betrokken is bij mensen met een autismespectrumstoornis. Niet alle mensen met het tourettesyndroom hebben deze genetische mutaties, maar ten opzichte van de controlegroep kwamen deze genen vaker voor als oorzaak.
Prevalentie.
Er zijn geen nauwkeurige cijfers over de prevalentie van tourette in Nederland. De prevalentie in de VS wordt geschat op 1-5 per 10.000 inwoners en 28 per 100.000 schoolkinderen. Een berekening - mutatis mutandis - zou voor de Nederlandse bevolking een aantal tussen 1.400 en 7.000 patiënten opleveren. Vermoedelijk zijn er velen die aan deze aandoening lijden bij wie de diagnose (nog) niet is gesteld. Andere berekeningen gaan uit tussen de 10 en de 25 patiënten per 1000 inwoners. Terwijl de symptomen van tourette in de kinderjaren en de adolescentie veel meer voorkomen bij jongens dan bij meisjes, stelt een Amerikaans onderzoeksteam, op basis van klinisch onderzoek, dat vrouwen na de adolescentie een "grotere functionele belemmering" ervaren dan mannen. Deze resultaten sluiten aan bij eerdere onderzoeken die een verschil in de ontwikkeling van het tourettesyndroom tussen mannen en vrouwen, evenals in leeftijd, opmerkten. Ongeveer 85% van de mensen met het tourettesyndroom hebben ook aanverwante aandoeningen zoals ADHD, OCD of ASS.
Tourette in de media.
Er zijn al meerdere documentaires en films rond tourette verschenen. 
Enkele voorbeelden van films zijn:
Enkele Nederlandstalige documentaires zijn: 

</doc>
<doc id="22042" url="https://nl.wikipedia.org/wiki?curid=22042" title="Negatieve weerstand">
Negatieve weerstand

Negatieve weerstand is een populaire, maar onnauwkeurige term voor negatieve differentie- of differentiaalweerstand.
Over een (onbepaald klein) interval veroorzaakt een positieve spanningsverandering een negatieve stroomverandering; r &lt; 0 of ΔR &lt; 0 .
Derhalve is het opgenomen differentie-vermogen ook negatief; ofwel, de component levert differentie-vermogen: ΔP &lt; 0 .
Deze eigenschap wordt vaak verward met de absolute weerstand R. De absolute waarden R en P zijn steeds positief.
Negatieve weerstanden bestaan niet als component. Sommige componenten, zoals de diac en de tunneldiode, bezitten deze eigenschap binnen een zeker werkgebied. Een ander verschijnsel dat negatieve weerstand heeft is de gasontlading.
Componenten met negatieve differentieweerstand kunnen worden gebruikt voor het samenstellen van oscillatoren, omdat zij met het geleverde differentie-vermogen de demping in een trillingskring compenseren.

</doc>
<doc id="22044" url="https://nl.wikipedia.org/wiki?curid=22044" title="Leerdam">
Leerdam

Leerdam () is een stad en voormalige gemeente in de gemeente Vijfheerenlanden, in de Nederlandse provincie Utrecht (tot 1 januari 2019 in de provincie Zuid-Holland). Leerdam is met 19.593 inwoners op 1 januari 2023 de grootste plaats binnen de gemeente en het gemeentehuis is er gevestigd.
Gemeentelijke fusies.
Op 1 januari 1986 werden de gemeentes Schoonrewoerd en Kedichem (met het dorp Oosterwijk) bij de gemeente Leerdam gevoegd.
Per 1 januari 2019 ging de gemeente Leerdam op in de nieuw gevormde gemeente Vijfheerenlanden, die deel ging uitmaken van de provincie Utrecht. Per 1 januari 2018 waren de ambtelijke organisaties van de drie gemeenten Leerdam, Vianen en Zederik al samengegaan.
Geschiedenis.
Leerdam komt voor het eerst ter sprake in 1143 en wordt vermeld als "Ter Lede" of "Ter Leede". Het is op dat moment een heerlijkheid van de Heren van der Lede, waaruit het geslacht Van Arkel ontsproot. De heren hebben het in hun bezit tot 1305 waarna het gebied in handen komt van de heren van Arkel. In 1382 verkrijgt Leerdam stadsrechten van Otto van Arkel, Leerdam ontving een tweede keer stadsrechten in 1407 van Willem VI van Holland.
Na de Arkelse Oorlogen (1401-1412) werd het leen van Arkel door Holland ingevorderd. In 1428 verkreeg het huis Egmont het gebied tot halverwege de 15e eeuw, waarna het aan het huis Oranje-Nassau kwam.
De rivier de Linge, omgeven door rietwallen en veel waterlelies, bepaalt mede de sfeer van het landschap. De stad ligt in het oostelijke gedeelte van de Vijfheerenlanden.
De historie van Leerdam kan worden gevonden in goed bewaarde historische gebouwen zoals de "Grote Kerk", het "Hofje van Mevrouw Van Aerden", de overgebleven en gedeeltelijk gerestaureerde stadsmuren van de "Zuidwal" en het "Oude Raadhuis".
Aan de gracht aan de zuidkant van de stad stond ooit een kasteel, het Kasteel van Leerdam. Dit is compleet verwoest door de Spanjaarden in 1574 en nooit meer opnieuw opgebouwd. Niet lang daarna, kwam Maria van Oranje in Leerdam wonen. Zij bestuurde voor haar broer het graafschap. In 1770-1772 bouwde men hier het vrouwenhofje: het Hofje van Mevrouw Van Aerden. Dit is nu een museum.
Van de molens die de polders bemaalden, is de wipmolen Ter Leede bewaard gebleven.
De monumentale stadsmuur aan de Zuidwal en de grachten laten zien hoe versterkt de stad Leerdam was. Er waren 4 poorten in de stadsmuur. Deze poorten zijn echter in de 19e eeuw gesloopt.
In de Kerkstraat, tegenover het Hofje van Mevrouw van Aerden bevond zich het Schoonhuis of Drossaardshuis. Het enige wat er nu nog van over is, is het poortje met daarboven de tekst “"Vriheyt en is om gheen gelt te coop"”. Tegenwoordig is het de ingang van een winkel.
In de jaren 10 en 20 van de 21e eeuw werd Leerdam uitgebreid naar het westen met nieuwbouw.
Industrie.
Vanaf de 18e eeuw werd het stadsleven sterk beïnvloed door de glasfabriek en de houtindustrie. De Glasfabriek Leerdam stond ook bekend als de Royal Leerdam. Glasblaasdemonstraties worden gegeven in de glasblazerij van het Nationaal Glasmuseum aan de Zuidwal te Leerdam.
De stad geniet verder bekendheid door Leerdammer kaas, die echter in het naburige Schoonrewoerd wordt geproduceerd.
Toerisme en musea.
Monumenten.
In de voormalige gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In Leerdam zijn diverse beelden, sculpturen en objecten geplaatst in de openbare ruimte, zie:
Wijken.
De stad Leerdam is bestuurlijk ingedeeld in de volgende wijken en buurten:
Onderwijs.
Leerdam telt elf basisscholen en twee scholen voor voortgezet onderwijs.
Basisscholen:
Voortgezet onderwijs:
De Joost (basis- en kaderberoeps)
Het Heerenlanden (mavo, havo, vwo en tweetalig vwo (tto))
Sportverenigingen.
Sportverenigingen in Leerdam zijn onder meer de voetbalclubs Leerdam Sport '55 en LRC Leerdam, de hockeyvereniging HC Leerdam en de roeivereniging RV Leerdam.
Verkeer en vervoer.
Leerdam ligt aan de spoorlijn (Elst-) Geldermalsen - Dordrecht. Leerdam werd in 1883 aangesloten op deze spoorlijn. Tussen 2007 en 2018 wordt de lijn geëxploiteerd door Arriva en heeft de naam MerwedeLingelijn gekregen. Sinds 9 december 2018 verzorgt Qbuzz het treinvervoer op de MerwedeLingelijn als R-net, de trein rijdt elk halfuur richting Geldermalsen en Dordrecht. Leerdam heeft een spoorwegstation met een stationsgebouw uit 1881 (in gebruik als restaurant) en een door Cees Douma ontworpen stationsgebouw uit 1987 (met een ander restaurant/snackbar).
Openbaar vervoer per bus van Arriva, Qbuzz en U-OV met:
Zetelverdeling gemeenteraad.
De gemeenteraad van Leerdam bestond uit 19 zetels. Hieronder staat de samenstelling van de gemeenteraad sinds 1994:
De ChristenUnie werd in van 1990 tot 1998 vertegenwoordigd door de RPF, een van haar voorgangers.
Religieuze gebouwen.
Leerdam kent een groot aantal kerken en twee moskeeën. Opvallend zijn vooral de vele reformatorische kerken, onder meer een gereformeerde gemeente (573 leden), een gereformeerde gemeente in Nederland (647 leden) en een christelijk gereformeerde kerk (321 leden).
Stedenband.
Leerdam heeft een stedenband met:
Graaf van Leerdam.
De Nederlandse koning Willem-Alexander voert de adellijke titel "Graaf van Leerdam". Zie Titels van de Nederlandse koninklijke familie.

</doc>
<doc id="22045" url="https://nl.wikipedia.org/wiki?curid=22045" title="Leiderdorp">
Leiderdorp

Leiderdorp () is een plaats en gemeente in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van (waarvan water). Binnen de gemeentegrenzen ligt nog de buurtschap Achthoven.
Leiderdorp is vastgegroeid aan Leiden, maar beide gemeenten worden gescheiden door de rivieren de Zijl en de Oude Rijn. Nabij Leiderdorp begint de tunnel onder het Groene Hart, die werd aangelegd voor de HSL-Zuid-spoorlijn. De tunnel komt bij Benthuizen weer boven de grond.
Leiderdorp onderhield tot 2013 een stedenband met het Slowaakse Šamorín.
Geschiedenis.
De geschiedenis van Leiderdorp begint in de Romeinse tijd. Uit opgravingen is gebleken dat er in het begin van de derde eeuw na Christus bij Roomburg een castellum stond, dat waarschijnlijk bewoond werd door de soldaten van het dertigste Romeinse legioen, dat toen in deze streken gelegerd was.
Eerste bewoning.
Het land rond Leiderdorp was in de eerste eeuwen van onze jaartelling drassig en de middelen van bestaan waren beperkt. De oevers waren nog niet afgegraven voor de steenbakkerij. Toen grote delen van West-Nederland door stijging van de zeespiegel onder water liepen, boden deze oevers waarschijnlijk een droge plaats om te wonen. Bodemvondsten bewijzen dat het gebied waar nu Leiderdorp ligt in de Karolingische tijd (vanaf de achtste eeuw) bewoond was. In 1952 werden de resten van eenvoudige dijken gevonden. Opgegraven paalgaten en weefgewichten tonen aan dat er hutten stonden en dat de bevolking zich met veeteelt en wellicht ook textielnijverheid bezighield.
Volgens schriftelijke bronnen waren er in de 10e eeuw boerderijen in het zogenaamde eerste, tweede en derde Leithon. Deze drie districten vormden samen Holtlant, dat het Waardeiland, het gebied tussen de Mare en de Zijl en dat ten noorden van de Oude Rijn omvatte. In Holtlant zouden de eerste graven van Holland hebben gewoond. De naam van de provincie Holland is van het oude Holtlant afgeleid.
Middeleeuwen.
Zowel Leiden als Leiderdorp ontlenen hun naam aan de Leithons. Het Leiderdorpse grondgebied strekte zich oorspronkelijk uit tot aan de burcht in het centrum van Leiden. Vanaf 1200 nam Leiden voor stadsuitbreiding regelmatig grondgebied over van omliggende ambachtsheerlijkheden. Ook Leiderdorp moest grond afstaan aan de groeiende stad.
In de loop van de middeleeuwen werden in Leiderdorp meerdere kastelen gebouwd, zoals het Huis ter Does, Berendrecht, Ter Mey, Stenevelt, Te Waarde en Huis Ter Zijl/Zijlhof, die allemaal verdwenen zijn. Huis ter Zijl is ongeveer gesticht in de eerste helft van de dertiende eeuw, ongeveer op de plek waar een parkeerplaats is op de Baanderij. Het kende een bewogen geschiedenis. In de tweede helft van de veertiende eeuw werd het uitgebreid, maar in zowel 1420 als 1480 verwoest. Ook bij het beleg van Leiden werd het kasteel op bevel van het gemeentebestuur van Leiden in januari 1574 afgebroken. Aan het eind van die eeuw werd het herbouwd als versterkt huis (Zijlhof). Deze Zijlhof is in 1806 afgebroken.
In 1420 werden ook de huizen Ter Does en Te Waarde veroverd tijdens de Hoeks en Kabeljauwse twisten en vervolgens afgebroken. Het Huis Stenevelt stond tegenover Huis ter Zijl, aan de andere kant van de Zijl (destijds grondgebied van Leiderdorp). Dit was waarschijnlijk geen middeleeuws kasteel, maar een stenen huis. De eerste vermelding hiervan dateert uit 1541. Ook deze hofstede werd in 1574 afgebroken.
Sinds het eind van de veertiende eeuw stond in Leiderdorp het Augustijnenklooster Engelendael, ongeveer op de plek waar verpleegtehuis Leythenrode staat. Het klooster werd in 1394 gesticht door Pieter van den Poel (Pol). De naam komt voor het eerst voor in een document uit 1401. Het bezat veel land en speelde een belangrijke rol in Leiderdorp.
Het godsdienstige leven in Leiderdorp speelde zich verder ook af in de kerk die stond op de plaats waar nu de Dorpskerk is. Het bij het beleg van Leiden verwoeste oude kerkgebouw was gewijd aan St. Mauritius en St. Pancratius. De oude fundering dateert vermoedelijk uit het begin van de vijftiende eeuw. Dat kerkgebouw had vermoedelijk een vergelijkbare plattegrond als het huidige gebouw. Alleen was er ook nog een koor, wat niet herbouwd is.
Om het Oude Dorp te beschermen werd een Ommedijk aangelegd, haaks op de Oude Rijn. Deze dijk begon ongeveer waar nu de Hoogmadeseweg aansluit op de Hoofdstraat.
Zestiende en zeventiende eeuw.
Tijdens het eerste Spaanse beleg van Leiden, dat eindigde in maart 1574, vestigde de Spaanse legeraanvoerder Valdez zijn hoofdkwartier in de oude kerk van Leiderdorp. Hij liet verdedigingswerken rond de dorpskern aanleggen, waarvan echter niets meer terug te vinden is. Toen de Prins van Oranje de dijken liet doorsteken trokken de Spanjaarden zich definitief terug.
Het klooster Engelendael werd na de opstand tegen de Spanjaarden aan jonkheer Arend van Dorp gegeven, als vergoeding voor een lening aan de berooide Prins van Oranje. Van Dorp liet het klooster rond 1577 slopen en de fundamenten uitgraven, waardoor er geen resten van zijn overgebleven. De opbrengst van het kloosterland werd door de Staten van Holland gebruikt om protestantse kerkdienaren te betalen. De pas opgerichte Universiteit Leiden, waar de predikanten werden opgeleid, kreeg eveneens geld ter beschikking.
In de tijd van het Spaanse beleg was de oorlogsinvalide graaf Philip de Ligne ambachtsheer van Leiderdorp. Een Leidse delegatie reisde naar Henegouwen en kreeg hem zover, zijn Leidse onroerend goed te verkopen. Vervolgens benaderde de stad in april 1583 stadhouder Willem van Oranje om het leen Leiderdorp te ontvangen, maar deze stuurde het verzoek door naar de Staten van Holland. Het werd een slepende zaak en er waren grote geschenken nodig om Pieter van der Does te bewegen zijn schoutambt op te geven, en (via zijn vrouw) aan Johan van Oldenbarnevelt, om de zaak vlot te trekken in de Staten.
In augustus 1597 kreeg de stad Leiden de ambachtsheerlijke rechten van Leiderdorp in handen, en op 24 september 1590 legden de Leiderdorpse ambtenaren een nieuwe eed af ten overstaan van twee Leidse burgemeesters. Tot aan de Franse tijd werden schout en schepenen, ambachtsbewaarders, secretaris en bode door Leiden benoemd.
Na 1795.
Na het uitroepen van de Bataafse Republiek in januari 1795 veranderde al snel de bestuurlijke organisatie. In heel Nederland werden municipaliteiten opgericht, de voorlopers van de moderne gemeenten. Ook Leiderdorp werd in die periode een zelfstandige gemeente. Op sociaaleconomisch terrein veranderde er niet veel; Leiderdorp bleef een sterk agrarische gemeente, met lintbebouwing langs de Rijn. Veel rijke Leidenaars lieten in deze tijd een buitenplaats langs de Rijn bouwen.
In de negentiende eeuw had Leiderdorp iets meer dan duizend inwoners. Het dorp kende enige nijverheid van betekenis: er waren drie grote steenbakkerijen en vele pottenbakkers. Aan de Zijl exploiteerde de firma Boot-Leiderdorp de scheepswerf De Hoop. Hier werd onder andere de Alhambra Flottante gebouwd, een schip dat in de begintijd van de stomme film door Nederland voer om het publiek te verbazen met bewegende plaatjes.
Tot ver in de negentiende eeuw was het grondgebied van Leiderdorp veel groter dan tegenwoordig. Het strekte zich aan de overzijde van de Zijl uit tot de Leidse singels, de Haarlemmertrekvaart en de Stingsloot (ook wel: Stinksloot/Slaaghsloot).
In 1886 scheidden de gereformeerden zich af van de hervormden, wat in Leiderdorp in juli 1886 voor grote beroering zorgde. Acht weken lang waren er militairen gelegerd om een burgeroorlog te voorkomen. Dit kerkelijk conflict leidde zelfs tot mondelinge vragen in de Tweede Kamer en tot diverse rechtszaken, onder andere over de vraag of de burgemeester wel bevoegd was een besluit van de Hervormde Synode uit te voeren. De gereformeerden gingen na de afscheiding aanvankelijk ter kerke in een school; in 1891 betrokken zij de kerk naast de huidige A4. In 1988 is dit kerkgebouw in gebruik genomen door de Gereformeerde Gemeente.
Sterke uitbreiding Leiderdorp twintigste eeuw.
Al voor de Tweede Wereldoorlog vond in Leiderdorp planmatig volkswoningbouw plaats. Zo werd in 1914-1915 het zogenaamde ‘oude dorp’ gebouwd, waaronder het Van Leeuwenpark, dat werd ontworpen door de architecten Dudok en Oud. In 1933 kwam ook een uitbreidingsplan voor woningen voor in totaal ongeveer 3000 personen. Dit plan beoogde drie uitbreidingen te creëren die los van elkaar staan: bij de Leiderdorpsebrug, bij de Doesbrug en bij de Spanjaardsbrug. De plannen voor een wijk bij de Spanjaardsbrug werden mogelijk door het sluiten en afbreken van de uit 1837 daterende steenfabriek Zijloord met de bijbehorende steenovens, waarnaar ook de huidige Zijloordkade vernoemd is. Halverwege de jaren dertig kregen de plannen concreet vorm. Er werd een begin gemaakt met de bouw van huizen in het huidige Zijlkwartier. In eerste instantie heette dit een 'te bouwen Tuindorp Zijlweg'.
De bevolking van Leiderdorp groeide van 2.390 inwoners in 1930 naar 3495 in 1940 en 4.716 inwoners in 1950. In twintig jaar tijd verdubbelde dus het aantal inwoners. Na de oorlog ging het dorp echt groeien. De industrie ontwikkelde zich goed, zo was er een touwfabriek waar onder andere vloerbedekking werd geproduceerd.
In onderstaande tabel is de ontwikkeling van het aantal inwoners weergegeven:
In 1938 werd serieus onderzoek gedaan naar de vestiging van een centraal vliegveld bij Leiderdorp. Dit plan, ingevlogen door de directeur van de K.L.M. Albert Plesman, bleek op grote weerstand te stuiten bij de gemeenten Amsterdam en Rotterdam. In juli was er een grote demonstratie op Schiphol voor het behoud van het vliegveld op die plaats. Alles afwegend vond de regering na onderzoek dat er vanwege de bodemgesteldheid grote extra kosten zouden zijn vergeleken met het aanwijzen van Schiphol als nationale luchthaven. Na een debat op 20 december 1938 in de Tweede Kamer bleek het doek te vallen voor het vliegveld bij Leiderdorp. Rotterdam en Amsterdam zouden hun eigen luchthavens krijgen.
Tussen 1939 en 1958 werd de rijksweg A4 aangelegd. De Leiderdorpsebrug kwam gereed in 1964. De opening van het weggedeelte door Leiderdorp was in 1958. De snelweg sneed Leiderdorp lange tijd in twee delen. Het gebied tussen de A4 en het Doeskwartier en Patrimoniumpark lag nog braak. Met de bouw van de Oranjewijk werden Doeskwartier en Patrimoniumpark met het Oude Dorp verbonden.
De verbinding tussen het Oude Dorp en een andere oude vestigingsplaats, het Zijlkwartier, werd in de jaren 1960 gerealiseerd met de wijk Ouderzorg. De gemeente groeide in deze tijd sterk.
Tegen het einde van de jaren 1990 werd de wijk Leyhof aangelegd aan de noordoostzijde van Leiderdorp in het zuidelijk deel van de Boterhuispolder.
Leiderdorp is bezig met een centrumplan. Hierbij wordt het gebied tussen het winkelcentrum 'Winkelhof', het park 'de Houtkamp' en winkelcentrum 'Santhorst' op de schop genomen. Winkelhof wordt uitgebreid en o.a. de openbare bibliotheek en wat kleinere instellingen zijn verhuisd naar het nieuwe sociaal-culturele centrum 'Sterretuin'. In een ander deel van het dorp is een nieuw gemeentehuis gebouwd aan de rand van de rijksweg A4.
Een andere grote ontwikkeling is de verbreding van de A4 die tevens verdiept is komen te liggen. In 2012 werd het Limesaquaduct in gebruik genomen onder de Oude Rijn. Aansluitend worden in de gemeente meerdere grote ruimtelijke projecten gerealiseerd onder de noemer W4.
In Leiderdorp bevindt zich een van de drie vestigingen van het Alrijne Ziekenhuis.
Gemeentewapen.
Het gemeentewapen van Leiderdorp dateert uit de tijd van het Spaanse beleg. Op 6 december 1597 ontving de schout van Leiderdorp, Gerrit Janszoon van Harmelen, voor bijna 28 gulden een door zilversmid en graveur Bartholomeus Dolendo vervaardigd stempel om daarmee alle stukken van het ambacht en dorp te zegelen. Het zegel toonde het wapen van Leiden inclusief de leeuw die het wapenschild vasthoudt. Het randschrift vermeldde: "S(EGEL) DER STADT LEYDEN TOT DE AMBACHTSHEERLICKHEIT VAN LEIDERDORP"
Pas na de Franse Revolutie ging men dit symbool als wapen voeren. Om zich van Leiden te onderscheiden voegde Leiderdorp de blauwe balk toe, die vermoedelijk de Oude Rijn uitbeeldt.
De Hoge Raad van Adel bevestigde het wapen van Leiderdorp op 26 juli 1816.
Religie.
Leiderdorp kent een aantal kerken:
Cultuur.
Monumenten.
In Leiderdorp bevinden zich 32 rijksmonumenten, waaronder een aantal molens. Ook is er een oorlogsmonument en er zijn Stolpersteine.
Kunst in de openbare ruimte.
In Leiderdorp zijn diverse beelden, sculpturen en objecten geplaatst in de openbare ruimte, zie:
Muziek.
In Leiderdorp is Show and Marchingband Tamarco gevestigd
Politiek.
Gemeenteraad.
De gemeenteraad van Leiderdorp bestaat uit 21 zetels. Hieronder staat de samenstelling van de gemeenteraad sinds 1998:
College van B&amp;W.
De coalitie voor de periode 2022-2026 uit LPL, PvdA-GroenLinks en het CDA. Zie hieronder het college van burgemeester en wethouders voor de periode 2022-2026.
Sport en recreatie.
De Leiderdorpse voetbalvereniging heet "Racing Club Leiderdorp" (RCL). Verder is er nog een hockeyvereniging "LSC Alecto", een tennisvereniging "LTC De Munnik", een kanovereniging "KanoRijnland", een zwem- en waterpolovereniging "SG Aquadraat", schietvereniging "De Vrijheid", badmintonvereniging "De Spotvogels", korfbalclub "Velocitas", ruitervereniging "Manege Liethorp", volleybalvereniging "Leython DC", basketbalvereniging Leiderdorp ("BVL"), studentenroeivereniging "Asopos de Vliet", studentenkanovereniging "Levitas" en studentenzeilvereniging "De Blauwe Schuit". Naast deze sportverenigingen is er in Leiderdorp ook een scoutingvereniging actief, "Van der Does Liethorp Groep", afgekort ook wel VaDeDo genoemd. Sinds enkele jaren hebben zij een nieuw onderkomen in de vroegere Munnikenpolder. De Leiderdorpse Bridge Club ("LBC") is een van de grootste bridgeclubs in Nederland.
Door Leiderdorp loopt de Europese wandelroute E11, ter plaatse ook wel Marskramerpad geheten. De route komt vanaf Leiden en loopt via de Oude Rijn richting Hoogmade.

</doc>
<doc id="22046" url="https://nl.wikipedia.org/wiki?curid=22046" title="Leidschendam-Voorburg">
Leidschendam-Voorburg

Leidschendam-Voorburg () is een gemeente in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 35,60 km² (waarvan 2,88 km² water). De gemeente Leidschendam-Voorburg maakt deel uit van de Metropoolregio Rotterdam-Den Haag.
De gemeente wordt van zuidwest naar noordoost doorsneden door het Rijn-Schiekanaal, veelal beter bekend als de Vliet. Dit kanaal verdeelt het grondgebied in twee volkomen verschillende delen: ten westen van het kanaal is de gemeente geheel geürbaniseerd en bestaat uit de aan elkaar gegroeide steden Voorburg en Leidschendam; ten oosten van het kanaal ligt een relatief groot open veenweidegebied met daarin het dorp Stompwijk en de buurtschap Wilsveen. Ook een klein deel van Leidschendam ligt ten oosten van de Vliet, inclusief Vogelplas Starrevaart en recreatiegebied Vlietland.
Ontstaan.
De huidige gemeente is ontstaan uit de gemeenten Voorburg, Veur en Stompwijk. Voorburg en Veur lagen ten westen van de Vliet, Stompwijk ten oosten ervan. Veur is de oude naam voor het deel van de huidige stad Leidschendam ten westen van de Vliet. Stompwijk was in oppervlakte meer dan tweemaal zo groot als Voorburg en Veur bij elkaar. Rond 1865-1870 hadden deze drie gemeenten samen ca. 6100 inwoners: Voorburg en Stompwijk beide ca. 2500 en Veur 1000. In 1938 fuseerden Stompwijk en Veur tot de gemeente Leidschendam. Namen van straten, scholen e.d. herinneren daar nog aan het vroegere Veur. De huidige gemeente ontstond op 1 januari 2002 uit een fusie van Leidschendam en Voorburg en kreeg de naam Leidschendam-Voorburg. De alternatieve naam Vlietstede werd verworpen. De fusie had een strategische reden, namelijk om een inlijving van deze randgemeenten bij de buurgemeente Den Haag te voorkomen.
Gelijktijdig met deze fusie werd vrijwel de gehele Tedingerbroekpolder, het grote zuidelijke deel van de gemeente Leidschendam, geannexeerd door de gemeente Den Haag. Den Haag ontwikkelde hier verder de woonwijk Leidschenveen en het bedrijventerrein Forepark. Tevens werd een strook grond tussen de A4 en de Vliet (Vlietzone) door Den Haag geannexeerd. Aan deze gemeentelijke herindeling was een felle strijd voorafgegaan tussen Den Haag en zijn randgemeenten, waaronder ook Rijswijk en Nootdorp, die uiteindelijk eveneens grond aan Den Haag moesten afstaan. Hieronder staan kaartjes van de drie oude gemeenten waaruit de huidige gemeente bestaat:
Politiek.
Zetelverdeling gemeenteraad.
De gemeenteraad van Leidschendam-Voorburg heeft 35 zetels. Hieronder de behaalde zetels per partij bij de gemeenteraadsverkiezingen sinds 2002:
College van B&amp;W.
De collegepartijen in de periode 2010-2014 waren: VVD, CDA, PvdA en D66.
Burgemeester is Klaas Tigelaar. Gemeentesecretaris en tevens algemeen directeur is Rutger den Haan sinds augustus 2023.
In 2014 sloten de drie grootste fracties een regeerakkoord met als titel: “Luisteren en doen, samen werkend”. Wethouders werden op 13 mei 2014 Frank Rozenberg (GBLV), Heleen Mijdam (VVD) en Saskia Bruines (D66). De twee laatstgenoemden waren al wethouder. Op 2 december 2014 legde wethouder Mijdam haar functie neer wegens het onverwacht grote tekort op het project Duivenvoordecorridor (circa 16 miljoen euro).
Op 3 februari schoven PvdA en Groen Links aan bij GBLV en D66. Het college werd aangevuld met deeltijdwethouders Nadine Stemerdink (PvdA) en Floor Kist (GroenLinks).
In september 2016 trad Klaas Tigelaar aan als burgemeester van Leidschendam-Voorburg. Hij volgt Hans van der Sluijs op die in april 2015 bekendmaakte te stoppen als burgemeester, vanwege gezondheidsproblemen van zijn vrouw.
De VVD won de gemeenteraadsverkiezingen van maart 2018 en werd de grootste partij met 9 zetels. GBLV haalde ook 9 zetels, maar minder stemmen. Door de overstap van een VVD raadslid naar GBLV in september 2020 heeft GBLV nu 10 zetels en de VVD 8.
De collegepartijen in de periode 2018-2022 waren: VVD, CDA, PvdA en CU/SGP. Sinds september 2020 is de coalitie uitgebreid met GroenLinks waarmee het latere vertrek van de PvdA werd gecompenseerd.
Op 1 september 2021 trad Klaas Tigelaar af als burgemeester van Leidschendam-Voorburg wegens zijn benoeming tot bestuursvoorzitter van de Laurentius Stichting. Per die datum werd Jules Bijl benoemd tot waarnemend burgemeester van Leidschendam-Voorburg.
De collegepartijen in de periode 2022-2026 zijn: VVD, GBLV/Gemeentebelangen en D66. Het college van burgemeester en wethouders bestaat sinds 16 juni 2022 uit onderstaande personen. Op 6 maart 2023 werd Martijn Vroom burgemeester van Leidschendam-Voorburg. 
De volgende personen maken deel uit van het bestuur:
Grondpolitiek en Europese perikelen inzake overheidssteun.
Damplein.
Op 23 januari 2013 werd bekend dat de gemeente ontoelaatbare steun had geboden door de grondprijs van het bouwproject Damplein te laag vast te stellen. De projectontwikkelaar werd door de Europese Commissie verplicht het vastgestelde bedrag terug te betalen aan de Nederlandse Staat. De Europese Commissie bevestigde hiermee haar eerdere voorlopige conclusie uit 2012. De uitspraak kan als een grote overwinning worden gezien voor de "Stichting Behoud Damplein".
De Europese Commissie begroot het bedrag op 6.9 miljoen euro. De gemeente liet op 14 februari 2013 weten in beroep te gaan tegen de uitspraak, met als doel dat de projectontwikkelaar zijn steungelden zou kunnen behouden. Op 30 juni 2015 oordeelde het Europese Hof dat de gemeente inderdaad de 6,9 miljoen niet hoeft terug te vorderen van de bouwcombinatie Schouten De Jong. Het betrof geen verboden staatssteun. De gemeente is blij met het feit dat ze de 6,9 miljoen niet hoeft op te eisen. De gemeente heeft met het bouwbedrijf sinds 2004 een VOF met een aandeel van elk van 50%. In juli 2019 kwam naar buiten dat het bouwbedrijf in moeilijkheden verkeert.
Nieuw Mariënpark.
Op 18 maart 2013 schorste de Raad van State het bestemmingsplan Nieuw Mariënpark wegens een vermoedelijk te lage grondprijs.
Een maand later kwam de procedure in een ander daglicht te staan. Het in 2010 als schoon opgeleverde terrein bleek opeens asbest te bevatten.
Op 19 juni 2013 verwierp de Raad van State de bezwaren van omwonenden alsnog. Vervolgens kwam het project stil te liggen. Op 15 mei 2014 maakte Vidomes bekend met het project te stoppen wegens gewijzigde marktomstandigheden.
Het oude CBS-gebouw.
Het grootste leegstaande kantoorgebouw van Nederland, het oude CBS-gebouw te Voorburg, werd één dag voor de gemeenteraadsverkiezingen gekocht door Schouten voor 6,4 miljoen euro. Deze onderneming, die ook betrokken is bij het proces om de foutieve gemeentesteun aan het Damplein-project, wilde het gebouw (op de parkeergarage na) slopen en er een nieuwe woonwijk bouwen. De gemeente moest dan wel het bestemmingsplan aanpassen. In mei 2018 was de sloop van het CBS gebouw voltooid, en is er de woonwijk "Park070 Voorburg" gebouwd, met 229 woningen.
Duivenvoordecorridor.
Het slopen van kassen in de Duivenvoordecorridor leverde de gemeente in 2014 een strop op van 18,8 miljoen euro en het vertrek van wethouder Mijdam en met haar vertrek de val van het College. Gemeenteraadslid Jaap Geluk werd 5 januari 2015 benoemd tot voorzitter van de Duivenvoordecorridor Enquêtecommissie die de gang van zaken op 21 en 22 mei 2015 onderzocht. Daar verklaarde Mariska Flierman, oud-planeconoom bij de gemeente, dat de gemeenteraad bewust verkeerd werd voorgelicht in 2013 door wethouder Houtzager.
 Wegens voortijdig uitlekken van een vertrouwelijk document van deze commissie moest wethouder Rozenberg op 10 juni 2015 zijn portefeuilles DVC en Personeel &amp; Organisatie tijdelijk overdragen aan zijn collega wethouders. De wethouder overleefde een motie van wantrouwen, maar kreeg wel een motie van treurnis aan zijn broek. Eerder was commissielid Harry Blanke door zijn partij D66 tot oktober 2015 geschorst wegens bewezen lekken. Op 9 juli 2015 deed de waarnemend burgemeester aangifte wegens het mogelijk schenden van de ambtsplicht.
Op 22 juni verscheen het rapport van de enquêtecommissie met de titel: Raadsonderzoek grondexploitatie Duivenvoordecorridor. De gemeenteraad hield op 30 juni 2015 met name de oud-wethouders Houtzager en Mijdam verantwoordelijk voor het verlies.
Cultuur.
Monumenten.
In de gemeente is er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Overig.
Galerij.
Onderstaand een foto uit elk van de vier kernen waaruit de gemeente bestaat, en van het buitengebied:
Partnersteden.
Leidschendam-Voorburg heeft twee partnersteden:
Van 1993 tot 2019 was ook Temecula in de Verenigde Staten een partnerstad.
Woonwagenlocaties.
De gemeente heeft vier woonwagenlocaties met in totaal 34 standplaatsen: in Voorburg aan de Appelgaarde (13 plaatsen) en de Schipholboog (7 plaatsen), in Leidschendam aan de Hovenierssingel (9) en in Stompwijk aan de Waterviolier (5). De standplaatsen in Stompwijk bevinden zich op particuliere grond. Bij de Appelgaarde gaat het om plaatsen van woningcorporatie Wooninvest.
Eneco miljoenen.
De gemeente bezit 3,44% van het bedrijf Eneco. De uiteindelijke verkoop in 2020 zou zo ruim 140 miljoen kunnen opleveren.

</doc>
<doc id="22047" url="https://nl.wikipedia.org/wiki?curid=22047" title="Liemeer">
Liemeer

Liemeer () is een voormalige gemeente in de Nederlandse provincie Zuid-Holland. De gemeente telde 6883 inwoners (2006, bron: CBS) en had een oppervlakte van 30,01 km² (waarvan 2,70 km² water).
Liemeer ontstond uit een samenvoeging van de gemeenten Nieuwveen en Zevenhoven, samen met de buurtschap Vrouwenakker, die tot dan toe tot de provincie Utrecht en de gemeente Mijdrecht behoorde. Aanvankelijk hield die gemeente de naam Nieuwveen, maar vanaf 1991 werd de naam Liemeer gehanteerd en op 1 januari 1994 is die nieuwe naam officieel geworden.
Na de fusie op 1 januari 1991 was J.G. Huigsloot (vanaf 1982 burgemeester van Zevenhoven) de burgemeester maar eind 1993 werd deze opgevolgd door N.C. Barendregt die zou aanblijven tot de gemeente Liemeer op 1 januari 2007 samenging met Ter Aar en Nieuwkoop onder de naam Nieuwkoop.
Kernen van de voormalige gemeente.
Nieuwveen (gemeentehuis), Noordeinde, Noordsedorp, Vrouwenakker en Zevenhoven.

</doc>
<doc id="22048" url="https://nl.wikipedia.org/wiki?curid=22048" title="Liesveld (gemeente)">
Liesveld (gemeente)

Liesveld () is een voormalige gemeente in de provincie Zuid-Holland. De gemeente telde 9.775 inwoners (1 februari 2012, bron: CBS) en had een oppervlakte van 45,45 km² (waarvan 22,79 km² water).
De gemeente Liesveld ontstond op 1 januari 1986 door samenvoeging van de gemeenten Groot-Ammers, Langerak, Nieuwpoort en Streefkerk. 
Gemeentenaam.
Mogelijk is de naam ontleend aan de gesteldheid (vroeger) van de landstreek nabij Gelkenes, die door lage en waterige grond vol liesgras heeft gestaan. Op een dergelijk "liesig veld" is het Slot Liesvelt gebouwd en hiernaar zouden het oude en adellijke geslacht en de baronie Liesveld genoemd zijn.
De Nederlandse koning Willem-Alexander voert sinds de troonswisseling de titel "baron van Liesveld". Zie Titels Nederlandse koninklijke familie.
Gemeentelijk herindelingen.
De gemeenten Liesveld, Graafstroom en Nieuw-Lekkerland hadden het voornemen om op 1 januari 2010 één gemeentelijke organisatie te vormen, met drie gemeentebesturen en drie gemeentehuizen. Deze datum is niet gehaald. Een voorstel tot fusie, uiterlijk op 1 januari 2013, is in maart 2011 goedgekeurd door Provinciale Staten van Zuid-Holland. Inmiddels is het voorstel ook aangenomen door de Tweede Kamer en de Eerste Kamer op 24 april 2012.
Vanaf 1 januari 2013 zijn de gemeenten Graafstroom, Liesveld en Nieuw-Lekkerland samengegaan als één gemeente. Deze nieuwe gemeente is Molenwaard gaan heten. Het tijdelijke gemeentehuis stond in Bleskensgraaf. Op 1 januari 2019 is Molenwaard samen met Giessenlanden gefuseerd tot de gemeente Molenlanden.
Zetelverdeling gemeenteraad.
Hieronder staat de samenstelling van de gemeenteraad sinds 1994:

</doc>
<doc id="22049" url="https://nl.wikipedia.org/wiki?curid=22049" title="Lisse">
Lisse

Lisse () is een dorp en gemeente in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 16,11 km² (waarvan 0,41 km² water). Binnen de gemeentegrenzen liggen de buurtschappen genaamd De Engel en Halfweg, die beide voor de postcodes onder de woonplaats Lisse vallen. De gehele gemeente ligt in de Bollenstreek.
Geschiedenis.
Lisse is een van de Hollandse plaatsen die zijn ontstaan op een oude strandwal en kent een lange geschiedenis. In 1998 vierde de gemeente haar 800-jarig bestaan maar is mogelijk veel ouder. Deze verjaardag was terug te voeren op een document uit 1198 waarin de naam van het dorp voor het eerst officieel wordt genoemd als Lis. Volgens naamkundigen betekent Lisse waarschijnlijk 'palissade' of 'verschansing'. De naam van het dorpsplein 't Vierkant verwijst naar zo'n palissade. Dat moet te maken hebben met een Keltisch oppidum, dit is een vierkante schans. De Kelten bouwden hun oppida op hoog liggende plateaus of langs waterwegen. Ze dienden als opslag- en handelsplaatsen en voor het beschermen van vee. Het oudierse woord 'liss' komt in veel plaatsnamen in Ierland en Engeland voor in de betekenis van 'heuvelford', zoals de Engelse plaats Liss. Een andere verklaring stelt dat de plaatsnaam betekent onvaste of losse grond, vergelijkbaar in plaatsnamen als Lieshout en Liesbos.
In de middeleeuwen was Lisse nog klein. Rond 1500 stonden er zo'n 50 huizen. Door aanhoudende oorlogen heerste er armoede. De bewoners leefden onder andere van landbouw, veeteelt en turfsteken. In de eeuwen daarop ontstond de bloembollencultuur. De zandgronden in de omgeving bleken, mits goed bemest, zeer geschikt voor deze teelt. Langzaam maar zeker werden de omringende oude duinen steeds verder afgegraven. Van de duinen en uitgestrekte bossen bleef slechts een deel over. De bollenteelt en -handel bracht werkgelegenheid en welvaart met zich mee.
Bloembollen.
Tegenwoordig worden bloembollen grootschalig geëxporteerd naar meer dan honderd landen over de hele wereld. De kleurrijke velden in de bollenstreek trekken elk voorjaar honderdduizenden kijkers uit binnen- en buitenland.
De bloembollenstreek vormt voor Nederland een belangrijke toeristische attractie. In Lisse, ten noordwesten van de bebouwde kom, ligt de Keukenhof. Jaarlijks komt het bloemencorso van de bollenstreek langs Lisse. Dit corso begint in Noordwijk en eindigt in Haarlem.
Daarnaast is de export van bollen voor Nederland een belangrijke bron van inkomsten. De Bloembollenkeuringsdienst die in Lisse is gevestigd, vervult daarbij een rol.
Bezienswaardigheden en monumenten.
In en rond Lisse bevindt zich een aantal windmolens:
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente Lisse zijn diverse beelden, sculpturen en objecten geplaatst in de openbare ruimte, zie:
Politiek.
Gemeenteraad.
De gemeenteraad van Lisse bestaat uit 19 zetels. Hieronder staat de samenstelling van de gemeenteraad sinds 1998:
College van Burgemeester en Wethouders.
Het college 2022-2026 bestaat uit een coalitie van CDA, NieuwLisse en VVD.
De samenstelling van het college is als volgt:
Ambtelijke fusie.
Sinds januari 2017 is het ambtelijk apparaat van de gemeente Lisse samengevoegd met die van buurgemeentes Hillegom en Teylingen. De ambtenarenfusie staat bekend onder de naam "HLTSamen". De gemeentebesturen bleven zelfstandig en verantwoordelijk voor hun eigen gemeente.
Verkeer en vervoer.
Lisse is bereikbaar via de A44, N208, A4 en N207.
Openbaar vervoer is beschikbaar per bus van Arriva vanaf o.a. Leiden, Nieuw-Vennep, Haarlem, Hillegom, Sassenheim, Noordwijkerhout, Noordwijk en Schiphol en met Connexxion vanuit Hoofddorp en Nieuw-Vennep.

</doc>
<doc id="22050" url="https://nl.wikipedia.org/wiki?curid=22050" title="Maasland (Zuid-Holland)">
Maasland (Zuid-Holland)

Maasland is een plaats in de gemeente Midden-Delfland, in de Nederlandse provincie Zuid-Holland. De plaats telt inwoners (). Maasland was een zelfstandige gemeente, maar is op 1 januari 2004 met de gemeente Schipluiden gefuseerd tot de gemeente Midden-Delfland. Maasland ligt ook in de regio Westland. De inwoners van Maasland worden soms ook wel "Spreeuwen" genoemd.
Geschiedenis.
Maasland is ontstaan als ontginningsgebied. Op 25 augustus 985 werd dit eigendom van graaf Dirk II die een kerk liet bouwen. Aangenomen wordt dat deze kerk niet op de plaats van de huidige hervormde kerk stond, maar dichter bij de Maas in de Dijkpolder. In de twaalfde eeuw, vermoedelijk tijdens de stormramp van 1163, zou deze plaats weggespoeld zijn en na de (her)bouw van de Maasdijk is men waarschijnlijk naar de huidige dorpskern verhuisd. In 1241 vestigde de Ridderlijke Duitsche Orde zich op Maaslands grondgebied, in de Oude Campspolder. In 1365 verhuisde de orde naar de commandeurshof naast de dorpskerk. Graaf Willem II schonk het patronaatsrecht van de dorpskerk aan de orde. In de veertiende eeuw werd vanuit Maasland ook de nederzetting Maeslandsluys bestuurd. Rond 1450 werd in Maasland de eerste poldermolen gebouwd. In 1574 liep het gebied onder water toen Willem van Oranje de dijken liet doorsteken om de Spanjaarden te verdrijven die Leiden belegerden. Rond 1600 werd Maasland weer opgebouwd. Maeslandsluys ging in 1614 als zelfstandige plaats verder onder de naam Maassluis. Vanaf 1874 werd in het gemeentehuis van Maasland vergaderd; daarvoor in dorpsherberg De Pynas.
WSM.
In 1912 gaat de WSM-stoomtram vanuit Delft door Maasland naar Maassluis rijden. De Stationsstraat herinnert daar nog aan, en een deel van het fietspad naar Maaslandse dam. In 1917 komt via dezelfde lijn verbinding richting De Lier, Naaldwijk en Loosduinen tot stand, waardoor bij Maaslandse dam een sporen-driehoek ontstaan is. In 1938 sluit de lijn tussen Maassluis en Maasland alweer. In 1942 werd ook Maasland--Maaslandsche dam opgeheven. Op grote delen van de WSM-lijnen kun je nu fietsen, zoals tussen Maasland en Schipluiden, en van Maaslandse dam naar De Lier.
Bezienswaardigheden.
Het oude deel van Maasland is een beschermd dorpsgezicht. Dit wordt het Gezicht Maasland genoemd. 
Het Gezicht Maasland strekt zich uit van het Museum de Schilpen tot en met de straat De Herenwei. Het beschermd gezicht beslaat een oppervlakte van 3,8 hectare. 
Gelegen in dit gebied zijn:
De procedure voor aanwijzing werd gestart op 6 mei 1969. Het gebied werd op 15 juni 1970 definitief aangewezen. 
Panden die binnen een beschermd gezicht vallen, krijgen niet automatisch de status van beschermd monument. Wel zal de gemeente het bestemmingsplan aanpassen om nieuwe ontwikkelingen in het gebied te reguleren. De gezichtsbescherming richt zich op de stedenbouwkundige en cultuurhistorische waardering van een gebied en wil het toekomstig functioneren daarvan veiligstellen.
Naast het oude deel van Maasland heeft Maasland nog meer bezienswaardigheden:
Sport en recreatie.
Maasland kent vele sportverenigingen, zoals voetbalclub MVV '27, korfbalvereniging ODO, tennisvereniging de Commandeur en TVM, hardloopvereniging Thof Running en schietvereniging Maasland.

</doc>
<doc id="22051" url="https://nl.wikipedia.org/wiki?curid=22051" title="Maassluis">
Maassluis

Maassluis () is een stad en gemeente in de Nederlandse provincie Zuid-Holland. De gemeente heeft een oppervlakte van 10,12 km² (waarvan 1,63 km² water) en telt inwoners () die Maassluizers worden genoemd. Binnen de gemeentegrenzen liggen geen andere kernen. In de jaren tachtig werd als stadspromotie de leus "Maassluis, Eerste stad aan de Waterweg" bedacht. Dit etiket is echter topografisch onjuist: Maassluis ligt niet aan de Nieuwe Waterweg, maar aan het Scheur. Sinds 2010 is de slogan "Ervaar Maassluis." De gemeente maakt deel uit van het samenwerkingsverband Metropoolregio Rotterdam Den Haag.
Geschiedenis.
Maassluis is rond 1340 ontstaan als nederzetting bij een sluis in een zeewering. Die werd tussen de Noordzee en Rotterdam aangelegd om overstromingen te voorkomen. De nederzetting, die bestuurlijk onder Maesland viel, werd "Maeslandsluys" genoemd. De nederzetting werd in 1489 geplunderd. In de zestiende eeuw liet Marnix van St. Aldegonde een schans aanleggen. Nog voor de voltooiing werd de schans in 1573 veroverd door de Spanjaarden. Van Aldegonde werd gevangengenomen. Een jaar later werd Maeslandsluys door muitende Spaanse troepen geplunderd.
Op 16 mei 1614 werd Maeslandsluys zelfstandigheid verleend door de Staten van Holland. De nederzetting ging verder als Maassluis. De afscheiding had te maken met de onvrede in Maassluis over de houding van het bestuur dat in Maasland was gevestigd. Die onvrede bestond onder andere omtrent de hoge kosten die men moest betalen en het weinige dat daarvoor terugkwam. De schans werd in 1624 afgebroken, om plaats te maken voor de Groote Kerk. Met de bouw daarvan werd begonnen in 1629. Die bouw lag vijf jaar stil, doordat kapers uit Duinkerke veel Maassluizer vissersschepen veroverden en de bemanning overboord gooiden. In 1639 werd de Groote Kerk voltooid. Op 4 december 1732 werd het beroemde Garrelsorgel in gebruik genomen. Dit orgel, in de periode 1730-1732 gebouwd door Rudolf Garrels, en was een geschenk van de Maassluise reder Govert van Wijn.
Het verzoek van Maassluis om zich stad te mogen noemen dateert van december 1813. Het Koninklijk Besluit van verlening is gedagtekend op 18 februari 1814.
Op economisch gebied was aanvankelijk de visserij van belang. In de negentiende eeuw werd de stad wereldberoemd door het sleepvaartbedrijf L. Smit &amp; Co. en het scheepsbergingsbedrijf W.A. van den Tak, die na een fusie bekendstonden als Smit-Tak. In Maassluis is het Nationaal Sleepvaart Museum gevestigd. In de haven ligt de stoomsleepboot "Furie". Dit schip sleepte jarenlang houtvlotten over de Oostzee, werd in 1976 door de AVRO aangekocht voor een rol in de televisieserie "Hollands Glorie" naar het boek van Jan de Hartog en is sinds 15 februari 1978 eigendom van de Stichting Hollands Glorie. Een ander maritiem bedrijf in Maassluis is Koninklijke Dirkzwager, dat sinds 1872 informatiediensten in en rond de Rotterdamse haven levert.
Tweede Wereldoorlog.
Na de capitulatie op 15 mei 1940 classificeerde de Duitse Kriegsmarine het gehele gebied aan de Nieuwe Waterweg - Scheur - Nieuwe Maas (beide oevers van Hoek van Holland tot Rotterdam) als "Hauptstützpunkt". Alle havens in de regio werden in gebruik genomen voor de verschillende Kriegsmarine onderdelen. De Maassluise buitenhaven was met name de thuisbasis van het 32e en 34e "Minensuchflottille", die voor het grootste deel bestond uit gevorderde vissersschepen, zoals kotters en loggers. Deze schepen, bewapend met luchtdoelgeschut (FLAK), vormden een bedreiging voor de geallieerde vliegtuigen die richting Duitsland vlogen.
In de middag van 18 maart 1943 werd Maassluis getroffen door een aanval met dertig brisant- en zestig brandbommen van twaalf geallieerde bommenwerpers. Deze aanval miste het eigenlijke doel, de olieraffinaderij Witol aan de Heldringstraat. In korte tijd werd een groot gedeelte van de oude binnenstad door hevige branden en instortende gebouwen vernield. Achttien inwoners van Maassluis kwamen om tijdens het bombardement. Op het Schanseiland is ter herdenking een monument opgericht.
Op 21 januari 1944 werd Hoek van Holland, tegelijk met elf andere Europese havensteden, door het Oberkommando der Wehrmacht tot "Festung" verklaard. Maassluis werd nu officieel "Festungsvorfeld" en de Maassluise vlieten werden als tankgrachten aangemerkt.
Joodse gemeenschap.
Maassluis had een liberaal vestigingsbeleid, het was een van de weinige plaatsen in de regio waar joden als inwoner welkom waren. Op 27 april 1688 vestigde de tabaksverkoper Levi Jacobs zich als eerste. Vanaf 1750 groeide de Joodse gemeenschap. In 1769 kreeg zij toestemming een synagoge te bouwen. Na 1890 vertrokken de meesten, in 1930 woonden er nog maar acht joden in Maassluis. Tijdens de Tweede Wereldoorlog zijn allen weggevoerd en vermoord. De synagoge aan de Groen van Prinstererkade werd in 1960 gesloopt. De Joodse begraafplaats aan de Roggekade werd in 1950 geruimd. De stoffelijke resten zijn herbegraven op de algemene begraafplaats, daar zijn ook drieëntwintig grafstenen heen gebracht.
Stadsdichter.
Maassluis heeft sinds juni 2016 een stadsdichter. Deze krijgt de gelegenheid zichzelf en de stad te promoten. De tweejaarlijkse verkiezing wordt georganiseerd door Poëziecafé Woordkunst met steun van de gemeente Maassluis en Bibliotheek Maassluis.
Dichters:
Bezienswaardigheden.
Een deel van Maassluis is een beschermd dorpsgezicht. Verder zijn er als bezienswaardigheden:
Monumenten.
In de gemeente bevinden zich een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In Maassluis zijn diverse beelden, sculpturen en objecten geplaatst in de openbare ruimte, zie:
Verkeer en vervoer.
Maassluis had twee NS-stations aan de Hoekse Lijn: Maassluis Centrum sinds 1891 en Maassluis West sinds 1970. Op 1 april 2017 reed de laatste trein over deze spoorweg. Tussen 2017 en 2019 is de spoorlijn tot metrotracé omgebouwd en een derde station (Steendijkpolder) toegevoegd. Sinds de voltooiing is er een rechtstreekse metroverbinding met het centrum van Rotterdam en het metronet aldaar.
Het ombouwen zou in september 2017 gereed zijn, maar door verschillende tegenvallers was de oplevering vertraagd. Het openbaar vervoer richting Rotterdam vond per april 2017 tijdelijk per autobus plaats. Na een feestelijke opening op 28 september 2019 ging de metroverbinding op 30 september 2019 van start. 
In 1912 bereikt de WSM-stoomtram Maassluis vanuit Maasland en Delft, met aansluiting op het NS-net. In 1938 werd de lijn al gesloten tussen Maassluis en Maasland. Tussen Maasland en Delft is de oude baan grotendeels fietspad geworden.
Het wegverkeer wordt afgewikkeld over de A20. Met de veerpont is er een verbinding naar Rozenburg over het Scheur. Deze wordt zowel door fietsers en voetgangers als door gemotoriseerd verkeer gebruikt. De boot kan per overtocht veertig personenwagens vervoeren. De dichtstbijzijnde vaste overgangsmogelijkheid richting het zuiden via de Botlektunnel (of Botlekbrug) en de Beneluxtunnel is vijftien kilometer verderop gelegen en heeft dikwijls met files te maken. Door de in aanleg zijnde Maasdeltatunnel als onderdeel van de A24 ontstaat er - volgens planning in 2024 - een dichterbij gelegen vaste verbinding onder het Scheur.
Sport en recreatie.
Maassluis kent een groot aantal sportverenigingen, waaronder een van de oudste tennisclubs van Nederland, MTC Bequick uit 1895, de voetbalclubs Excelsior Maassluis, VDL-Maassluis en MSV '71, schietvereniging Prins Hendrik, atletiekvereniging AV Waterweg, basketbalvereniging MBV Green Eagles, hockeyvereniging MHV Evergreen, korfbalvereniging c.k.c. Maassluis, handbalvereniging Unitas '63, gymnastiekvereniging Gv Maassluis, honk- &amp; softbalvereniging HSV Gophers, wielrenvereniging RCMD De Coureur, tafeltennisvereniging TOG/MeerServices, volleybalvereniging MVC en Badmintonclub Maassluis.
Aan de Sportlaan is het sport- en recreatiezwembad Dol-fijn gevestigd, het is een Sportfondsenbad.
Door Maassluis loopt de Europese wandelroute E9, ter plaatse Deltapad geheten.
Politiek en bestuur.
Gemeenteraad.
De gemeenteraad van Maassluis bevat 23 zetels. Hieronder staat de samenstelling van de gemeenteraad sinds 1994:
College van B en W.
De coalitie bestaat in de periode 2022-2026 uit het CDA, de PvdA, de VVD en Maassluis Belang. Het college van burgemeester en wethouders bestaat naast de burgemeester uit een wethouder van elk één van het CDA, de PvdA, de VVD en Maassluis Belang.

</doc>
<doc id="22052" url="https://nl.wikipedia.org/wiki?curid=22052" title="Monster (Zuid-Holland)">
Monster (Zuid-Holland)

Monster is een kustdorp in de provincie Zuid-Holland (gemeente Westland), gelegen aan de Noordzee, dat beschikt over vijf kilometer strand. Het dorp telt anno inwoners.
Tot 1 januari 2004 was Monster een zelfstandige gemeente. Toen ging deze bij de gemeentelijke herindeling Westland op in de gemeente Westland. De vroegere gemeente Monster bestond uit de dorpen Monster, Ter Heijde aan Zee en Poeldijk en telde ruim 20.000 inwoners. De inwoners worden Monsternaars genoemd.
Ligging.
Monster ligt in Zuid-Holland in het noorden van de regio Westland en de gemeente Westland. De plaats grenst in het oosten aan Den Haag en Poeldijk, in het noorden aan Ter Heijde en in het het zuiden aan de woonplaatsen van Naaldwijk en 's-Gravenzande. De voormalige gemeente Monster omvatte naast Monster ook de kernen Ter Heijde, Poeldijk en Zwartendijk. Kwintsheul behoorde tot 1914 bij de gemeente.
Geschiedenis.
Monster ontstond waarschijnlijk in de tiende eeuw en de eerste gebouwen, voornamelijk boerderijen, werden als een lint langs de strandwal gebouwd. Een kerk kwam langs een weg die de boerderijen met elkaar verbond. De plaats werd voor het eerst in het jaar 1006 genoemd. Het dorp nam al snel een belangrijke plaats in in de regio en al vroeg kreeg Monster een eigen korenmolen in 1300.
Een oude naam van Monster was Masamuda, samengesteld uit het Oudnederlandse woord muda ('monding') en de waternaam Maas. Over de oorsprong van de naam Monster is een onzekerheid. Waarschijnlijk is deze afgeleid van het Latijnse woord "Monasterium", hetgeen "klooster" betekent, maar daar er geen klooster was, hier in de betekenis 'grote centrale parochiekerk', is dit onzeker.
Monster was vroeger een bedevaartplaats, omdat de Machutusparochie een aantal relikwieën bezat van haar patroon, de heilige Machutus, ook wel Machuut genoemd. Men zocht hier genezing van de "vallende ziekte", epilepsie.
Het dorp telde in 1474 80 haardsteden. Dit aantal was in 1514 gegroeid tot 250. De bebouwing concentreerde zich rond de kerk en langs dwarswegen op de strandwal. Bij de kerk kwam een haventje dat uitkwam op de Vlotwatering. Belangrijke vormen van bestaan in de middeleeuwen waren akkerbouw en veeteelt, waarvan schapenteelt een belangrijk aandeel had. Fruit- en groenteteelt kwam op na de middeleeuwen.
In de 13e eeuw behoorde een groot deel van het Westland, Loosduinen en Den Haag tot het ambtsgebied van Monster. Toen een begin werd gemaakt met de bouw van Den Haag werd een splitsing gemaakt in Haag-ambacht en Half-Loosduinen. Dit laatste dorp werd in 1812 losgemaakt van Monster. Tussen Den Haag en Monster bevindt zich van oudsher een serie buitenplaatsen zoals Ockenburgh, Bloemendaal, Solleveld en Langeveld.
In 1883 werd Monster voor het eerst bereikbaar per openbaar vervoer. De WSM-stoomtram uit Loosduinen kwam toen het dorp uit zijn isolement bevrijden en reed door naar 's-Gravenzande. Deze normaalspoorlijn reed door de krappe Choorstraat en Herenstraat. Later werd een nieuwe baan buitenom het dorp aangelegd. In 1905 werd Hoek van Holland bereikt. In de jaren '30 verdween het passagiervervoer. In 1965 is de lijn opgeheven. De oude baan is grotendeels fietspad geworden.
Tot de samenvoeging van gemeenten in het Westland in 2004, vormde de Gantel de zuidgrens van de gemeente Monster.
Monumenten.
Monster telt een groot aantal monumenten. De oude Hervormde kerk dateert van tussen 1050 en 1100. De kerk is in fasen gebouwd en kreeg zijn huidige vorm rond 1450. Het gebouw is in 1901 afgebrand en daarna in vroegere staat hersteld. Een ander monument is korenmolen De Vier Winden. De huidige molen stamt uit 1882, maar in documenten wordt hij al in de twaalfde eeuw genoemd. Onder de molen is een steen gevonden die van nog veel eerder dateert. De monumentale "grafkelder van de familie Herkenrath" is de particuliere begraafplaats van een familie die een groot aantal notabelen heeft voortgebracht. De eerste Herkenrath vestigde zich rond 1790 in Monster. De laatste bijzetting in het graf dateert van 1906. De grafkelder is nu eigendom van de gemeente Westland.
De rooms-katholieke Sint-Machutuskerk is ontworpen door architect S. van Rijswijk. De toren van de kerk is van de hand van Jaap van Rees.
Het "St. Jozefklooster" was vroeger het verblijf van Zusters Franciscanessen uit Roosendaal. Dit klooster vindt zijn oorsprong in 1844 toen een zekere Van der Horst een huis kocht aan de Vaart (tegenwoordig Havenstraat). Het was de bedoeling dat zusters daar onderwijs gingen geven aan kinderen. Na een eerste mislukte poging had dit na 1850 succes. Het convent groeide en het pand werd uitgebreid met een kapel. Vervolgens is er een grote tuin aangelegd en werden naburige percelen aangekocht. Zo konden er diverse uitbreidingen plaatsvinden, waaronder een nieuwe vleugel langs de Havenstraat in 1922. De zusters hebben er jarenlang lesgegeven. Resten van de muren rond de Kloostertuin geven heden nog een indruk van de omvang van het klooster. De laatste zusters (inmiddels op leeftijd) zijn in 1994 vertrokken uit het dorp. Het voormalige klooster is door renovatie als architectonisch erfgoed behouden. Er bevinden zich nu woningen en een multifunctioneel dorpshuis van de stichting 'De Noviteit' in het gebouw.
Zee.
Het strand wordt jaarlijks druk bezocht, waarbij de nadruk valt op dagtoerisme. Sinds 1939 bewaakt de "Monsterse reddingsbrigade" het strand. Elke zomer patrouilleren de vrijwilligers langs de kust. Er zijn drie strandopgangen: "Molenslag", "Schelpenpad" en "Watertoren".
In Monster bevindt zich een station van de Koninklijke Nederlandse Redding Maatschappij met een lange geschiedenis. Al in de derde bestuursvergadering van de directeuren van de ZHRMS (Zuid-Hollandse Reddings Maatschappij) op 18 november 1824 werd Ter Heijde genoemd. Rond 1825 werd hier de eerste reddingsboot van de ZHRMS gestationeerd. In 1900 kwam de roeireddingsboot "President Schumacher". In 1943 werd deze reddingsboot verkocht en het station vanwege de oorlog gesloten. Sinds de zomer van 2005 heeft men aan het strand van Monster een reddingsboot van het type "Valentijn 2000" genaamd "George Dijkstra".
Strandvondsten.
In 1986, 1993 en latere jaren vonden er zandopspuitingen plaats op het Monsterse strand. Met deze zandsuppleties werd de kust versterkt. Het materiaal was afkomstig uit het Eurogeulgebied en omgeving. Daar was niet altijd zee geweest. In het Pleistoceen (IJstijdvak) en met name in het Weichselien, de laatste ijstijd, zo'n 40.000 jaar terug, was hier land. Pas 7000-6000 v.Chr. verdween het laatste stuk (Europoort/Bruine Bank) onder water. Na de zandsuppleties werden op het strand veel botten uit de laatste ijstijd gevonden, met name van de mammoet, wolharige neushoorn en het reuzenhert van zo'n 40.000 jaar oud. Veel ouder nog was een snijtand van de nu uitgestorven beversoort "Trogontherium cuvieri". Deze werd op één miljoen jaar oud gedateerd. Er werden ook botten uit het Holoceen (vanaf 10.000 jaar terug) gevonden, onder meer van paard, hert, otter en bever en dieren die op landbouw wezen. Ook werden gebruiksvoorwerpen gevonden waaronder drie harpoentjes, een vuurstenen krabbertje en mesje, twee stukjes afslag van vuursteen en twee afgezaagde geweipunten. De voorwerpen werden gedateerd als uit het begin van de middelste steentijd, zo'n 9700 jaar geleden.

</doc>
<doc id="22053" url="https://nl.wikipedia.org/wiki?curid=22053" title="Moordrecht">
Moordrecht

Moordrecht (, "moor-drecht") is een plaats en voormalige gemeente in de Nederlandse provincie Zuid-Holland bij de Zuidplaspolder.
Geografie.
Moordrecht ligt aan de Hollandse IJssel, met aan de overkant Gouderak. Tussen beide plaatsen wordt een veerverbinding onderhouden. Volgens het register van de verponding, een soort onroerend goedbelasting, telde Moordrecht in 1515 49 huizen.
Moordrecht wordt doormidden gesneden door de "Middelweg". De spoorlijn Utrecht - Rotterdam loopt een halve kilometer ten noordwesten van de plaats, maar Moordrecht heeft geen station meer aan deze lijn. Tot 1935 bestond stopplaats Moordrecht.
Voormalige gemeente.
In september 2006 heeft in een volksraadpleging over mogelijke herindelingskandidaten 93% van de Moordrechtenaren gekozen voor samenvoeging met buurgemeenten Nieuwerkerk aan den IJssel en Zevenhuizen-Moerkapelle. Slechts 7% koos voor de andere buurgemeente Gouda. De gemeenteraad heeft deze voorkeur overgenomen en besloten fusiebesprekingen met Nieuwerkerk aan den IJssel en Zevenhuizen-Moerkapelle te beginnen. De regering heeft eind 2008 een wetsontwerp ingediend om de drie gemeenten samen te voegen. Op 1 januari 2010 is de nieuwe gemeente Zuidplas tot stand gekomen.
De gemeente telde inwoners (, bron: CBS) en had een oppervlakte van 12,73 km². Binnen de gemeentegrenzen lagen geen andere kernen.
Monumenten.
Een deel van Moordrecht is een beschermd dorpsgezicht. Zie ook:

</doc>
<doc id="22054" url="https://nl.wikipedia.org/wiki?curid=22054" title="Cartagena">
Cartagena



</doc>
<doc id="22055" url="https://nl.wikipedia.org/wiki?curid=22055" title="Nederlek">
Nederlek

Nederlek () was van 1985 tot en met 2014 een gemeente in de Nederlandse provincie Zuid-Holland. De gemeente telde 14.163 inwoners (1 mei 2014, bron: CBS) en had een oppervlakte van 31,44 km² (waarvan 3,61 km² water).
De gemeente was op 1 januari 1985 ontstaan bij de gemeentelijke herindeling van gemeenten in de Krimpenerwaard. Hierbij werden de gemeenten Krimpen aan de Lek en Lekkerkerk samengevoegd. Per 1 januari 2015 werd de gemeente Nederlek samengevoegd met de gemeenten Ouderkerk, Vlist, Bergambacht en Schoonhoven tot de nieuwe gemeente Krimpenerwaard.
Kernen.
De gemeente Nederlek bestond uit de volgende kernen:
Het gemeentehuis was gevestigd in Lekkerkerk.
Topografie.
"Topografische gemeentekaart van Nederlek (september 2014)"
Herindeling.
De Gedeputeerde Staten hebben op 3 februari 2009 een commissie ingesteld die moet gaan onderzoeken hoe de gemeente Nederlek op kan gaan in een grotere gemeente. Het K5-samenwerkingsverband met de gemeenten Ouderkerk, Vlist, Bergambacht en Schoonhoven was daarvoor de basis. Dit resulteerde in het Herindelingsadvies Krimpenerwaard van 10 november 2010 en het wetsbesluit op 19 juni 2014. Op 1 januari 2015 zijn de vijf gemeenten gefuseerd tot de nieuwe gemeente Krimpenerwaard.
Politiek.
Gemeenteraad.
De gemeenteraad van Nederlek bestond uit 15 zetels. Hieronder staat de samenstelling van de gemeenteraad sinds 1994:
College.
Het college van B&amp;W werd gevormd door waarnemend burgemeester B.F.A. van der Kluit-de Groot (VVD) (van 2008 t/m 2014) en de wethouders R.P.A. van de Haterd (PvdA) en D.C. Roelse (VVD).
Varia.
Na de opheffing van gemeente Nederlek zijn in de voormalige gemeente twee beelden geplaatst om het opheffen van de gemeente te herdenken. Deze beelden zijn gemaakt door Leo Jongenotter, kunstenaar te Krimpen aan de Lek. Na overleg met de bevolking koos de kunstenaar voor een jongen en een meisje die naar elkaar kijken.
De twee figuren hebben een mobieltje in hun hand. In de andere hand houden ze een touw (zij) en een harpoen (hij) vast, twee items die refereren aan het verleden van beide dorpen. Voor het beeld in Krimpen aan de Lek stond een jongen uit Lekkerkerk model, voor het Lekkerkerkse beeld stond een meisje uit Krimpen aan de Lek model.
De beelden zijn onthuld op 12 juli 2017.

</doc>
<doc id="22056" url="https://nl.wikipedia.org/wiki?curid=22056" title="Nieuw-Lekkerland (dorp)">
Nieuw-Lekkerland (dorp)

Nieuw-Lekkerland () is een plaats in de gemeente Molenlanden in de Nederlandse provincie Zuid-Holland, ten zuiden van de rivier de Lek en in het noordwesten van de Alblasserwaard gelegen. Tot 1 januari 2013 was Nieuw-Lekkerland een zelfstandige gemeente. Het aantal inwoners bedroeg in inwoners.
Het plaatselijk dialect dat er wordt gesproken, duidt men aan als Nieuw-Lekkerlands en valt onder het West-Alblasserwaards.
Geschiedenis.
In de eerste eeuwen na Christus was het grondgebied van Nieuw-Lekkerland in handen van de Romeinen. In die tijd was Nieuw-Lekkerland alleen maar moeras. Pas in de 10e eeuw kwam daar verandering in, men ging het moeras uitgraven. Door inklinking van het veen kwam het land steeds lager te liggen. Rond 1280 wordt het dorp "Leckerlant" genoemd. De naam "Nieue-Leckelant" wordt voor het eerst genoemd rond 1325 als tegenhanger van het dorpje "Oud-Leckelant" (nu Lekkerkerk). Pas in 1903 werd het dorpje Nieuw-Lekkerland genoemd.
Het dorp viel in de middeleeuwen onder de heerlijkheid van de Lek. Nabij het dorp zou in de 14e eeuw op een donk het kasteel Schoonenburg hebben gestaan. Dit kasteel is in de 15e eeuw verdwenen en de stenen zouden zijn gebruikt voor herstelwerk aan de kerk in Streefkerk.
Tijdens de Tachtigjarige Oorlog zijn de dijken bij Nieuw-Lekkerland doorgestoken.
De Lek heeft in de geschiedenis een grote rol gespeeld in de plaatselijke economie en handel. De economie was gebaseerd op landbouw, veeteelt en visserij. In de 19e eeuw werd de scheepsbouw ontwikkeld. In 1849 werd op de dijk de huidige dorpskerk gebouwd. In 1915 werd aan de Lekdijk de watertoren gebouwd.
De klok uit 1774 werd in 1943 uit de toren gehaald en afgevoerd. In 1949 kwam weer een nieuwe klok, met als opschrift: 'Mijn voorganger is in oorlogstijd verdwenen. Nu ben ik in vredestijd verschenen'. Na de oorlog is Nieuw-Lekkerland snel uitgebreid.
Geografie.
Kernen.
De plaats Nieuw-Lekkerland bestond oorspronkelijk uit twee wijken, Dorp en Middelweg, die zo'n twee kilometer uit elkaar lagen, gescheiden door weilanden. Inmiddels is er zoveel bijgebouwd in het zogenaamde Middengebied, dat beide wijken nu praktisch met elkaar zijn verbonden. Nieuw-Lekkerland bestaat (volgens het CBS) uit de volgende wijken:
Kinderdijk maakte deel uit van de gemeente Nieuw-Lekkerland en is bekend vanwege zijn "Kinderdijkse molens". De molens waren oorspronkelijk bedoeld om het water uit het moerasgebied te malen. Inmiddels is in Kinderdijk een gemaal gebouwd dat de waterstanden regelt. De molens zijn een toeristische attractie geworden. Kinderdijk en Nieuw-Lekkerland zijn nog steeds nauw verbonden.
Bevolking.
Geschiedenis bevolkingsgroei gemeente.
 "version": 2,
 "width": 400,
 "height": 200,
 "data": [
 "name": "table",
 "values": [
 "x": 1512,
 "y": 275
 {
 "x": 1820,
 "y": 770
 {
 "x": 1840,
 "y": 1153
 {
 "x": 1867,
 "y": 2000
 {
 "x": 2001,
 "y": 9369
 {
 "x": 2004,
 "y": 9539
 {
 "x": 2006,
 "y": 9465
 {
 "x": 2007,
 "y": 9436
 {
 "x": 2008,
 "y": 9533
 {
 "x": 2010,
 "y": 9535
 {
 "x": 2018,
 "y": 8510
 {
 "x": 2020,
 "y": 8400
 {
 "x": 2021,
 "y": 8445
 ]
 ],
 "scales": [
 "name": "x",
 "type": "linear",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "line",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "interpolate": {
 "value": "monotone"
 "stroke": {
 "value": "steelblue"
 "strokeWidth": {
 "value": 3
}&lt;/graph&gt;
Godsdienst.
Nieuw-Lekkerland kent een grote kerkelijke meelevendheid. Allerlei kerkgenootschappen van protestantse signatuur treft men er aan. Nieuw-Lekkerland wordt tot de bevindelijk-gereformeerde Bijbelgordel gerekend wat zijn weerslag heeft in het grote aantal zetels dat SGP en ChristenUnie in de wacht slepen. De confessionele partijen nemen meer dan de helft van het aantal gemeenteraadszetels in van de voormalige gemeente. Voorts is Nieuw-Lekkerland een van de weinige voormalige gemeenten in Nederland die een vloekverbod kenden, al was dit niet handhaafbaar in het kader van de vrijheid van meningsuiting.
Kerken.
Nieuw-Lekkerland heeft diverse kerken:
Politiek.
Gemeentelijke herindelingen.
Op 1 januari 2013 zijn de gemeenten Graafstroom, Liesveld en Nieuw-Lekkerland samengegaan als één gemeente met de naam Molenwaard. Ze hebben nu ook geen aparte gemeentewerken meer. Het oude gemeentehuis van Nieuw-Lekkerland is inmiddels verbouwd tot openbare school (brede school). Op 1 januari 2019 fuseerde de gemeente Molenwaard met Giessenlanden tot de huidige gemeente Molenlanden.
Economie.
Van oorsprong is Nieuw-Lekkerland een agrarische gemeente, hoewel ook al heel lang industrieën langs de rivier de Lek zijn gevestigd. Inmiddels is in Nieuw-Lekkerland ook een binnendijks industrieterrein ontwikkeld aan de rand van het dorp waar een aantal lokale bedrijven zich heeft gevestigd.
Nieuw-Lekkerland kende eind 19e eeuw een Nederlandse primeur op elektriciteitsgebied. In 1886 werd in Kinderdijk de eerste openbare elektriciteitscentrale van het land neergezet. 295 gebouwen in Nieuw-Lekkerland en buurgemeente Alblasserdam konden zo van stroom worden voorzien.
Sport en cultuur.
Op gebied van sport en cultuur zijn er een aantal verenigingen zoals:
Enkele andere openbare gebouwen voor sport en cultuur:
Bezienswaardigheden.
Aan de Lekdijk bevinden zich drie rijksmonumenten. Dat zijn een boerderij op Lekdijk 63, Molen De Regt en het oude gemeentehuis. Aan de Lekdijk bevindt zich ook een watertoren uit 1915. Er een heuvel genaamd de Schoonenburgerheuvel, waar vroeger waarschijnlijk een kasteel heeft gestaan. In het zuiden grenst Nieuw-Lekkerland aan het water, het achterwaterschap, dat naar Kinderdijk stroomt. Aan het waterschap bevinden zich ook de molens en het eeuwenoude Waardhuis.
In Kinderdijk zijn alle 19 molens rijksmonument en zelfs werelderfgoed. Verder zijn de dorpskerk, het wisboomgemaal, het polderhuis en twee huizen rijksmonument.
Verkeer en vervoer.
Provinciale wegen.
In Nieuw-Lekkerland ligt de volgende provinciale weg:
Bussen.
Er gaat een aantal buslijnen door Nieuw-Lekkerland. Hieronder een overzicht. De lijnen zijn van Qbuzz.
Veerdiensten.
Er varen drie veerdiensten vanuit Nieuw-Lekkerland. Hieronder een overzicht.
Onderwijs.
Nieuw-Lekkerland heeft vier basisscholen:

</doc>
<doc id="22057" url="https://nl.wikipedia.org/wiki?curid=22057" title="Cartagena (Spanje)">
Cartagena (Spanje)

Cartagena is een stad en havenplaats in het oosten van Spanje, in de regio Murcia, aan de Middellandse Zee. De stad heeft inwoners (). De kust wordt de Costa Cálida genoemd. De stad is omringd door een muur met daarin acht poorten. De natuurlijke haven is een zeer diepe baai waaraan de voornaamste marinebasis van Spanje ligt. Twee vooruitstekende kapen, met daarop vestingen, beschermen de stad. Bezienswaardig zijn de kathedraal "Santa María Veja" uit de dertiende eeuw en het uitzicht vanaf de ruïne "Castillo de la Concepción".
Geschiedenis.
De stad werd in de derde eeuw v.Chr. gesticht door Hasdrubal de Schone, een legeraanvoerder uit Carthago. De stad werd "Qart chadast" (Nieuwe Stad) genoemd, net als Carthago.
Oorspronkelijk was Carthago een Fenicische kolonie of nederzetting. Nadat de oorspronkelijke Fenicische plaatsen als Tyrus, Sidon en Byblos echter overheerst werden door andere volkeren, begon het evenwicht van de Fenicische cultuur en de Fenicische machtssfeer sterk naar het westen van de Middellandse Zee te verschuiven, met Carthago als nieuw centrum hiervan. Cartagena was onderdeel van de verdere verbreiding van deze invloedssfeer naar het westen toe.
Tijdens de Tweede Punische Oorlog in 209 v.Chr. veroverden de Romeinen onder Scipio Africanus de stad. Ze ging onder de naam 'Carthago Nova' (Nieuw Carthago) deel uitmaken van het Romeinse Rijk. Hiervan is de naam Cartagena van afgeleid. Etymologisch gezien is in de naam Carthago Nova zowel het woord nieuw in het Fenicisch, als in het Latijn aanwezig, wat dubbelop kan lijken, maar het niet is, want het Latijnse 'nova' werd toegevoegd om het te onderscheiden van Carthago in Noord-Afrika.
Gedurende de Moorse tijd droeg de stad onder meer de naam 'Qartayanna', en bezat het een grote mate van autonomie. Het was een zelfstandig vorstendom dat later werd verenigd met Aragon.
Voor de stichter van de stad, Hasdrubal de Schone, werd in 1968 een borstbeeld opgericht. Cartagena heeft een archeologisch museum waar vooral objecten uit de Romeinse tijd getoond worden die bij opgravingen zijn gevonden.
Aardrijkskundige omschrijving.
Geografie en topografie.
De stad Cartagena is gevestigd in Spanje, in het zuidoosten van het Iberisch schiereiland, en heeft de coördinaten 37° 36' NB, 0° 59' WL. De gemeente heeft een oppervlakte van 560 km².
De gemeente Cartagena is een groot hellend vlak van het NW naar het ZO. De gemeente is in het noorden begrensd door de "promenade van El Albujón", in het zuiden en het oosten door de Middellandse Zee en in het westen door de heuvels van "Cabezos del Pericón" en "Sierra de las Victorias".
De dominante materialen in de samenstelling van deze bergen zijn veelal van metamorfe (leisteen, marmer etc.) en sedimentaire (kalksteen) aard. De vlakte van "Campo de Cartagena" zelf bestaat uit sedimentair materiaal dat voornamelijk voortkomt uit recente oorsprong, aangezien de "Campo de Cartagena" opgestegen is uit de zee gedurende het Plioceen. Ten slotte zijn er ook overblijfselen van recente vulkanische activiteit verspreid over de "Campo de Cartagena".
Het historische centrum van de stad wordt omringd door vijf kleine heuvels ("Molinete", "Monte Sacro", "Monte de San José", "Despeñaperros" (stijgende / uitgerekte honden) en "Monte de la Concepción"), die oorspronkelijk deel uitmaakten van een schiereiland. Dit gebied werd omringd door een zee bekend onder de naam "Mar de Mandarache" en de huidige baai. Dankzij de baai beschikt het havengebied over een opening naar de Middellandse Zee. Deze opening wordt natuurlijk beschermd door de uitlopers van "San Julian" en "Galeras", aangezien deze heuvels de ingang van havenstad flankeren. Ter uitbreiding van de stad werd de oude binnenzee, "Mar de Mandarache" in het begin van de twintigste eeuw opgevuld.
De stedelijke ruimte wordt begrensd of doorkruist door verschillende waterlopen, waarvan sommige, zoals de "Rambla de Benipila", gekanaliseerd werden in de achttiende eeuw. De meeste van deze waterlopen staan het grootste gedeelte van het jaar droog, maar door hevige waterval kunnen er in enkele dagen overstromingen plaatsvinden. De laatste maal dat dit gebeurde was in september 2009.
Campo de Cartagena.
Rond de stad ligt een brede vlakte, die in het noorden en noordwesten begrensd wordt door de oostelijke uitlopers van de "Cordilleras Béticas", bestaande uit de pre-kustgebergte ("Carrascoy", "El Puerto", "Los Villares", "Columbares" en "Escalona"), en in het zuiden en zuidwesten door de vlaktes en de bergketens van de kustlijn ("El Algarrobo", "Sierra de la Muela", "Pelayo", "Gorda", "Sierra de la Fausilla" en "la Sierra minera de Cartagena-La Unión", met als uiterste uitsteeksel in de Middellandse Zee, "Cabo de Palos").
De "Campo de Cartagena" wordt gevormd door de gemeenten van Cartagena, La Unión, Fuente Alamo de Murcia, Los Alcázares, Torre Pacheco, San Javier, San Pedro del Pinatar en een gedeelte van de gemeente Murcia.
In de vlakte van de "Campo de Cartagena" vinden we vulkanische overblijfselen, onder meer de "Cabezo Negro de Tallante", "El Carmolí", "El Cabezo Beaza" en de eilanden in de "Mar Menor".
Aangrenzende gemeenten.
De grenzen van de gemeente Cartagena wordt bepaald door de volgende gemeenten: Torre-Pacheco, Murcia, Los Alcázares, La Unión, Fuente Álamo de Murcia, Mazarrón en San Javier.
Klimaat.
Klimaat van Cartagena is als een warm steppeklimaat, waarbij de zee een verzachtende invloed heeft over het weer. De zon schijnt er 325 dagen, met gemiddelde jaarlijkse temperatuur van 20 °C. Januari is de koudste maand (gemiddelde 12 °C) ; augustus, de warmste maand, heeft als gemiddelde temperatuur 28 °C.
Een regelmatig voorkomend weerverschijnsel aan het einde van de zomer, wordt "Gota fria" genoemd: hevige regens en windhozen welke vaak voor schade zorgen.
Een weerverschijnsel, dat eenmaal om de vijftig jaar voorkomt, is sneeuwval. De laatste keer dat dit gebeurde, was op 18 januari 2017.
Ecologie.
Het grondgebied bezit, ondanks de intense en eeuwenlange mijnbouw, het toerisme en de industrie, een bijzondere natuurlijke rijkdom en diversiteit met een hoge mate van inheemse flora. Een belangrijk deel van zijn grondgebied is wettelijk beschermd.
Flora.
Het kustgebergte van Cartagena kent een van de grootste botanische biodiversiteit van het Iberisch schiereiland. Men vindt er zowel Europese als Afrikaanse soorten. Opmerkelijk zijn de vele soorten die alleen aanwezig zijn aan de zuidelijke kust van Spanje (Murcia en Almería in het bijzonder) en in Noord-Afrika. De "Tetraclinis" is een typisch voorbeeld: een cipres die alleen groeit in Noord-Afrika, Malta en Cartagena.
Er is een grote waardevolle inheemse flora, waarvan een aantal planten ernstig met uitsterven bedreigd is, zoals de Evergreen van Cartagena, de "Rabogato" uit de "Mar Menor", de "Zamarilla" van Cartagena, kamille uit "Escombreras", de "Astragalus nitidiflorus", de "Narcissus tortifolius" en de "Cistus heterophyllus" van Cartagena.
Fauna.
Onder de diersoorten bevinden zich enkele bedreigde soorten, zoals de slechtvalk, de oehoe, de steenarend, de havikarend, de Moorse landschildpad, de grote hoefijzerneus en de "Aphanius iberus", een vis die voorkomt in het zuidoosten van Spanje. Op de berg Roldán werd de aanwezigheid van de gewone kameleon geconstateerd. Het is nog niet duidelijk of het gaat om een inheemse soort of dat hij werd ingevoerd.
Naast de bovenstaande diersoorten treft men ook de flamingo, de vos, het konijn, de das, de marter, de genetkat en de wilde kat aan. Het everzwijn komt hier ook vaak voor.
Natuurreservaten.
Er zijn tal van beschermde natuurparken in en in de nabijheid van de gemeente Cartagena:
Het gebied bestaat uit bergformaties, parallel aan de zee lopend, en richting oosten glooien naar het vlakste deel van het park, de "Salinas del Rasall", het lager gelegen natte gedeelte van het park. Men vindt hier verschillende geologische materialen en structuren: fossiele duinen, kliffen, stranden, kalkstenen, sedimentaire gesteenten en metamorfe gesteenten zoals leisteen en fylliet.
De "Salinas del Rasall" is een lager gelegen nat gebied en het karakteristieke van zo'n omgeving bestaat uit zout, kwelders en riet en met de fauna voornamelijk bestaande uit watervogels en kustvogels. Hier leeft de "Aphanius iberus", een inheemse vis beschermd wegens het gevaar van uitsterven.
Voorts vormen de kanalen en geulen in de ravijnen een ander opmerkelijk ecosystemen. Deze omgeving, met een hoge relatieve vochtigheid, is gastheer van plantensoorten die elders niet zouden overleven zoals de oleander, "Scirpus holoschoenus" en ook een aantal geïsoleerde exemplaren van tamarisk.
In minder steenachtige kanaalbedden treft men riet, rus en de vijgenboom aan.
De geulen en ravijnen zijn gebieden waar broedvogels, als de bijeneter en de torenvalk leven. Naast deze tijdelijke inwoners worden vele kleine vogels aangetrokken door de overvloed aan muggen en andere insecten.
De bescherming blijkt een uitstekende manier te zijn om het zeemilieu te beschermen en kansen te creëren voor de regeneratie van het visbestand. Rijkdom, schoonheid en diversiteit van de zeebodem van Cape Tiñoso maakten dit gebied een van de Spaanse bestemmingen te zijn voor duikers. Bedrijven die zich bezighouden met deze activiteit bevinden zich in het centrum van "La Azohía".
Een rots enkele meters onder het wateroppervlakte dicht bij het "Isla Grosa", was eeuwenlang een probleem voor de navigatie. Op de zeebodem liggen dan ook talrijke wrakken van Fenicische en Romeinse oorsprong, waarvan de belangrijkste dateert uit de vijfde eeuw voor Christus. Dit Fenicische schip zonk met een lading tin, lood, Punische artikelen en een assortiment van slagtanden van de Afrikaanse olifant met Fenicische inscripties. De totale lading van deze scheepswrakken, die rondom "Isla Grosa", werden gevonden, is te zien in het Nationaal Museum van Onderwaterarcheologie in Cartagena.
Het 19 vierkante kilometer grote zeereservaat "Cabo de Palos" en "Islas Hormigas" ligt tussen de vuurtoren van "Cabo de Palos" en het eiland "Hormigas". Hier is een grote biologische diversiteit; met een nog intacte zeebodem. Bijzonder zijn de grote zeegrasvelden en de koraalkolonies. Door de beperkte diepte is de plaat een groot gevaar voor de scheepvaart.
Sinds 1995 is de plaat beschermd om de flora en fauna van het gebied te behouden en de visstand weer op peil te krijgen. Dankzij de schoonheid en de goede conservatie van de zeebodem is dit gebied een van de favoriete bestemmingen voor duikers in Spanje.
"Las Palomas" is een klein eiland, op 6 kilometer zuidwest van de haven van Cartagena en op 1 kilometer van de dichtstbijzijnde kust. Het is een guur en steenachtig gebied waar veel vogels hun nest bouwen. Bij archeologisch onderzoek (2007-2008) werden verscheidene scheepswrakken rond het eiland gevonden.
Het eiland "Escombreras" (4 ha) bestaat uit een steile rots en is beschermd natuurgebied. Het heeft een kleine pier, een strand en wat oude gebouwen. Er zijn wat archeologische vondsten, waaronder resten van een Griekse tempel (ter ere van Herakles). Hierom staat het eiland ook bekend onder de naam Heracles. Men trof ook resten van zoutproductie en industriële activiteit uit de Romeinse tijd. Nog oudere overblijfsels van de Feniciërs werden aangetroffen.
Een beetje verder ligt het gebergte "Sierra Espuña".
Erfgoed en toerisme.
Monumenten.
Dankzij de strategische ligging aan de Middellandse Zee is Cartagena bewoond sinds de oudheid door verschillende beschavingen, die allemaal hun stempel gedrukt hebben op het rijke culturele erfgoed.
Oudste monumenten.
De status van de stad Carthago Nova werd in het jaar 44 v.Chr. verhoogd tot de rang van een Romeinse kolonie onder de naam Colonia Iulia VRBs Carthago Nova (CVINC). Onmiddellijk, tijdens de regering van Imperator Caesar Augustus werd een ambitieus proces van romanisering en verstedelijking van de stad opgestart. Zo zou de stad uitgroeien tot een van de mooiste van het Romeinse Rijk. Ook vandaag nog kunnen verschillende monumenten uit de Romeinse architectuur bezocht worden.
De bouw van het theater begon in de late eerste eeuw voor Christus. Het is het meest bezochte monument van de regio Murcia. Tegenover het theater staan de ruïnes van de kathedraal van Onze Lieve Vrouw Hemelvaart, die bekendstaat als "Santa María la Vieja". Deze kathedraal, daterend uit de late dertiende eeuw, werd gedeeltelijk verwoest tijdens de Spaanse Burgeroorlog. In juli 2008 werd het Museo Teatro Romano de Cartagena geopend, dienstdoende als ingang van het Romeinse theater van Cartagena. Het gebouw werd ontworpen door architect Rafael Moneo en toont verschillende details van het theater, die gevonden zijn tijdens opgravingen en herstellingen aan het gebouw. Op 11 januari 1999 werd het theater uitgeroepen tot "Bien de Interés Cultural".
Het "Forum Romanum" van Carthago Nova stond in het centrum van de stad, op de kruising van de hoofdwegen ("El cardo" en "El decumano") en tussen de bergen van "Cerro de la Concepción" (waar zich het amfitheater bevindt) en de "Asdrubalis Arx" (hedendaags "Cerro del Molinete" genoemd). Het forum werd gebouwd op ongeveer de huidige plaats van "San Francisco" en is op dit moment slechts gedeeltelijk opgegraven. De monumenten die in het forum tot nu toe zijn blootgelegd zijn:
In 2008 werd de uitgebreide opgraving van de zuidhelling gelanceerd. Men ontdekte verschillende baden in een thermisch complex, een arena en een luxewoning van een stadsmagistraat.
De meerderheid van de materialen van deze drie plaatsen, en andere materialen gevonden in opgravingen en die betrekking hebben op het Romeinse forum van Carthago Nova zijn tentoongesteld in het Stedelijk Archeologisch Museum.
Als beschermingsmuren bestaat er nog de Punische Muur, gebouwd in 227 v.Chr. tijdens de oprichting van de stad. Dit is een van de weinige overblijfselen van het verleden van de Carthaagse stad. De Byzantijnse muren zijn daarentegen opgeslagen in de kelder van het Stedelijk Archeologisch Museum.
Voorts blijft één huis uit de Romeinse tijd, de "Casa de la Fortuna", gebouwd tijdens de eerste eeuw v.Chr. De mozaïeken en muurschilderingen in het huis zijn behouden gebleven.
Op het hoger liggend gedeelte van de stad, in het verlengde van het amfitheater, bevindt zich het "Castillo de la Concepción", dat gebouwd werd in de dertiende eeuw. Het is voor publiek te bezoeken, de geschiedenis van Cartagena wordt er in beeld gebracht. Rond dit gebouw bevindt zich het Torrespark, aangelegd in het begin van de twintigste eeuw na de sloop van de huizen die zijn gelegen waren op de heuvel "Cerro de la Concepción". Ten oosten van "La Concepción" ligt het "Castillo de los Moros", een moorse fort gebouwd tussen 1773 en 1778.
Naast het "Castillo de la Concepción" kunnen volgende belangrijke kastelen en burchten bezocht worden: "Atalaya", "San Julian", "Galeras" en "Moren".
Monumenten uit de Barokke architectuur en de Neoclassicistische architectuur.
De "Campus Muralla del Mar", het gewezen maritieme ziekenhuis, is een van de eerste gebouwen die na transformatie van de stad tot de belangrijkste Spaanse marinebasis in de Middellandse Zee gebouwd werd. Het is nu de thuisbasis van de Polytechnische Universiteit van Cartagena. Vlakbij ligt "El Pabellón de Autopsias", waar ze vroeger de anatomie onderwezen.
Andere barokke of neoclassicistische gebouwen van militaire oorsprong zijn de verdedigingsmuur "Muralla de Carlos III", de zeevaartschool "Escuela de Guardiamarinas", het gebouw van de kapitein ("Capitania") (opgericht in 1740 en later gewijzigd op verschillende punten), de kazerne "Arsenal" en vooral voor de kazerne het "Parque de Artíllería", dat het het Militaire Museum huisvest.
De "Basílica de la Caridad", gebouwd in de negentiende eeuw, is een van de belangrijkste gebouwen van de stad, samen met de tempel gewijd aan de patroonheilige van de stad, "Virgen de la Caridad". Het gebouw wordt gedomineerd door een grote koepel, en herbergt een grote hoeveelheid vschilderijen en sculpturen uit de Spaanse en Italiaanse barok alsook schilderijen van Manuel Ussel de Guimbarda. Verder zijn er nog barokke en neoklassieke kerken zoals "Carmen", "Santo Domingo" en "Santa María de Gracia".
Ook noemenswaardig is de vuurtoren van "Cabo de Palos".
Meer recente monumenten.
Veel modernistische gebouwen die gebouwd zijn in de stad, behoren tot de belangrijkste van deze streek. Deze modernistische gebouwen uit de late negentiende en vroege twintigste eeuw, toen de bourgeoisie werd geïnstalleerd in de stad als gevolg van de groei van de mijnbouw, benadrukken de rijkdom van deze tijd. Als belangrijkste gebouwen ontworpen door de architect Víctor Beltrí y Roqueta en behorend tot de art nouveaukunststroom, kunnen genoemd worden:
Ten slotte zijn er nog:
Windmolens.
Typisch voor het gebied in de Campo de Cartagena zijn de traditionele windmolens. Gebouwd gedurende de achttiende en negentiende eeuw bevinden de meeste zich tegenwoordig in een deplorabele staat. De molens werden gebruikt voor vier doeleinden: meelmaalderij, zoutmaalderij, persen van oliën waaronder olijfolie en waterwinning. Specifiek kenmerk van deze molens zijn de wieken: deze voeren de driehoekige vorm van het zeil van een zeilschip. Ze werden allemaal geklasseerd als cultureel erfgoed. Enkele werden al gerestaureerd: de oude meelmolen van Zabala, 
de molen "La Puebla" en de molens uit de deelgemeentes La Palma, Pozo Estrecho en Alumbres.
Musea.
Het aanbod aan musea in Cartagena is heel divers. Deze musea hebben voornamelijk betrekking op de verschillende aspecten van de geschiedenis van de stad.
In het Nationaal Museum van Onderwaterarcheologie (ARQUA) bevindt zich naast tijdelijke exposities ook de bestendige expositie over onderwater acheologie en scheepsbouw. Het gebouw bevindt zich naast de jachthaven van de stad.
Het Gemeentelijk Archeologisch museum bevindt zich aan de "Calle Ramón y Cajal 45", enkele meters van het commercieel centrum "El Corte Inglés". In dit museum bevinden zich alle belangrijke stukken uit de omgeving vanaf de prehistorie tot aan de moderne tijd.
Het "Museo Teatro Romano de Cartagena", waarvan de ingang zich tegenover het stadhuis ("Palacio Consistorial de Cartagena") bevindt, huisvest alle overblijfselen die opgegraven werden tijdens de restauratie van het Romeins amfitheater.
Schuilkelders van de Spaanse Burgeroorlog. Met een capaciteit van 5500 plaatsen gaven ze bescherming tegen de luchtaanvallen uitgevoerd door de troepen van Franco. Bekend zijn de bombardementen die plaatsvonden in de middag van 25 november 1936, de "bombardementen van vier uur", uitgevoerd door het Duitse Condor Legioen.
Het Historische Militair Museum bevindt zich in het Artillerie-Arsenaal aan de "Plaza General López Pinto" naast het Koninklijk Park. De kazerne werd in opdracht van Koning Karel III gebouwd tussen 17 maart 1777 en 25 augustus 1786. Het museum bezit artilleriestukken, luchtafweerkanonnen, kustgeschut en een hoeveelheid munitie. Ten slotte bevindt zich er de grootste collectie aan miniatuur modellen, die opgenomen is in het "Guinness Book of Records".
In het Regionaal Museum voor Moderne Kunst (MURAM) worden tijdelijke exposities georganiseerd. Het museum bevindt zich in het "Palacio de Aguirre", gelegen aan de "Plaza de la Merced, 16".
Het Maritiem museum van Cartagena is gelegen in een van de bijgebouwen van de Maritieme kazerne.
Museum van de schrijvers Carmen Conde (Cartagena, 1907-Majadahonda, 1996), die ook de eerste vrouw in de "Real Academia Española" was en oprichtster van de Universiteit van Cartagena en van Antonio Oliver Balmás (Cartagena, 1903-Madrid, 1968)
Het glasmuseum bevat een tentoonstelling van glazen gebruiksmiddelen die door de "Santa Lucia" glasfabriek (1834-1955) geproduceerd werden.
Stranden.
Het centrum van de stad wordt overheerst door de haven, maar binnen de stadsgrenzen ligt een deel van La Manga del Mar Menor. Het andere deel behoort tot de gemeente San Javier. Met de stranden in het binnenland wordt zo de Mar Menor gevormd. Cartagena bezit ook een deel van de kust aan de Middellandse Zee. De volgende stranden werden gecertifieerd als kwaliteitsstranden door het ICTO ("Instituto para la Calidad Turística Española"): "Cala Cortina", "Islas Menores", "Playa Honda", "Mar de Cristal", "Cala del Pino", "Cavanna"," Barco Perdido", "El Galúa", "Levante" en "La Gola".
Economische activiteit.
Landbouw.
Belangrijke investeringen zijn gedaan om het water dat van de bergen komt, op te vangen. Dit leidde ertoe dat de "Campo de Cartagena" getransformeerd werd in een landbouwgebied. Op dit moment is 36.112 hectare gewijd aan akkerland. De belangrijkste gewassen zijn citroenen (2475 ha), amandelen (1668 ha), meloenen (1218 ha) en sla (1230 ha) (Gegevens van 2006. Ministerie van Landbouw en Water).
Industrie.
Traditioneel bestaat de industriële activiteit in de stad overwegend uit de chemische industrie, de scheepsbouw, de voedingsmiddelenindustrie, de drankenindustrie en de tabaksector.
In de vallei "Escombreras" bevindt zich het hart van de chemische industriële activiteit. De olieraffinaderij Repsol YPF heeft een dagelijkse capaciteit van 220.000 vaten. Toen dit gebied te klein werd, werd het industrieterrein "Los Camachos" ontwikkeld. De lokale kleine bedrijven zijn meer geconcentreerd rond het industrieterrein "Cabezo Beaza".
In de scheepsbouw is nog één firma actief in de haven, Navantia, het voormalige Bazán. Deze firma is gespecialiseerd in de bouw van oorlogsschepen. Deze industrie startte op in de achttiende eeuw toen het leger zich in de "Arsenal" vestigde.
Wat betreft de drankenindustrie is de stad bekend om de zoete likeur "Cuarenta y tres" ("Licor 43"), die tegenwoordig naar ruim zestig landen wordt geëxporteerd.
Haven.
In het havengebied worden de volgende activiteiten uitgeoefend:
Ten oosten van de haven ligt het punt "Cabo de Palos". Het bestaat uit een klein uitstekend gebergte dat in de Middellandse Zee terug boven het waterspiegel komt ter hoogte van de eilanden genaamd "islas Hormigas". Aangezien het een drukke vaarroute is om af te draaien naar Valencia en Barcelona, heeft men er een vuurtoren geplaatst. Reeds in de oudheid stond er op die plek een tempel ter ere van Baäl Hammon, later geïdentificeerd door de Romeinen als Saturnus. In 1554, als gevolg van de intensiteit van de aanvallen van piraten op de Spaanse Middellandse Zeekust, besliste keizer Karel V om er een uitkijktoren met de naam van "Torre de San Antonio" te bouwen. In de tijd van Filips II van Spanje, werd bij het ontwikkelen van een compleet systeem van kustverdediging een zeshoekige toren gebouwd. Deze werd voltooid in 1578. Ondanks het feit dat deze toren zich nog in een zeer goede staat bevond, werd hij in 1862 gesloopt en werden de stenen gebruikt bij de bouw van de huidige vuurtoren. Het werk aan de nieuwe vuurtoren werd in 1864 voltooid.
Toerisme.
Het belang van toerisme neemt toe. Belangrijke troeven zijn de nabijheid van de kust en het archeologische erfgoed van de stad. Verder werd een orgaan ter promotie van het toerisme onder de naam "Puerto de Culturas" opgericht. Een belangrijk actiepunt was het aantrekken van cruiseschepen.
Op dit moment heeft Cartagena, na de hoofdstad van de regio, het grootste aantal kamers (5366). Het heeft ook vier campings met een capaciteit van 8192 personen.
Leger.
Verschillende duizenden militairen zijn gelegerd in Cartagena. Vandaag de dag zijn dat onder andere de volgende regimenten en militaire functies:
Politiek.
Net als alle andere Spaanse gemeenten, wordt Cartagena bestuurd door zijn eigen gemeenteraad, bestaande uit 27 raadsleden die om de vier jaar democratisch gekozen worden tijdens gemeenteraadsverkiezingen.
De eerste lokale verkiezingen werden gehouden in 1979. Sindsdien heeft Cartagena acht burgemeesters gekend: drie van de Socialistische Partij (PSOE), een van de Partido Cantonal (PCAN), de eerste vrouwelijke burgemeester Pilar Barreiro (PP), die vijf termijnen regeerde, opgevolgd door José López van Movimiento Ciudadano. Daarna volgde weer twee vrouwen met Ana Belén Castejón (eerst PSOE, daarna onafhankelijk) en Noelia Arroyo (PP).
Gastronomie.
Typische gerechten.
Het meest bekende gerecht wordt "arroz caldero" genoemd. Het is een gerecht op basis van rijst, vis en schaaldieren. Van de vis en de schaaldieren wordt een bouillon gemaakt. Dit gebeurt na toevoeging van verschillende kruiden, die kunnen wisselen naargelang de smaak. Zo kan er saffraan, paprikapoeder, gember, viskruiden of zelfs curry toegevoegd worden. Eens de bouillon gereed, wordt daarin de rijst gekookt.
Daarnaast heb je nog de "michirones", een stoofpot op basis van gedroogde tuinbonen waaraan meestal ham, chorizoworst en laurier worden toegevoegd. Het gerecht wordt meestal in een aardewerk schaal gepresenteerd.
Andere typische gerechten zijn konijn geserveerd met rijst, konijn met knoflook, gepekelde vis en nagerechten zoals "arrope" (een snoepje gemaakt met gedroogde vijgen), "tocinillos de cielo" (desert gemaakt van gekaramelliseerd eigeel en suiker, compact en diepgeel van kleur) en "pan de Calatrava" (een soort pudding).
Dranken.
Cartagena is bekend om de zoete likeur "Cuarenta y tres" (Licor 43), die naar ruim 60 landen wordt geëxporteerd.
Tot de typische dranken behoren de "asiático", waarvan de ingrediënten koffie met Licor 43, Brandy en gecondenseerde melk zijn, de "láguena", een mengsel van anijslikeur en zoete wijn en de "reparo", op basis van Brandy en zoete wijn.
Brood en banket.
In de bakkerij zijn de "crespillos", een gezouten en knapperig rond gebak van tarwebloem, erg gekend. Evenals de "empanadillas", waarvan deze gevuld met tonijn en ei en de gefrituurde het populairst zijn. Ook bekend zijn de lokale "exploradores", gebakken vleespasteitjes bestrooid met poedersuiker. De meest populaire gebakjes zijn de "suspiros" , gemaakt van geklopt eiwit en suiker bij voorkeur poedersuiker, waaraan aroma's kunnen worden toegevoegd, of vanille, hazelnoot of amandelen. Deze gebakjes inspireerden de componist Antonio Álvarez Alonso toen hij de Paso doble genaamd "Suspiros de España" componeerde. Daarnaast zijn er nog twee gebakjes, die tijdens een korte periode in het jaar gefabriceerd worden. Vooreerst de "cordiales", die enkel rond Kerstmis gefabriceerd worden. Ze worden gemaakt door een deeg te maken van gemalen amandelen, engelenhaar, suiker, ei en citroenschil. Daarnaast zijn er nog de "rollicos de San Antón", gefabriceerd voor de feesten van de beschermheilige, San Antonio Abad, op 17 januari. Hun meest representatieve ingrediënt is anijs, dat wordt toegevoegd tijdens de bereiding van het deeg.
Universiteiten.
Momenteel zijn er vijf universiteiten gevestigd in Cartagena: de Polytechnische Universiteit van Cartagena of UPCT ("la Universidad Politécnica de Cartagena"), Sint-Antonius Katholieke Universiteit of UCAM ("la Universidad Católica San Antonio"), Nationale Universiteit van het Onderwijs op afstand of UNED ("la Universidad Nacional de Educación a distancia"), de Internationale Universiteit Menéndez Pelayo of UIMP ("la Universidad Internacional Menéndez Pelayo") en de Universiteit van Murcia of UM ("Universidad de Murcia").
Polytechnische Universiteit van Cartagena (UPCT).
De Polytechnische Universiteit van Cartagena of UPCT ("la Universidad Politécnica de Cartagena") is een openbare universiteit met technologische opleidingen en opleiding voor de vorming van toekomstige ondernemers. Het werd opgericht in 1998 na de fusie van verschillende centra, die cursussen verzorgden op de campus van Cartagena. Volgende opleidingen worden er verzorgd:
Sint-Antonius Katholieke Universiteit (UCAM).
De UCAM ("la Universidad Católica San Antonio"), gevestigd in hoofdstad Murcia, opende in oktober 2014 een campus in Cartagena, in de wijk genaamd "Los Dolores" gelegen ten Noorden van de stad. De Campus is gevestigd in een voormalige militaire kazerne, wiens restauratie in 2006 begon. Op de campus van Cartagena worden de volgende richtingen gedoceerd: Rechtsgeleerdheid, Psychologie, Fysiotherapie, Verpleegkunde, Opvoedkunde, Leraar Basisonderwijs, Sport en Toerisme. Jose Luis Mendoza, voorzitter van de UCAM, heeft aangekondigd om in de toekomst nog andere richtingen in te voeren.
Nationale Universiteit voor onderwijs op afstand (UNED).
De regionale hoofdvestiging van UNED in Murcia is gevestigd aan de "Calle Ingeniero de la Cierva" in Cartagena.
Internationale Universiteit Menéndez Pelayo (UIMP).
De zetel van de UIMP ("la Universidad Internacional Menéndez Pelayo") is gevestigd in Madrid. Het is een openbare universiteit met vestigingen in Santander, Valencia, Barcelona, Cartagena, Cuenca, Luis Seoane Foundation (La Coruña), Granada, Huesca, Sevilla, La Línea de la Concepción en Santa Cruz de Tenerife. In Cartagena is het UIMP gehuisvest in het gebouw van de Kamer van Koophandel, Industrie en Navigatie van Cartagena. Dit gebouw is gelegen aan de Muelle de Alfonso XII in een mooie omgeving in het centrum van de stad.
Universiteit van Murcia (UM).
De UM ("Universidad de Murcia") organiseert in Cartagena de opleidingen tot kleuterleider, onderwijzer lager onderwijs, arbeidsrelaties en HR en verpleegkunde.
Belangrijke feesten.
Carnaval.
Deze viering had een diepgewortelde populariteit, vooral gedurende de tweede helft van de negentiende eeuw, maar werd verboden aan het einde van de Burgeroorlog. Met het herstel van de democratie en vooral na 1981, won het Carnaval weer aan interesse en vanaf toen werden ze als van Regionaal Toeristisch Belang verklaard. Het evenement dat een week duurt, bestaat uit parades en een wedstrijd waar de mooiste kostuums gekozen worden.
Semana Santa.
Zoals in de meeste belangrijke steden van Spanje worden er in de week voor Pasen verschillende processies georganiseerd. Deze starten in de vroege ochtend van Goede Vrijdag, het feest van de patroonheilige van de stad (de Maagd van de Liefde), tot Paaszondag. Elke dag is er een processie.
De Raad van het Broederschap van de Heilige week (La Junta de Cofradía de la Semana Santa) bestaat uit vier penitentiaire broederschappen: "Makos", "Californios", "Risen" en "Socorro". De twee eerste broederschappen organiseren zelfs tijdens verschillende dagen processies.
De Heilige Week van Cartagena werd van internationaal toeristisch belang verklaard in 2005.
De 'epicentrum' van de Heilige Week in Cartagena is de kerk van "Santa María de Gracia", een tempel van de achttiende eeuw, die nooit werd voltooid en bovendien zwaar werd getroffen tijdens het begin van de Spaanse Burgeroorlog in 1936. Het is gelegen aan de "Calle de Aire", in het oude gedeelte van de stad.
Cartageneras.
Cartageneras zijn een flamenco vorm uit de cantes de las minas stijl (NL: zang uit de mijnen). Ze ontstonden uit de oud folkloristische fandangostijlen. De basis van deze specifieke vorm ligt in de traditionele fandangos uit het gebied van de mijnen van Cartagena
(Murcía), Zuid-Spanje.
La Mar de Músicas.
Dit evenement is een festival gewijd aan verschillende muziekgenres van een bepaald land. Dit festival wordt sinds 1995 elk jaar tijdens de maand juli georganiseerd. Naast de muziek worden er verschillende alternatieve activiteiten georganissers zoals film, literatuur en tentoonstellingen gewijd aan het gastland.
Cartagineses y Romanos.
"Cartageners en Romeinen" is een festival dat sinds 1990 georganiseerd wordt tijdens de tweede helft van september. Deze feesten werden van Nationaal Toeristisch Belang verklaard.
Ze bestaan uit massa evenementen, die de historische gebeurtenissen uitbeelden die in de stad plaatsgrepen tijdens de Tweede Punische Oorlog. De gebeurtenissen die worden herinnerd zijn de stichting van de stad door de Carthaagse generaal Hasdrubal de Schone, de doorsteek van Hannibal naar Rome en de grote strijd voor de verovering van de stad door de Romeinse generaal Scipio Africanus in 209 voor Christus. Gedurende 10 dagen worden verschillende theatrale acts georganiseerd met zelfs een strijd tussen gladiatoren en wagenrennen.
Jazzfestival van Cartagena.
Het festival werd opgericht in 1980 en overspoelt de stad vanaf einde oktober tot en met begin december met de beste traditionele en avant-garde jazzmuziek. Het wordt samen met het jazzfestival van "San Sebastián" en het "Vitória" Jazz Festival beschouwd als een van het beste in Spanje. Prestigieuze musici zoals Cassandra Wilson, Patti Smith, Rufus Wainwright en Bill Evans hebben reeds deelgenomen.
International Filmfestival van Cartagena.
Het "International Film Festival" van Cartagena, ook wel bekend als FICC, is een internationaal filmfestival dat plaatsvindt sinds 1972 in de stad Cartagena. Het is het oudste filmfestival in de regio Murcia. Het festival wordt jaarlijks gehouden tijdens de maand november.
Verkeer en vervoer.
De ontsluiting van de stad is goed, aangezien het aanbod van vervoermiddelen veelzijdig is en kwalitatief goed te noemen.
Wegverkeer.
Op de Lijst van Spaanse autosnelwegen vinden we twee autoroutes die de stad doorkruisen
In de buurt van Cartagena zijn er zelden files te bemerken op deze autosnelwegen.
Openbaar vervoer.
Bus.
Cartagena heeft een openbaar bus bedrijf genaamd Urban Transport Cartagena SA, afgekort TUCARSA. De openbare concessie werd verleend aan de commerciële onderneming ALSA.
Het stadsbestuur van Cartagena ondertekende in 2007 een samenwerkingsovereenkomst met het Agentschap voor Energie Management in de regio Murcia (ARGEM) voor het gebruik van biodiesel in het openbaar vervoer om zo de schadelijke uitstoot met ongeveer 14 ton te verminderen. Dit initiatief, dat deel uitmaakt van het Europese project Bio-NETT, kende haar operationele start in maart 2008.
De busdiensten, die verzorgd worden binnen de regio, zijn:
Vanaf het busstation van de stad, dat zich aan de "Avenida Trovero Marín" bevindt, zijn er regelmatige buslijnen met de andere grote stedelijke centra in de regio en Spanje, evenals een aantal buitenlandse steden. De commerciële bedrijven die hier hun busdiensten aanbieden zijn ALSA, Lycar (naar Almería, Vera en Cuevas de Almanzora) en Costa Azul (naar Alicante, Los Alcázares, Elda en El Pilar).
Trein.
In Cartagena zijn er twee treinstations, één bestemd voor het conventionele spoor en één bestemd voor het smalspoor ("Ferrocarriles de Vía Estrecha", afgekort FEVE), die de stad verbindt met Los Nietos aan de "Mar Menor".
Wat het conventionele spoor betreft, biedt de Spaanse spoorwegen "Red Nacional de los Ferrocarriles Españoles", afgekort RENFE, naast twee regionale treinen naar Murcia en Valencia slechts twee binnenlandse verre bestemmingen naar Madrid (Altaria treinen) en Barcelona (Talgo-treinen) aan en één internationale bestemming Montpellier (Talgo-treinen).
Luchthaven.
De dichtstbijzijnde luchthaven was gelegen in San Javier, ongeveer twintig kilometer van Cartagena. Deze basis verzorgde zowel militaire als burgervluchten. Vanaf januari 2019 verhuisde de luchthaven naar Corvera, ongeveer dertig kilometer van Cartagena. TUIfly verzorgt verschillende vluchten per week naar de luchthaven van Antwerpen en Charleroi.
Op honderd kilometer afstand is er de luchthaven van Alicante. Verschillende luchtvaartmaatschappijen bieden vluchten naar België en Nederland aan. Zo verzorgt TUIfly verschillende vluchten per week naar de luchthavens van Antwerpen, Brussel, Charleroi, Luik en Oostende. Daarenboven verzorgt Ryanair verschillende vluchten per week naar de luchthavens van Charleroi, Maastricht en Eindhoven. Voorts verzorgt Transavia vluchten op de luchthaven van Schiphol, Rotterdam en Eindhoven. Ten slotte verzorgen Vueling Airlines en KLM vluchten op Schiphol.
Haven.
De haven van Cartagena kent geen vaste oversteekdiensten, maar verschillende cruiseschepen doen de haven aan.
Sport.
Voetbal.
Cartagena CF, opgericht in 1919, Cartagena FC, opgericht in 1940 en FC Cartagena, opgericht in 1995, speelden tot en met seizeon 2024-2025 respectievelijk 7, 8 en 8 seizoenen in de Segunda División A. FC Cartagena maakt sinds seizoen 2020/21 weer deel uit van dit tweede niveau van het Spaanse voetbal. Cartagena FC had geen eerste ploeg tijdens het seizoen 2022/23 en op 4 juli 2023 werd er met Mar Menor FC een samenwerkingsakkoord getekend. Daardoor verhuisde de ploeg uit San Javier voor minstens vijf seizoenen naar Cartagena. De ploeg ging verder onder de naam Racing Cartagena Mar Menor.
Zaalvoetbal.
Het zaalvoetbal is erg populair in de stad Cartagena. Futsal Cartagena heeft na seizoen 2023-2024 in totaal 22 seizoenen gespeeld in de Eerste Divisie, het hoogste niveau in Spanje. De club werd opgericht in 1993 en op het einde van het seizoen 2023-2024 werd de ploeg Spaans kampioen. Voor het ogenblik draagt de ploeg de naam Jimbee Cartagena. Vanaf 1998 tot en met 2012 speelden ze op het hoogste niveau, maar toen volgde met een vijftiende plaats de degradatie. Na vier seizoenen gespeeld te hebben op het tweede niveau van het Spaanse zaalvoetbal, werd de ploeg tweede achter het filiaal van El Pozo Murcia, zodat de ploeg van het seizoen 2016-2017 weer actief is in de Primera División de Futbol Sala. Het eerste seizoen bevond de ploeg zich constant in de veilige zone van het behoud, maar op het einde werd het nog best lastig en eindigde de ploeg op de veertiende plaats, net genoeg voor de redding. Na de reguliere competitie 2020-2021 kon de ploeg met een vierde plaats zich voor de eerste keer plaatsen voor de play offs van 8 ploegen, maar in de eerste ronde werd de ploeg reeds uitgeschakeld. Hetzelfde scenario, maar dan met een vijfde plaats in de eindrangschikking, voltrok zich het seizoen 2021-2022.
Het seizoen 2022-2023 werd gekenmerkt door de deelname aan de finale van de Copa del Rey. De beker ging echter verloren na een 3-4 verlies tegen FC Barcelona. Dankzij deze bekerfinale speelde de ploeg op 7 januari 2024 de Super Copa de Espana. Wat vorig jaar niet lukte, gebeurde nu wel met FC Barcelona met 2-1 te verslaan.
Hetzelfde jaar kreeg de club van 21 tot en met 24 maart 2024 voor het eerste maal in hun geschiedenis de kans om the eind tornooi van de Copa del Rey te organiseren. De deelnemende ploegen waren de acht best geplaatste ploegen na de heenronde, zijnde Jimbee Cartagena, ElPozo Murcia, Barça, Movistar Inter, Osasuna Magna, Manzanares, Jaén en Mallorca Palma Futsal. Op het einde van dat seizoen werd de ploeg voor de eerste maal Spaans kampioen. Ze waren vijfde geëindigd tijdens de reguliere competitie, waarvan de acht eersten zich voor de play offs plaatsen. Eerst werd Inter FS Madrid twee keer verslagen, waarna FC Barcelona tweemaal verslagen werd. Zo kwamen ze in de finale streekgenoot El Poza Murcia tegen. De ploeg die als eerste drie wedstrijden won, kon zich kampioen noemen. Cartagena won de twee eerste uitwedstrijden met 1-2, derde wedstrijd te Cartagena bleef steken op een 3-3 gelijkspel waarna Murcia met penalties won en de vierde wedstrijd won Cartagena thuis met 5-2. Dit houdt in dat de ploeg kan deelnemen aan de UEFA Futsal Champions League. De eerste ronde heeft vanaf 22 tem 27 oktober 2024 plaats in België.
Tafeltennis.
UCAM Cartagena Tenis de Mesa is, wat het vrouwentafeltennis betreft, een van de belangrijkste ploegen uit Europa. Het is de enige club uit de stad die deelgenomen heeft aan een Europese competitie. In 2010 behaalde ze voor de tweede maal een tripel: kampioen van Spanje, de Spaanse beker en Europees kampioen. De volledig erelijst ziet er als volgt uit
Ook de mannen, UCAM-Floymape Cartagena genaamd, speelt reeds verschillende jaren in de Superdivisión Masculina. Ze participeerden reeds meerdere malen aan de eindronde die de landskampioen moet aanduiden.
Basketbal.
Na een rijke traditie vanaf de jaren zestig met CB Proexinca Cartagena, dat tijdens zijn glorieperiode uitkwam in de tweede afdeling, verdween de ploeg in de jaren negentig. Achteraf trachtten CB Mare Nostrum en CAB Cartagena de draad weer op te nemen. Vanaf het seizoen 2017-2018 speelt UPCT Club Basket Cartagena weer terug op het vierde niveau van het Spaans basketbal (Liga EBA oftewel Liga Española de Baloncesto Amateur) en Estudiantes Cartagena op het vijfde niveau (Primera División de Baloncesto).
Vanaf seizoen 2020-2021 zou CAB Cartagena onder de koepel van voetbalclub FC Cartagena komen en als F.C. Caragena-C.B. door het leven gaan. Deze professionalisering leverde onmiddellijk zijn vruchten af. Na de reguliere competitie kon de ploeg zich kwalificeren voor de play ups. Tijdens deze nacompetitie over drie wedstrijden, gaat de winnaar naar de liga LEB Plata. Ook de tweede plaats geeft recht op een barragewedstrijd tegen de tweede van de andere reeks. De eerste wedstrijd had plaats op 13 mei en werd met 75-57 gewonnen tegen Ciudad de Huelva. Ook de daaropvolgende wedstrijd werd op 14 mei vrij gemakkelijk gewonnen met 72-56 van de B-ploeg van Estudiantes Madrid. De laatste wedstrijd werd gespeeld op 15 mei tegen AEA Solidaria Llucmajor en moeizaam met 71-65 gewonnen. De promotie naar het derde niveau van het Spaans basketbal was daarmee een feit. Het eerste seizoen 2021-2022 in de LEB Plata werd een succes. De ploeg kon zich voor de eindronde plaatsen, maar de promotie ging verloren. Zelfde scenario tijdens het tweede seizoen 2022-2023. Op het einde van het seizoen 2023-2024 werd het team kampioen van de Oostelijke groep en speelde de finale tegen de winnaar van de Westelijke groep, CB Zamora. De thuiswedstrijd ging nog met 60-69 verloren, maar de uitwedstrijd te Zamora werd met 78-94 gewonnen, waardoor de promotie naar de LEB Oro (Liga Española de Baloncesto Oro), het tweede Spaanse niveau, een feit was.
Einde seizoen 2022-2023 kon een tweede ploeg van de stad, Estudiantes Cartagena haar promotie afdwingen naar de Liga EBA, het vierde niveau van het Spaans basketbal.
Volleybal.
De stad Cartagena kende het elite volleybal met UPCT Escáner Cartagena, dat vijf seizoenen op het hoogste niveau gespeeld heeft. De ploeg heeft zelfs de play-offs voor de titel betwist met een verdienstelijke zesde plaats in 2004. De club verdween op het einde van dat jaar als gevolg van financiële problemen en een gebrek aan subsidie.
Acheraf waren er nog een aantal teams die streden op lagere niveaus, zoals Club Polideportivo Mediterráneo (voorheen bekend onder de naam Club Voleibol Talasur Cartagena), totdat deze ploeg zich in 2010 tijdelijk teruggetrokken heeft als gevolg van financiële problemen. De ploeg speelt voor het ogenblik op regionaal niveau.
Bij de vrouwen kon AD El Algar-Surmenor meedoen op het tweede niveau van het Spaanse volleybal, todat het in 2010 afstand moest doen van het professioneel volleybal wegens economische problemen. Sindsdien vertoeft de ploeg in de regionale categorieën. Op het einde van het seizoen 2015-2016 werd de ploeg kampioen en keerde zo vanaf seizoen 2016-2017 terug naar het tweede niveau van het Spaanse volleybal (Superliga Femenina 2). Tijdens seizoen 2018-2019 werd de promotie weer afgedwongen en zo speelt de ploeg vanaf seizoen 2019-2020 in de Superliga Femenina, het hoogste niveau van het Spaanse vrouwen volleybal. De ploeg had voordat de coronapandemie uitbrak, haar behoud reeds verzekerd.
Vanaf seizoen 2020-2021 zou de ploeg onder de koepel van voetbalploeg FC Cartagena komen. De ploeg zou vanaf dat moment onder de naam F.C. Cartagena-Algar Surmenor opereren. Deze professionalisering kon echter niet beletten dat de ploeg als laatste eindigde en zo vanaf seizoen 2021-2022 weer aantrad in de Superliga Femenina 2.
Atletiek.
UCAM Atletismo Cartagena vertegenwoordigt de stad bij tijdens de Spaanse clubwedstrijden. De mannen doen dit in de División de Honor en de vrouwen in de Primera División.
Handbal.
Na jaren hun reeks van de Segunda División Nacional overvleugeld te hebben, maar zonder de promotie tijdens de eindronde afgedwongen te hebben, speelt CAB Cartagena vanaf seizoen 2020-2021 in de Primera División Nacional. Dit is na de Liga ASOBAL en de División de Plata het derde niveau van de Spaanse handbalcompetitie. De ploeg kwam vanaf dit seizoen onder de koepel van de voetbalclub FC Cartagena, en zou voortaan als F.C. Cartagena CAB door het leven gaan.
Zeilen.
Het jacht 'Enewtec' uit Cartagena heeft in 2023 en 2024 de overwinning behaald tijdens de regatta categorie ORC 4 van de "Trofeo SM La Reina - Regata Homenaje a la Armada - Copa Almirante Marcial Sánchez-Barcaíztegui". Het handelt om een internationale wedstrijd, die in de wateren van Valencia gehouden wordt.

</doc>
<doc id="22058" url="https://nl.wikipedia.org/wiki?curid=22058" title="Nieuwkoop">
Nieuwkoop

Nieuwkoop () is een plaats en gemeente in de Nederlandse provincie Zuid-Holland. De gemeente telt op inwoners. De gemeente heeft een oppervlakte van 90,19 km² (waarvan 16,05 km² water). De gemeente Nieuwkoop ligt midden in het Groene Hart.
De gemeente Nieuwkoop fuseerde op 1 januari 2007 met Ter Aar en Liemeer waarbij de nieuwe gemeente de naam Nieuwkoop kreeg.
Geschiedenis.
Er is enige onduidelijkheid over het jaar waarin Nieuwkoop is ontstaan. Aanvankelijk ging men er vanuit dat de plaats voor het eerst schriftelijk werd genoemd in 1282, maar later werd een akte ontdekt van familie van graaf Floris V uit 1270.
Legende en veenontginning.
Volgens de legende van Nieuwkoop is de plaats ontstaan doordat een groep zigeuners in de twaalfde eeuw langstrok, en een kapot wagenwiel kreeg waarna ze besloten zich er permanent te vestigen. Dit wagenwiel is later opgenomen in het Wapen van Nieuwkoop. De eerste inwoners van Nieuwkoop waren echter geen zigeuners, maar mensen die zich er vestigden voor de veenontginning. Uit deze veenontginning ontstonden aan beide kanten van de dijk een watermassa waarvan er één is drooggelegd, en de andere is veranderd in een natuurgebied dat tegenwoordig bekend staat als de Nieuwkoopse Plassen. In de drooggelegde polder groef men sloten om het weiland droog te houden, wat onbedoeld zorgde voor inklinking. Om te bepalen wie een stuk moeras mocht ontginnen, maakte men gebruik van de cope. Ieder nieuwe stuk was dus een nieuwe cope. Hieruit is de naam Nieuwkoop ontstaan.
Treinverbinding (1915-1936).
Van 1 augustus 1915 tot 1 januari 1936 lag Nieuwkoop aan de spoorlijn Uithoorn - Alphen aan den Rijn. Op het tracé van de spoorlijn werd later de provinciale weg N231 aangelegd. Het stationsgebouw uit 1915 is in 1970 gesloopt.
Kernen.
In de gemeente liggen de volgende kernen:
Bezienswaardigheden.
Het oudste deel van Nieuwkoop bestaat uit lintbebouwing langs de Nieuwkoopse plassen (de Polder Nieuwkoop en Noorden), een gebied waar vroeger de veengronden zijn afgegraven. Veel van de woningen ten zuidoosten van deze weg liggen op een geheel door water omgeven perceel en hebben een eigen brug naar de hoofdweg (Zuideinde-Dorpsstraat-Noordenseweg). De Nieuwkoopse plassen zijn grotendeels een natuurmonument. De nieuwere wijken van Nieuwkoop liggen ten noordwesten van de hoofdweg, in de Polder Nieuwkoop (een droogmakerij). Deze uitbreidingen stammen van na de Tweede Wereldoorlog.
Cultuur.
Monumenten.
De gemeente telt een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente Nieuwkoop zijn diverse beelden, sculpturen en objecten geplaatst in de openbare ruimte, zie:
Zetelverdeling gemeenteraad.
De gemeenteraad van Nieuwkoop bestaat uit 21 zetels. Hieronder staat de samenstelling van de gemeenteraad sinds 1998:
Bekende Nieuwkopers.
Bekende Nederlanders die in Nieuwkoop zijn opgegroeid of hebben gewoond zijn:

</doc>
<doc id="22059" url="https://nl.wikipedia.org/wiki?curid=22059" title="Noordwijk (Zuid-Holland)">
Noordwijk (Zuid-Holland)

Noordwijk () is een dorp en gemeente in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 74,94 km² (waarvan 16,57 km² water).
Kernen.
De gemeente bestaat sinds de fusie met de gemeente Noordwijkerhout uit vier kernen.
Naast deze vier kernen is er De Klei, een buurtschap ten zuiden van Noordwijk-Binnen. Ook Langevelderslag wordt tot Noordwijk gerekend.
Noordwijk aan Zee.
Tot begin 19e eeuw is de visserij in Noordwijk aan Zee de belangrijkste vorm van inkomsten gebleven. Later begon de bevolking zich steeds meer op het toerisme te richten. Per jaar vinden ruim 1 miljoen overnachtingen plaats. Noordwijk aan Zee bestaat uit verschillende wijken en ligt op de duinen. Er zijn diverse horecagelegenheden zoals hotels, uitgaanscentra en restaurants (ook op het strand) en er is een winkelcentrum dat een zondagsopenstelling kent. Jaarlijks vinden er evenementen plaats aan de boulevard rondom de vuurtoren op het Vuurtorenplein. De gemeente heeft een KNRM reddingsstation en een hervormde kerk (1647) met kansel uit de 17e eeuw.
Een klein deel van de autochtone bevolking van Noordwijk aan Zee spreekt (vanouds) Noordwijks, een oorspronkelijk Hollands dialect dat sterk lijkt op onder meer het Katwijks en het Schevenings. Het locofaulisme voor inwoners van Noordwijk aan Zee is "Blauwdotters".
Tussen Noordwijk aan Zee en de Langevelderslag ligt, ter hoogte van Noordwijkerhout, ontvangststation Radio Nora.
Noordwijk-Binnen.
Noordwijk-Binnen werd in eerder tijd vooral gekenmerkt door het werk in de bloembollenteelt. Het grondgebied van Noordwijk bestaat nog voor een groot deel uit geestgronden. Samen met omliggende gemeenten wordt hierdoor de Bollenstreek gevormd.
In de gemeente is ESTEC gevestigd, een Europees centrum voor ruimteonderzoek en technologie, de grootste vestiging van de Europese ruimtevaartorganisatie ESA. Het bezoekerscentrum van ESTEC, Space Expo, is een grote ruimtevaarttentoonstelling. De ESTEC ligt ver buiten de bebouwde kom van Noordwijk en grenst aan de Katwijkse kern Katwijk-Noord aan de duinkant.
Noordwijkerhout.
Tot 2019 was Noordwijkerhout een zelfstandige gemeente. Het dorp ligt in het hart van de Duin- en Bollenstreek en in het midden van de gemeente Noordwijk. Het ligt hemelsbreed drie kilometer verwijderd van de Noordzee.
De bollenteelt is van groot belang voor Noordwijkerhout, het kent de grootste hoeveelheid bollengrond in de regio. Het Bloemencorso Bollenstreek komt elk jaar door het dorp heen. Daarnaast wordt er in Noordwijkerhout elk jaar carnaval gevierd, dit in tegenstelling tot de andere dorpen uit de Duin- en Bollenstreek.
De provinciale weg N206 gaat dwars door Noordwijkerhout heen. Er geldt een maximumsnelheid van 80 kilometer per uur met louter ongelijkvloerse kruisingen.
De Zilk.
Het dorp De Zilk is de kleinste dorpskern van de gemeente met nog ongeveer tweeduizend inwoners. Het ligt in het uiterste noorden tegen de grens met Noord-Holland en het ligt hemelsbreed vier kilometer van zee. Net als in Noordwijkerhout wordt hier carnaval gevierd.
Zweefvliegveld 'Het Langeveld' ligt ten westen van De Zilk in de Amsterdamse Waterleidingduinen. Het is volgens de producent van de PAL-V vliegende auto ook geschikt voor het te zijner tijd daar opstijgen en landen van dit voertuig.
De N206 vanuit Leiden is een lange, rechte weg en maakt op de provinciegrens bij De Zilk een 90-gradenboog landinwaarts, en loopt dan nog door naar Aerdenhout.
Geschiedenis en etymologie.
De eerste sporen van bewoning van Noordwijk-Binnen zijn gedateerd op circa 20e eeuw v. Chr. In Noordwijk aan Zee verschenen de eerste echte bewoners omstreeks 1200, vermoedelijk vissers. In 847 werd de plaats aangedaan door een Schotse benedictijn, genaamd Jeroen van Noordwijk. Hij bouwde een kapel en deed missiewerk. In 856 werd hij gevangengenomen door de Noormannen en gemarteld. Op 17 augustus 856 werd hij onthoofd. Rond 980 werd er te zijner ere een romaanse kapel gebouwd, die spoedig een bedevaartsoord werd. In 1303 werd deze kapel vervangen door een grote stenen kerk. Dit was de voorloper van de huidige Sint-Jeroenskerk.
Noordwijk wordt voor het eerst genoemd in een giftbrief van de koning van Lotharingen aan Gerolf, graaf van West-Frisia, op 4 augustus 889. Daarin stond dat hij werd beleend met de ambachtsheerlijkheid "Nortgo", de oude naam van Noordwijk. Northgo betekent "go (of gouw) ten noorden", dat wil zeggen, woongebied of parochie ten noorden van de Rijn. Vergelijkbare namen komen voor in Friesland en Groningen in Wolvega en Hunsingo.
Hoe de naam "Nortgo" in "Noordwijk" heeft kunnen veranderen is het gevolg van een reeks van klankveranderingen en herinterpretaties. Vermeldingen aan het eind van de 12e eeuw laten zien dat de beklemtoonde -go (9e eeuw) en -ga (10e eeuw) een onbeklemtoonde -ge of -ke is geworden, en dat een onbeklemtoonde klinker voor -ge ingevoegd kon worden, wat resulteerde in "Nortege", "Norteke" en "Nortike". In deze vorm kon de laatste klinker vervolgens wegvallen, wat tot "Noortich" en "Nortic" leidde. Herinterpretatie door 13e-eeuwse schrijvers leverde namen op als "Nortdijc" en "Nortdike" op. Dat uiteindelijk niet "Noorddijk" maar "Noordwijk" de definitieve naam is geworden, is een ander geval van herinterpretatie. Omdat de naam van de buurgemeente Katwijk in het plaatselijk dialect werd uitgesproken als "Kattek" of "Kattik", werd in overeenstemming daarmee uit "Noortek" of "Noortik" de plaatsnaam "Noordwijk" gevormd. De grote omslag naar -wijk heeft ergens plaatsgevonden tussen 1459 en 1541.
Op 1 april 1398 verleende graaf Albrecht van Beieren op verzoek van enkele bewoners aan Noordwijk stadsrechten, maar op 12 maart 1399 trok hij de verlening weer in met als reden dat de aanvragers niet gerechtigd waren tot dit verzoek. Het gevolg hiervan was dat er nooit stadsmuren en poorten gebouwd zijn. Noordwijk behield wel zijn status van ambachtsheerlijkheid.
In 1429 werd Noordwijk officieel door de bisschop van Utrecht tot bedevaartsoord verheven. Het belangrijkste relikwie was een schedel die werd ontdekt in de Sint-Jeroenskerk en waarvan men aannam dat deze toebehoorde aan Sint-Jeroen. In 1450 werd Noordwijk-Binnen getroffen door een grote brand, daarbij werd de kerk verwoest. In de 16e eeuw kwam er door de Reformatie een einde aan het bestaan van Noordwijk als bedevaartsoord. De schedel van Sint-Jeroen is sindsdien spoorloos. Volgens de overlevering moet zijn schedel in de kerk begraven liggen.
In de tijd van de Reformatie kwam er een einde aan Noordwijk als bedevaartsoord. Hoewel Noordwijk-Binnen overwegend katholiek bleef, kreeg Noordwijk aan Zee een protestants karakter, net als de meeste andere vissersdorpen. De kerken hebben een duidelijk stempel gedrukt op het gebeuren in het dorp. Zo kwamen er in de Tachtigjarige Oorlog nogal wat geuzen uit Noordwijk aan Zee. Zij kregen het flink te verduren onder de Spanjaarden, terwijl het katholieke Noordwijk-Binnen gespaard bleef.
Noordwijk had in 1474 een vloot van 38 schepen. De vloot met zogenaamde bomschuiten voer uit vanaf het strand. Er werd hoofdzakelijk haring, kabeljauw, schelvis, wijting en schol gevangen. Het was een hoofdbron van inkomsten voor het dorp tot omstreeks 1700, toen inwoners van Noordwijk-Binnen meenden een beter bestaan te kunnen opbouwen in de kruidenteelt. De visserij werd daarna hoofdzakelijk door inwoners van Noordwijk aan Zee bedreven. Er was gebrek aan bestuurders- en ondernemersgeest en de inkomsten waren laag. In 1913 voer voor de laatste maal een bomschuit uit. Ook Noordwijk-Binnen profiteerde van de visserij met de lijnbanen, waarmee touw werd gemaakt.
In de 18e en 19e eeuw werden in Noordwijk-Binnen kruiden geteeld. Noordwijk-Binnen was het belangrijkste kruidencentrum van Nederland. De kruiden werden verhandeld in Amsterdam en gebruikt voor medicinale toepassingen. Door de opkomst van chemisch bereide geneesmiddelen verdween de kruidenteelt tegen het einde van de 19e eeuw. Ook bleek in 1880 dat de zandbodem van Noordwijk zich uitstekend leent voor bloembollenteelt. Er vestigden zich in korte tijd zo'n 250 bloembollenkwekers in Noordwijk, die veel duinzand afgroeven. Er werden met name tulpen, narcissen en gladiolen verbouwd.
In 1866 werd Noordwijk een badplaats. Omdat het zeewater medicinale werking scheen te hebben kwamen er mensen met een koetsje een dagje naar het strand. In 1883 werd de ‘Maatschappij Noordwijk tot exploitatie van Duingronden’ opgericht.
Deze kocht een groot duinterrein aan de zuidkant van Noordwijk om er een villawijk te bouwen en schakelde de tuinarchitect Dirk Wattez uit Bussum in. Hij projecteerde een ruim 1200 meter lange boulevard langs het strand met hierachter ruim opgezette slingerende wegen, waaraan een aantal villa's kon worden gebouwd. In maart 1883 werd met de uitvoering begonnen. Ook werd rond die tijd de eerste paal van Huis ter Duin geslagen. Zoals zo veel hotels elders richten die van Noordwijk zich meer en meer op de markt van de zakelijke bijeenkomsten. Zo gebruikt het Nederlands voetbalelftal "Huis ter Duin" voor overnachtingen tijdens bijeenkomsten en tot en met 2018 werd dit hotel ook gebruikt voor overnachtingen als er interlandtrainingen werden gehouden op Sportpark Nieuw Zuid in Katwijk aan Zee. In 2018 verhuisden de trainingen van het Nederlands Elftal naar Zeist.
Gemeenteraad.
De gemeenteraad van Noordwijk bestaat sinds de fusie met Noordwijkerhout uit 27 zetels. Hieronder staat de samenstelling van de gemeenteraad sinds 1998:
Fusie met Noordwijkerhout.
Op 1 januari 2019 is de gemeente Noordwijk gefuseerd met de voormalige gemeente Noordwijkerhout. De nieuwe gemeente heeft een gemeentekantoor in Noordwijkerhout en een gemeentehuis in Noordwijk. De raadsvergaderingen van de fusiegemeente vinden plaats in het Atrium van het gemeentekantoor in Noordwijkerhout (Herenweg 4).
College van burgemeester en wethouders.
Het college 2022-2026 bestaat uit een coalitie van VVD, Partij voor de Inwoners, CDA en Lijst Salman.
De samenstelling van het college is als volgt:
Verkeer en vervoer.
Noordwijk ligt aan de N206 en vlak bij de A44.
Er zijn diverse busverbindingen van Arriva. Buslijnen 20 en 21 verbinden station Leiden Centraal met het Duinpark in Noordwijk aan Zee. Buslijn 90 verbindt station Leiden Centraal via Katwijk (inclusief Katwijk aan Zee, Rijnsburg en Valkenburg) en Noordwijk (inclusief Noordwijk aan Zee) met Lisse. Ook zijn er buslijnen naar Voorhout, Sassenheim en Schiphol. Bus 90 ging tot 9 januari 2022 nog naar Den Haag, een van de oudste verbindingen in Zuid-Holland, vooral toen de 90 op de terugweg nog naar Haarlem ging.
Tram.
Van 22 juni 1885 tot 7 oktober 1960 was er een tramverbinding met Leiden. Tot 14 juni 1912 was dit een stoomtram en daarna een elektrische tram van de NZH, die vanaf de jaren twintig bekend was als de Blauwe Tram.
De recente plannen voor een RijnGouwelijn, die Noordwijk zou aandoen, zijn in 2011 afgeblazen. In de jaren daarna werd een plan opgesteld om hoogwaardig openbaar vervoer (HOV) vanaf Leiden Centraal via Katwijk door te laten rijden naar Noordwijk.
Cultuur.
Sinds 2007 organiseert de stichting Poppodium Noordwijk een aantal kleinere festivals met populaire muziek in Noordwijk, waaronder Jobpop (tijdens de oranjefeesten in Noordwijk-binnen) en Puinpop, jaarlijks in oktober. De festivals zijn een tussenfase omdat de stichting sinds twee jaar geen podiumzaal meer ter beschikking heeft.
Monumenten.
In de gemeente zijn er een aantal rijksmonumenten en oorlogsmonumenten en een gemeentelijk monument, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Sport en recreatie.
Het in 2014 geopende zwembad BinnenZee faciliteert zwemlessen, recreatiezwemmen en aquasporten. Sportverenigingen Dive Safe en NZ&amp;PC bieden duiklessen, wedstrijdzwemmen, recreatiezwemmen en waterpolo aan. Via Reddingsbrigade Noordwijk kunnen KNRM LifeSaving en KNRM LifeGuard opleidingen worden gevolgd.
De kernen Noordwijk aan Zee en Noordwijk-Binnen tellen ieder een voetbalclub, respectievelijk VV Noordwijk en VV SJC. Eerstgenoemde vereniging komt uit in de hoogste amateurklassen op zaterdag en speelt nu in de Tweede Divisie. VV SJC is van oorsprong een katholieke vereniging. Het standaardelftal komt uit in de Hoofdklasse op zondag. De kernen Noordwijkerhout en De Zilk hebben twee voetbalclubs, respectievelijk VVSB en VV Van Nispen, waardoor het totaal aantal voetbalclubs in de Gemeente Noordwijk uitkomt op vier.
Aanbod sportverenigingen gemeente Noordwijk:
Friends United (2015) is een sportclub voor kinderen en jongeren van 6 t/m 25 jaar met een beperking.
De meeste sportverenigingen zijn lid van Sportraad Noordwijk, een onafhankelijk adviesorgaan tussen clubs en B&amp;W en Gemeenteraad Noordwijk.
De gemeente Noordwijk telt 3 golfbanen: Tespelduyn, Golfcentrum Noordwijk en de Noordwijkse Golfclub (beperkt toegankelijk). In de Noord-duinen ligt een mountainbikeparcours. In het uiterste noorden van de gemeente ligt het zweefvliegveld "Het Langeveld", met de Kennemer Zweefvlieg Club.
Het dorp telt diverse fitness clubs, een survivalbaan en een aantal openlucht fitnessmogelijkheden. Naast het aanbod van diverse kant en klare wandelroutes, is Noordwijk opgenomen in het wandelroutenetwerk Bollenstreek en door Noordwijk loopt de Europese wandelroute E9, ter plaatse ook Noordzeepad of Hollands Kustpad geheten.
Na de fusie telt de gemeente telt zes muziekverenigingen: "Muziekvereniging “St. Jeanne d’Arc”, R.K. Fanfarekorps Excelsior, Chr. Muziekvereniging De Harpe Davids, Muziekvereniging Echo der Duinen, Drumfanfare Altesa, Harmoniekapel Crescendo,"
Duurzaam toerisme.
De gemeente Noordwijk is sinds oktober 2020 drager van de erkenning 'heilzame zeebadplaats' en voldoet aan de voorwaarden van het Duitse DHV (Deutscher Heilbaeder Verband) en ESPA (European Spas Association).
In 2021 is voor het 34e jaar op rij de 'blauwe vlag' gehesen aan de stranden van Noordwijk, Duindamseslag en Langevelderslag. Dit is een internationale onderscheiding voor stranden die veilig, schoon en duurzaam zijn. Toegekend door de Foundation for Environmental Education (FEE), een onafhankelijke internationale milieu organisatie.
In het jaar 2012 heeft Noordwijk al een QualityCoast Gold Award ontvangen voor haar inspanningen om een duurzame toeristische bestemming te worden. Door het verkrijgen van deze onderscheiding/award is Noordwijk nu opgenomen in DestiNet, een atlas voor duurzaam toerisme wereldwijd.

</doc>
<doc id="22060" url="https://nl.wikipedia.org/wiki?curid=22060" title="Noordwijkerhout">
Noordwijkerhout

Noordwijkerhout () is een dorp in de Nederlandse gemeente Noordwijk, in de provincie Zuid-Holland. Tot 2019 was het een zelfstandige gemeente. Noordwijkerhout telt inwoners (, bron: CBS) en heeft een oppervlakte van 23,40 km² (waarvan 0,80 km² water). Noordwijkerhout ligt achter de duinen van de Noordzeekust en midden in de Bollenstreek. De dichtstbijzijnde stad is Leiden. Door Noordwijkerhout loopt de provinciale weg 206.
Geschiedenis en etymologie.
De geschiedenis van Noordwijkerhout gaat terug tot in de prehistorie, net als van andere plaatsen in deze omgeving die zijn ontstaan op strandwallen. Deze strandwallen zijn overblijfselen van de oude duinen, die na de ijstijden ontstonden. Op de eerste strandwal, die ruim 4500 jaar geleden ontstond, zijn later Voorburg, Voorschoten, Lisse en Hillegom ontstaan. Noordwijkerhout is gelegen op de jongste, meest westelijke strandwal. Uit gevonden gebruiksvoorwerpen van het afgezande gebied tussen de Ruigenhoek en de psychiatrische inrichting Sancta Maria (thans Rivierduinen, locatie Noordwijk) blijkt, dat al voor het begin van de jaartelling mensen woonden op de smalle strandwal tussen de Noordzee en het moerassige binnenland, dat tegenwoordig het Langeveld genoemd wordt. Toen de Romeinen in Nederland kwamen, werd deze streek, zoals blijkt uit geschriften van Julius Caesar en Tacitus, bevolkt door een Germaanse stam, die zij Caninefaten noemden. Deze naam wordt nu in ere gehouden door de Kaninefaaten, een van de vier carnavalsverenigingen die het dorp telt.
Op 4 augustus 889 ontving Gerulf, graaf van West-Frisia, een giftbrief van de koning van Lotharingen, waarin stond dat hij werd beleend met de ambachtsheerlijkheid Northgo, de oude naam van Noordwijk. Northgo betekent "go ten noorden", dat wil zeggen, ten noorden van de Rijn. Vanaf daar ging een weg naar "den grooten Hout", een bos dat ten oosten lag van Noordwijk. In die tijd maakte men onderscheid tussen een "woud" voor een laagstammig en dus voor de mens onbegaanbaar bos, en een "hout" voor een hoogstammig bos, dat typisch was voor de zandgronden van de Hollandse kust. Daar ontstond bij een jachthuis het dorp Noortiger-hout. In de stukken komen ook de benamingen Noirtigerhout en Nortekerhout voor. De erfenis van graaf Gerulf werd verdeeld tussen zijn twee zoons. De een kreeg Nortich (of Northgo) en de ander Nortich in den Houte: Noordwijkerhout.
Het nabijgelegen Voorhout, bevond zich aan de "voor"zijde van dat bos. De na circa 1100 gangbare benaming Holland voor het graafschap, dat van "holtland" komt, ofwel ‘houtland’, duidt erop dat dit gebied inderdaad zeer bosrijk moet zijn geweest.
In de Frankische tijd werd de streek gekerstend. Een bekende geloofsverkondiger was Sint-Jeroen, een Schotse monnik naar wie de Noordwijkse Sint-Jeroenskerk is vernoemd. Hij werd omstreeks 857 door de Vikingen vermoord.
Noordwijkerhout behoorde aanvankelijk kerkelijk tot Noordwijk. In de veertiende eeuw kwam hierin verandering. De abdij Leeuwenhorst kreeg in 1287 een middenkoor en in 1350 een kapel ter ere van Sint-Michaël. In de veertiende eeuw werd een 'Capelle in het Langeveld' gesticht en toegewijd aan Maria ter zee.
Volgens een verdrag uit 1434 is Noordwijkerhout met Hillegom, Lisse en Voorhout een zelfstandig baljuwschap geworden.
Op 1 januari 2019 is de gemeente Noordwijkerhout gefuseerd met de gemeente Noordwijk. Op 1 juli 2024 werd het dorpscentrum grotendeels autoluw; bewoners en bedrijven hebben een ontheffing.
Economie.
Door de eeuwen heen leefden de meeste mensen in Noordwijkerhout grotendeels van de landbouw en veeteelt. Hierbij ondervonden de boeren veel last van de grote aantallen duinkonijnen, die de gewassen opaten. Door de ligging aan zee probeerden veel inwoners wat extra geld te verdienen door middel van de schelpenvisserij. Anderen probeerden met stropen en strandjutten de inkomsten wat aan te vullen. In de zeventiende eeuw werd in Noordwijkerhout ook veel vlas verbouwd en verwerkt. In de zeventiende en achttiende eeuw lieten notabelen uit de omliggende steden (zoals Leiden) in Noordwijkerhout hun buitenverblijven bouwen. Dat bracht ook wat extra inkomsten voor de inwoners met zich mee.
In de tweede helft van de 19e eeuw kreeg de welvaart in Noordwijkerhout een impuls door de afgraving van de oude strandwallen. Aanvankelijk werd het duinzand vrijwel uitsluitend gebruikt voor het bouwrijp maken van gronden bij naburige steden. Later was het hoofdzakelijk een grondstof voor de kalkzandsteenindustrie. De afgegraven geestgronden bleken geschikt voor het telen van bloembollen. De ontwikkeling van de bloembollenteelt vond vooral plaats door omzetting van grasland in bollengrond. Vanaf 1950 is in twintig jaar tijd de oppervlakte aan bollenland bijna verdubbeld. Begin 21e eeuw nam de teelt in kassen een vlucht. Niet alleen de bloembollenteelt zorgde voor werkgelegenheid.
Vanaf 1918 zorgden de vestiging van de psychiatrische instellingen Sint-Bavo en Sancta Maria voor veel werkgelegenheid in het dorp. Door de nabijheid van zee en duinen werd het toerisme vanaf het midden van de twintigste eeuw in toenemende mate een bron van inkomsten.
Recreatie en toerisme.
Noordwijkerhout ligt ongeveer vijf kilometer van de Noordzee. Omdat het dorp aan de noordkant, het westen en het zuiden omsloten wordt door het dorp Noordwijk, heeft het dorp geen strand. Veel Noordwijkerhouters beschouwen het Noordwijkse Langevelderslag als 'hun' strand, zoals in het Noordwijkerhoutse volkslied ook geclaimd wordt.
Noordwijkerhout telt een aantal verenigingen. Er zijn twee grote speeltuinen, waterspeeltuin De Speelakker en een grote indoorspeeltuin. Daarnaast is er kinderboerderij de Dierenhoeve.
Het Oosterduinse meer, in de volksmond Comomeer, biedt ruimte voor waterrecreatie. Verder is er in het dorp een partycentrum gevestigd met bowling, restaurant, amusementshal en casino, twee maneges en een golfbaan met negen holes.
Er zijn fiets- en wandelroutes in en om Noordwijkerhout. In het voorjaar staan de bollenvelden rond het dorp in bloei. De velden met hyacinten, narcissen en tulpen zorgen dan voor een kleurrijk landschap.
Het Bloemencorso van de Bollenstreek rijdt jaarlijks op een vrijdagavond door het centrum van Noordwijkerhout. Dit evenement vindt plaats in de maand april, altijd op vrijdag, voorafgaand aan het grote bloemencorso op zaterdag.
In Noordwijkerhout zijn enkele campings, hotels en een congrescentrum in een voormalig katholiek seminarie. Ook zijn er campings tussen het uitgestrekte Noordwijkse duingebied en het dorp. Gedurende het seizoen zijn er activiteiten en evenementen. Rond het monumentale Witte kerkje zijn terrasjes.
Verenigingen.
Enkele verenigingen zijn: Vogelvereniging de Kolibrie en EHBO Noordwijkerhout. Ook is er de Tweede divisie voetbalvereniging VVSB (Voetbal Vereniging Sint Bavo), opgericht op 26 oktober 1931. Zij werden landelijk bekend door de halve finale te behalen in de KNVB beker. Ook bestaan basketbalvereniging The Jump en handbalvereniging Northa.
Daarnaast zijn er ook twee muziekverenigingen, namelijk muziekvereniging Harpe Davids en muziekvereniging St. Jeanne d'Arc.
Noordwijkerhout en De Zilk hebben een traditioneel en kleurrijk carnavalsleven. Er zijn vier carnavalsverenigingen: De Keiebijters, De Kaninefaaten, Duinknijnen en de Tulpkabouters. Ook zijn er nog twee jeugdcarnavalsverenigingen (De Babyfaaten en De Dwergknijnen). Tevens zijn er drie blaaskapellen actief: de Steegtoeters!, de Koetillers en Nix Dus. Blaaskapel de Stropers is in 2020 gestopt. Carnaval wordt in Noordwijkerhout groots gevierd, met zeven dagen feest. De kermis is altijd in de eerste volle week van september.
Ook zijn er twee scoutingverenigingen: Scouting Bosgeest en Sint Jozef-Emerentiana.
Gebouwen.
Het (voormalige) Gemeentehuis van Noordwijkerhout is gebouwd in 1930 naar ontwerp van de architect Alexander Kropholler.
In de omgeving staan diverse molens. De Hogeveensemolen aan de Leidsevaart is de enige molen op Noordwijkerhouts grondgebied.
Congrescentrum.
In Noordwijkerhout is een bekend congrescentrum, genaamd Hotel NH Noordwijk Conference Centre Leeuwenhorst.
Monumenten.
In Noordwijkerhout zijn een aantal rijksmonumenten en 45 gemeentelijke monumenten, zie:
Cultuur.
Oorlogsmonumenten.
In Noordwijkerhout is één oorlogsmonument, zie:
Kunst in de openbare ruimte.
In Noordwijkerhout zijn diverse beelden, sculpturen en objecten geplaatst in de openbare ruimte, zie:
Stedenband.
De voormalige gemeente Noordwijkerhout had een officiële stedenband met de Japanse gemeente Hirado, dat een belangrijke rol heeft vervuld in het ontstaan van de bijzondere betrekkingen van Nederland met Japan. De VOC vestigde in 1609 een handelspost in Hirado. De stedenband heeft als doel het bevorderen van de bestaande vriendschap en het creëren van een basis voor verdere uitwisseling, samenwerking en ontwikkeling op het gebied van jeugd, cultuur en economie. De gemeente Noordwijk is voornemens deze stedenband voort te zetten.

</doc>
<doc id="22061" url="https://nl.wikipedia.org/wiki?curid=22061" title="Oegstgeest">
Oegstgeest

Oegstgeest () is een plaats en gemeente in de Nederlandse provincie Zuid-Holland en buurgemeente van Leiden. De gemeente telt inwoners (, bron:CBS) en heeft een oppervlakte van 7,97 km². Binnen de gemeentegrenzen liggen geen andere kernen.
De naam Oegstgeest.
Het gedeelte "geest" in de naam verwijst naar de geestgronden, waarvan weinig over is gebleven omdat die in de zeventiende eeuw werden afgegraven ten behoeve van de stadsuitbreidingen van Leiden.
De oudste aangetroffen spelling, in een kopie van een goederenlijst van de Sint-Maartenskerk te Utrecht uit de tiende eeuw luidt "Osgeresgeest". Dit was een Friese spelling van de oorspronkelijke naam *"Ansger-es-gaist". In het Fries veranderde /ans/ in /ōs/; dezelfde klankverandering is te zien in het aan Fries verwante Engels, waar de oudere vorm *"gans-" veranderde in "goose". Naderhand begrepen de bewoners de naam niet meer en associeerden die met oogst of oost en verbasterden hem derhalve tot "Oegstgeest" en "Oostgeest". De oorspronkelijke betekenis luidt dus: ‘akker op geestgrond, die toebehoort aan Osger’.
In de Middeleeuwen sprak men overigens ook wel van de kerk van Kerckwerve, als men de Oegstgeester parochiekerk bedoelde (later het Groene Kerkje).
Geschiedenis.
Oegstgeest ligt in een van de vroegst bewoonde delen van het kustgebied. De vroegste sporen van bewoning zijn, in 1946, aangetroffen in een uitloper van een strandwal in de Elsgeesterpolder, waar in de tweede eeuw na Christus een Bataafse nederzetting gevestigd was. In 2010 troffen studenten van de archeologie-faculteit van de Universiteit Leiden de resten aan van een brug die de twee Rijnoevers tussen 500 tot 700 na Christus met elkaar moet hebben verbonden.
Het is niet zeker of het grondgebied van Oegstgeest ook hierna constante bewoning heeft gekend. In de negende eeuw stond op de plaats van het huidige Groene Kerkje een volgens de legende door Willibrord gewijd kerkje. De aanwezigheid van dit kerkje en van bezittingen van de Sint-Maartenskerk te Utrecht doen vermoeden dat zich hier een voor die tijd tamelijk dichte bevolking bevond.
Van de elfde tot de veertiende eeuw heeft Oegstgeest een periode van vooruitgang beleefd, die werd onderbroken toen Leiden als stad opkwam. Door belemmering 'van nering en ambacht' en het weren van bebouwing op zekere afstand van Leiden werd Oegstgeest in zijn ontwikkeling gestuit. Uit deze tijd dateren de kastelen Oud-Poelgeest en Endegeest. Het in 1863 afgebroken coulissenkasteel Abspoel dateerde uit de 15e eeuw en was een uithof van de abdij van Egmond.
De ambachtsheerlijkheden Oegstgeest en Poelgeest die al in de tiende eeuw worden genoemd, werden in 1399 verenigd, omdat zij door de achteruitgang van de bevolking hun belasting aan de graaf van Holland niet meer konden voldoen. De grenzen van Oegstgeest liepen tot de negentiende eeuw tot de wallen en singels van Leiden. In de negentiende en twintigste eeuw moest Oegstgeest steeds meer grond afstaan aan de zich snel uitbreidende stad Leiden.
Oegstgeest bestond tot het begin van de twintigste eeuw uit verschillende losse kernen: De Kerkbuurt of het Oude Dorp (bij het Groene Kerkje), de Leidse Buurt, onderverdeeld in de Pen (bij de Beukenhof) en de Punt (bij het kruispunt Rhijngeesterstraatweg/Geversstraat), de Poelgeesterbuurt of de Kwaak (bij kasteel Oud-Poelgeest), de Mors (in gedeelten geannexeerd door Leiden in resp. 1896, 1920 en 1966) en tot slot de Bazar en de Rijsjes (sinds 1966 behorende bij Rijnsburg).
Tussen deze buurten waren hooguit wat verspreid liggende huizen en boerderijen te vinden. Pas na 1900 ging men de tussenliggende gebieden bebouwen. Eerst het Wilhelminapark (1898-1906), vervolgens het Prins Hendrikpark (rond 1915), het Julianapark, Oranjepark en Emmapark (1920-1950), Buitenlust ofwel de Indische Buurt (1925) en de buurten bij de Grunerie en tussen Emmalaan en Lange Voort (jaren 50). In de jaren 70 bereikte men het Oegstgeesterkanaal. Daarna verrees Haaswijk en de Morsebel in de jaren 80 en 90. In de eerste jaren van de 21e eeuw is de nieuwste wijk Poelgeest gebouwd, gelegen tussen kasteel Oud-Poelgeest en de Merenwijk van Leiden. In 2006 is begonnen met de bouw van de wijk Nieuw-Rhijngeest ten westen van de snelweg A44.
Geografie.
Oegstgeest grenst aan de noordkant aan Warmond (gemeente Teylingen), ten oosten en aan de zuidkant aan Leiden en aan de westkant grenst het dorp aan de Oude Rijn en Rijnsburg (gemeente Katwijk).
Politiek.
De gemeenteraad van Oegstgeest bestaat sinds 2022 uit 21 zetels. Hieronder staat de samenstelling van de gemeenteraad sinds 1994:
College van B&amp;W.
Het college 2022-2026 bestaat uit een coalitie van D66, Progressief Oegstgeest en Hart voor Oegstgeest.
De samenstelling van het college is als volgt:
Cultuur.
Sport en recreatie.
Oegstgeest kent twee voetbalverenigingen: FC Oegstgeest en ASC. Bij de laatste kan ook gecricket worden. Oegstgeest heeft een golfclub; Oegstgeester Golf Club of OGC, FIKS is de korfbalvereniging. LOHC verzorgt het hockey en OLTC het tennissen in de gemeente. Bij zwembad Poelmeer kan er gezwommen en gewaterpolood worden bij Vivax. Ook zijn er diverse binnensporten zoals Volleybal Club Oegstgeest, Basketbal Vereniging Oegstgeest, Oegstgeester Gymnastiekvereniging (OGAV) en Pecos tafeltennis. Dan is er de IJsclub Oegstgeest, opgericht in 1893, de club beschikt over een natuurijsbaan op de voormalige ezeltjesweide bij kasteel Oud-Poelgeest. Daarnaast zijn er in Oegstgeest drie Scoutingverenigingen: Scouting Shawano's (land-scouting voor jongens en meisjes), Scouting Derja (land-scouting voor jongens en meisjes) en Scouting Sagara Satrya’s (water-scouting voor jongens en meisjes).
Qua natuurrecreatie is er de Kagerzoom en de Klinkenbergerplas.
Museum.
Corpus is een museum over het menselijk lichaam. Het is gevestigd in een gebouw in de vorm van een 35 meter grote reus, en werd op 14 maart 2008 geopend door koningin Beatrix.
Monumenten.
Een deel van Oegstgeest is een beschermd dorpsgezicht: omgeving Wilhelminapark en geesten. In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Kunst in de openbare ruimte.
In de gemeente Oegstgeest zijn diverse beelden, sculpturen en objecten geplaatst in de openbare ruimte, zie:
Straatnaamborden.
De straatnaamborden hebben in Oegstgeest een gele tekst op een rode achtergrond, duidelijk anders dan bijvoorbeeld in Leiden (witte tekst op een blauwe achtergrond), zodat men in het grensgebied overal gemakkelijk ziet in welke van de twee gemeenten men zich bevindt.
Zie ook het straatnamenboek over Oegstgeest. 

</doc>
<doc id="22062" url="https://nl.wikipedia.org/wiki?curid=22062" title="Hasdrubal">
Hasdrubal

Hasdrubal (wat zoveel betekent als "Baäl helpt") is de naam van verschillende staatslieden en veldheren uit het oude Carthago. Bij de Griekse geschiedschrijvers komt de naam voor als Ασδρούβας.
We onderscheiden vooral:

</doc>
<doc id="22063" url="https://nl.wikipedia.org/wiki?curid=22063" title="Oostflakkee">
Oostflakkee

Oostflakkee () is een voormalige gemeente in de Nederlandse provincie Zuid-Holland. De gemeente telde 10.400 inwoners (1 februari 2012, bron: CBS) en had een oppervlakte van 107,44 km² waardoor het tot de dunstbevolkte gemeentes van Nederland behoorde. De gemeente vormde het oosten van het eiland Goeree-Overflakkee en was tevens de meest zuidelijke gemeente van Zuid-Holland.
De gemeente was in 1966 ontstaan na de samenvoeging van de gemeenten Den Bommel, Ooltgensplaat en Oude-Tonge en ging in 2013 op in de nieuwe gemeente Goeree-Overflakkee.
Kernen.
Achthuizen, Langstraat, Den Bommel, Ooltgensplaat, Oude-Tonge (gemeentehuis), Kranendijk en Zuidzijde.
Zetelverdeling gemeenteraad.
De gemeenteraad van Oostflakkee bestond uit 15 zetels. Hieronder staat de samenstelling van de gemeenteraad van 1990 tot 2012:

</doc>
<doc id="22064" url="https://nl.wikipedia.org/wiki?curid=22064" title="Qart Chadast">
Qart Chadast



</doc>
<doc id="22065" url="https://nl.wikipedia.org/wiki?curid=22065" title="Carthagena">
Carthagena



</doc>
<doc id="22066" url="https://nl.wikipedia.org/wiki?curid=22066" title="Qartayanna">
Qartayanna



</doc>
<doc id="22067" url="https://nl.wikipedia.org/wiki?curid=22067" title="Nieuw Carthago">
Nieuw Carthago



</doc>
<doc id="22068" url="https://nl.wikipedia.org/wiki?curid=22068" title="Cartagena (Colombia)">
Cartagena (Colombia)

Cartagena is een havenstad en gemeente in het noordwesten van Colombia. De stad is vernoemd naar de Spaanse stad Cartagena en wordt ook wel Cartagena de Indias genoemd. Het is de hoofdstad van het departement Bolívar en heeft een bevolking van 1.075.000 personen.
Geschiedenis.
Uit opgravingen blijkt dat dit gebied al rond 7000 jaar v. Chr. bewoond werd. De Spaanse ontdekkingsreizigers hebben begin 16e eeuw meerdere pogingen gedaan om hier steden te stichten. De eerste succesvolle poging was die van Pedro de Heredia. Hij stichtte Cartagena op 1 juni 1533. De stad was lange tijd een belangrijke schakel tussen Spanje en Zuid-Amerika mede door de grote Baai van Cartagena de Indias, waar de schepen veilig en beschut voor anker konden gaan.
Tijdens de 16e eeuw en de 17e eeuw was Cartagena een van de belangrijkste havens van de Zilvervloot en daardoor een gewild doel voor boekaniers. Zo werd de stad in 1585 ingenomen en geplunderd door Francis Drake. Drake had het plan de stad bezet houden om zo de toevoer van zilver naar Spanje blijvend te frustreren. De Spanjaarden hadden dit voorzien en de schepen met de waardvolle lading al op reis naar huis gestuurd. De buit viel tegen en Drake had onvoldoende mannen om de bezetting vol te houden en vertrok. De Spanjaarden versterkten de stad om een herhaling te voorkomen.
In 1697 viel de Franse admiraal Jean du Casse de stad aan. Spanje en Frankrijk waren in Europa in oorlog en boekaniers zagen hun kans om hiervan te profiteren. De Vrede van Rijswijk (1697) bracht niet alleen vrede tussen beide landen, maar betekende ook een einde voor de boekaniers. In maart 1741 werd de stad aangevallen door troepen van de Engelse admiraal Edward Vernon, die naar Cartagena oprukte met een eskader van 186 schepen met 2000 kanonnen en een marinierskorps van ruim 6000 man. Die aanval werd afgeslagen vanwege de krachtige tegenstand die geboden werd door generaal Blas de Lezo, diens garnizoen en de bevolking van de stad. Vernon vluchtte hierop voor een naderend Spaans ontzettingsleger, geleid door kolonel-ingenieur Carlos Suillars de Desnaux.
Na Vernon begon een periode van grote bloei die tot 1808 duurde. Er kwamen veel immigranten en de bevolkingsgroei leidde tot forse bouwactiviteiten waarmee de economische en politieke macht van de stad toenam. De rijkdom leidde tot de bouw van grote huizen en bibliotheken en drukkerijen werden geopend. Dit kwam allemaal abrupt tot een einde in 1808. In Aranjuez, in de regio Madrid, kwam de bevolking in opstand tegen koning Karel IV met als uiteindelijk resultaat de Franse bezetting van Spanje.
Meer dan 275 jaar stond Cartagena onder Spaanse heerschappij, maar dit kwam op 11 november 1811 tot een einde met de onafhankelijkheidsverklaring. De Onafhankelijkheidsoorlog die hierop volgde leidde tot een dramatische achteruitgang van de stad. De Spaanse generaal Pablo Morillo belegerde de stad gedurende drie maanden waarbij de stadsbewoners leden onder honger en ziekten. De stad kwam weer in Spaanse handen op 6 december 1815. Na de Venezolaanse Onafhankelijkheidsoorlog werd in 1821 de laatste Spaanse gouverneur verslagen, maar na zijn vertrek lag de stad in puin.
Cartagena bleef belangrijk als havenplaats voor het onafhankelijke Colombia. Er werd geïnvesteerd in een spoorlijn tussen Cartagena en Calamar, een belangrijke binnenhaven, waarmee de goederenoverslag in de haven toenam. Met het geld dat verdiend werd in de haven en de internationale handel kwam de industrie in de regio tot opkomst.
Klimaat.
Vanwege de ligging op een tropische locatie kent het weer er weinig variatie, met een gemiddelde maximumtemperatuur van 31 °C en een gemiddelde minimumtemperatuur van 24 °C. Cartagena heeft ook een gemiddelde luchtvochtigheid van 90%. Het regenseizoen duurt van mei tot en met november en in de overige maanden is de neerslag minimaal. Er valt ongeveer 1000 mm regen per jaar.
Economie.
Cartagena is een belangrijk economisch centrum mede door de grootste havens van het land. De stad ligt ten noordoosten van Panama, aan de Caribische Zee en daarmee dus ook aan de Atlantische Oceaan. De stad heeft de grootste Colombiaanse marinebasis van de Caraïben. In 1827 werd de Universidad de Cartagena opgericht. Elk jaar worden in de stad de Miss Colombia verkiezingen en het Cartagena Filmfestival gehouden.
Bezienswaardigheden.
Het heeft veel toeristische bezienswaardigheden. In de oude stad staan veel koloniale gebouwen, waaronder het Paleis van de Inquisitie, de kathedraal San Pedro Claver, het Convent van Santa Clara en een jezuïtische school. Peter Claver, patroonheilige van de slaven, werkte in en vanuit de school. De gebouwen met een balkon vol met bloemen zijn het embleem van Cartagena. De binnenstad staat sinds 1980 op de werelderfgoedlijst.
Rond de stad staan een aantal verdedigingswerken, waaronder het indrukwekkende kasteel van San Felipe de Barajas, de stadsmuren rondom de Oude Stad ("las Murallas"); en de forten van San José en San Fernando, gebouwd tussen 1751 en 1759 bij Bocachica.
Gestemaní is een hippe wijk met kleurrijke straten met muurschilderingen en graffiti.
Buiten staat het standbeeld van India Catalina, een lokale Indiaanse held. In het zuiden ligt het moderne stadsdeel, op het schiereiland van Bocagrande.
Omgeving.
Ongeveer dertig kilometer ten zuidwesten van Cartagena zijn de "Islas de Rosario" (Rosario Eilanden), een beschermd nationaal park met een grote verscheidenheid aan tropische vissen en haaien.
In het westen kijkt Cartagena uit op de Caribische Zee. Richting het zuiden is de Bahía de Cartagena gelegen, die twee ingangen heeft: Bocachica in het zuiden en Bocagrande in het noorden.

</doc>
<doc id="22069" url="https://nl.wikipedia.org/wiki?curid=22069" title="Carthagena (Colombia)">
Carthagena (Colombia)



</doc>
<doc id="22071" url="https://nl.wikipedia.org/wiki?curid=22071" title="Krakatau (vulkaan)">
Krakatau (vulkaan)

Krakatau is een archipel van vier vulkanische eilanden in Indonesië, in de Straat Soenda tussen Java en Sumatra. Krakatau is vooral bekend door de zware vulkaanuitbarsting in 1883, waarbij een flink deel van de vulkaan door de zee verzwolgen werd. In 1928 kwam op de plek waar een deel van de vulkaan had gestaan een veel kleinere vulkaan boven water. Deze kreeg de naam Anak Krakatau, Indonesisch voor 'Kind van Krakatau'. Rondom Anak Krakatau bevinden zich drie eilanden. De officiële namen zijn: Pulau Panjang (Lang eiland), ook Krakatau Kecil (Klein Krakatau) genoemd; Pulau Sertung (Verlaten eiland) en Pulau Rakata, ook Krakatau Besar (Groot Krakatau) genoemd, dat tot 1883 onderdeel uitmaakte van een grotere vulkaan die buiten Indonesië Krakatau genoemd wordt. De groep Krakatau ligt in nationaal park Ujung Kulon.
Naamgeving.
Het woord 'Krakatau' komt van het woord 'karkata', Sanskriet voor 'krab'. Mogelijk heeft de vulkaan of eventuele bijbehorende atollen ooit de vorm van een krab gehad of iets dat daarop leek. De naam 'Krakatau' verscheen in het Nederlands voor het eerst in 1676 in druk in "Oost-Indische Voyagie" van Wouter Schouten. Over oktober 1658 schrijft hij: "passerende het hooge, boomrijcke eilant Crakatouw". De Portugese spelling van de naam Krakatau is 'Krakatao'. In de Engelstalige wereld is deze naam, gespeld als 'Krakatoa', ingeburgerd geraakt.
Uitbarstingen.
Er zijn suggesties dat de Krakatau een overblijfsel is van de Proto-Krakatau uit een tijd dat de eilanden Java en Sumatra verbonden waren. Het is onduidelijk wanneer de Proto-Krakatau uitgebarsten is en de eilanden Verlaten, Lang en Krakatau gevormd zijn. In het Javaanse boek Pararaton wordt een uitbarsting beschreven die mogelijk in het jaar 416 plaatsvond. Andere aanwijzingen wijzen op het jaar 535, een jaar met extreme weersomstandigheden (maar ook andere vulkanen worden voorgesteld als oorzaak hiervan). In de 19e eeuw bevonden zich op het eiland Krakatau drie pieken: de Rakata (820 m), Danan (450 m) en Perboewatan (120 m). De laatste uitbarsting vóór 1883 zou geweest zijn in 1680/81.
Krakatau (1883).
Op 27 augustus 1883, even na middernacht, vond een grote uitbarsting van de Krakatau plaats, waarschijnlijk tussen de pieken Danan en de Perboewatan. De berg rees op, scheurde open en stortte in, waarna de zee in het gapende gat stroomde. Het gevolg was een catastrofale explosie. Deze had een geschatte vulkanische-explosiviteitsindex (VEI) van 6 en zou daarmee ongeveer vier keer zo zwaar geweest zijn als die van de Tsar Bomba, de zwaarste tot ontploffing gebrachte kernbom ooit. De uitbarsting van de Krakatau was de zwaarste uitbarsting sinds die van de Tambora in 1815 (VEI 7).
Door een pyroclastische stroom die voor de tsunami uit over de Soenda Straat heen raasde kwamen ongeveer 1.000 mensen om het leven in Ketimbang aan de zuidkust van Sumatra 40 kilometer ten noorden van de Krakatau. De tsunami zelf was tot 30 meter hoog en vloedgolven overspoelden de kusten van Java en Sumatra. Volgens officiële cijfers verloren 36.417 mensen het leven en complete steden en dorpen werden weggespoeld. Door de hoge golven werden schepen, zoals het Nederlandse marinestoomschip "Berouw", vele kilometers landinwaarts geslingerd. Zelfs op Ceylon, het huidige Sri Lanka, viel nog een dode door de golfslag. De deining werd tot in Het Kanaal tussen Engeland en Frankrijk geregistreerd. De uitbarsting ging met zoveel geweld gepaard dat de trommelvliezen van zeelui in de buurt barstten. Het gebrul en geknal was hoorbaar tot in Australië en zelfs op het eiland Rodriguez. In Atjeh, in het noorden van Sumatra, bracht men troepen in paraatheid wegens vermeend vijandelijk kanongebulder. De schokgolven in de atmosfeer waren zo krachtig dat ze zeven keer geregistreerd werden. De helft van de registraties betrof golven die uit de richting van Krakatau kwamen, de andere helft golven die via de andere kant van de aarde weer richting Krakatau gingen. In totaal gingen de golven dus ongeveer 3½ keer de aarde rond. Er rees een aswolk uit de berg die tot 50 kilometer hoogte steeg en zijn omgeving in diepe duisternis dompelde. Door de enorm grote hoeveelheid stof die in de atmosfeer terechtkwam, daalde wereldwijd het volgende jaar de gemiddelde temperatuur met 1,2 graden Celsius.
De uitbarsting werd in 1884 onderzocht door Rogier Verbeek en beschreven in zijn boek "Krakatau".
Anak Krakatau, uitbarsting en tsunami 2018.
In 1927 ontstond door een vulkanische uitbarsting op de plek waar een deel van de Krakatau had gestaan een nieuw vulkanisch eiland, maar door de zee werd het weer snel verzwolgen. Dit proces herhaalde zich tweemaal, maar sinds 12 augustus 1930 is de aanwas sterker dan de erosie. Het is dit laatste eiland dat de naam Anak Krakatau ('Kind van Krakatau') kreeg.
Op 22 december 2018 vond er een tsunami in de Straat van Soenda plaats, die met name de westkust van Java trof en honderden doden eiste, het gevolg van een uitbarsting van de Anak Krakatau en een daaropvolgende onderzeese aardverschuiving.
"De Schreeuw".
In 2003 beweerden Amerikaanse astronomen onder leiding van Donald W. Olson, dat de buitengewoon rode hemel op het schilderij "De Schreeuw" (geschilderd in 1893 door de Noorse schilder Edvard Munch) geïnspireerd was op de uitbarsting van de Krakatau in 1883. De uitbarsting zorgde namelijk voor opmerkelijke zonsondergangen in de hele wereld.

</doc>
<doc id="22074" url="https://nl.wikipedia.org/wiki?curid=22074" title="Wrattenslangen">
Wrattenslangen

Wrattenslangen of slurfslangen (Acrochordidae) zijn een familie van slangen.
Naam en indeling.
De wetenschappelijke naam van de groep werd voor het eerst voorgesteld door Karel Lucien Bonaparte in 1831. Alle wrattenslangen behoren tot een enkel (monotypisch) geslacht. Het geslacht "Acrochordus" werd in 1787 beschreven door Hornstedt. De Indische wrattenslang ("Acrochordus granulatus") werd eerder tot de geslachten "Hydrus", "Pelamis" en "Chersydrus" gerekend.
Soorten.
De familie omvat de volgende soorten, met de auteur en het verspreidingsgebied.
Uiterlijke kenmerken.
Wrattenslangen danken hun naan aan de kleine bobbeltjes op de schubben, die ze een wrattig uiterlijk geven. De schubben overlappen elkaar niet. De slangen kunnen vrij groot worden en een totale lichaamslengte van meer dan twee meter bereiken. De staart is relatief kort. De neusgaten zijn aan de bovenzijde van de kop gepositioneerd.
Verspreiding en habitat.
Alle soorten komen voor in het zuidoosten van Azië en leven in de landen Australië, Bangladesh, Cambodja, China, Filipijnen, India, Indonesië, Maleisië, Myanmar, Oost-Timor, Papoea-Nieuw-Guinea, Salomonseilanden, Singapore, Sri Lanka, Thailand, Vietnam en mogelijk in Maleisië. De habitat bestaat uit allerlei wateren, zoals meren, rivieren en estuaria langs de kust.
Levenswijze.
De wrattenslangen wijken sterk af van alle andere soorten slangen. Het zijn gespecialiseerde waterbewoners die zowel in zoet rivierwater als in het brakke water van de mangrovewouden voorkomen. Wrattenslangen zijn levendige jagers die voornamelijk van vis leven. De vrouwtjes zetten geen eieren af maar baren levende jongen. Het aantal jongen varieert, de Javaanse wrattenslang produceert twintig tot dertig jongen en de Indische wrattenslang slechts vier tot acht.
Beschermingsstatus.
Door de internationale natuurbeschermingsorganisatie IUCN is aan alle soorten een beschermingsstatus toegewezen. De drie wrattenslangen worden beschouwd als 'veilig' (Least Concern of LC).
De slangen worden bejaagd om hun huid, hier wordt slangenleer van gemaakt voor bijvoorbeeld handtassen en schoenen.

</doc>
<doc id="22075" url="https://nl.wikipedia.org/wiki?curid=22075" title="Ouderkerk (gemeente)">
Ouderkerk (gemeente)

Ouderkerk () was van 1985 tot en met 2014 een gemeente in de Nederlandse provincie Zuid-Holland. De gemeente telde 8.200 inwoners (1 mei 2014, bron: CBS) en had een oppervlakte van 28,53 km² (waarvan 1,42 km² water).
De gemeente was vernoemd naar haar hoofdplaats Ouderkerk aan den IJssel.
De gemeente was op 1 januari 1985 ontstaan bij de gemeentelijke herindeling van gemeenten in de Krimpenerwaard. Hierbij werden de gemeenten Gouderak en Ouderkerk aan den IJssel samengevoegd. Per 1 januari 2015 werd de gemeente Ouderkerk samengevoegd met de gemeenten Bergambacht, Nederlek, Schoonhoven en Vlist tot de nieuwe gemeente Krimpenerwaard.
Kernen.
De gemeente Ouderkerk bestond uit de volgende kernen:
Het gemeentehuis was gevestigd in Ouderkerk aan den IJssel.
Topografie.
"Topografische gemeentekaart van Ouderkerk (september 2014)"
Herindeling.
De Gedeputeerde Staten hebben op 3 februari 2009 een commissie ingesteld die moet gaan onderzoeken hoe de gemeente Ouderkerk op kan gaan in een grotere gemeente. Het K5-samenwerkingsverband met de gemeenten Bergambacht, Nederlek, Schoonhoven en Vlist was daarvoor de basis. Dit resulteerde in het Herindelingsadvies Krimpenerwaard van 10 november 2010 en het wetsbesluit op 19 juni 2014. Op 1 januari 2015 zijn de vijf gemeenten gefuseerd tot de nieuwe gemeente Krimpenerwaard.
Politiek.
Gemeenteraad.
De gemeenteraad van Ouderkerk bestond uit 13 zetels. Hieronder staat de samenstelling van de gemeenteraad sinds 1990:
College.
Het college van B&amp;W werd gevormd door waarnemend burgemeester J. de Prieëlle (CDA) (van 2009 t/m 2014) en de wethouders R. Boere-Schoonderwoerd (VVD) en T.C. Segers (ChristenUnie).

</doc>
<doc id="22076" url="https://nl.wikipedia.org/wiki?curid=22076" title="Papendrecht">
Papendrecht

Papendrecht () is een plaats en gemeente in de Alblasserwaard in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 10,77 km² (waarvan 1,30 km² water). Binnen de gemeentegrenzen liggen geen andere kernen.
Papendrecht wordt voor het eerst genoemd in een document uit 1105. Na 1277, toen een dijk werd aangelegd rondom de waard, ontstond een dorp. Tot 1816 was Papendrecht het bezit van adellijke families en pas daarna kreeg het een eigen gemeentebestuur. De gemeente ging pas echt groeien in de jaren 60 van de 20e eeuw. Het dijkdorp heeft nu een stedelijk karakter. In 2005 vierde Papendrecht haar 900-jarig bestaan.
Papendrecht is een typisch dijkdorp: de oorspronkelijke bewoners van het gebied vestigden zich namelijk langs de rivier de Merwede. Niet alleen waren rivieren belangrijk voor vervoer, ook de vissen in de rivier vormden een belangrijk bestanddeel van de maaltijd en het inkomen van de omwonenden. De ligging aan de rivier is bovendien gunstig voor handel en werk (scheepswerven en op de gorzen - aangeslibd land - rietteelt).
Er is lang een veer naar Dordrecht geweest. Na de bouw van de brug tussen Dordrecht en Papendrecht is het veer nog enige jaren voortgezet als voetveer. Nu is deze verbinding opgenomen in het vaarplan van de Waterbus naar, onder meer, Rotterdam, Dordrecht en Sliedrecht.
Het gemeentewapen bevat drie molens: een trasmolen, een korenmolen en een poldermolen. De drie afgebeelde molens zijn er niet meer, maar in het Park Noord Hoekse Wiel staat sinds 30 augustus 1980 een (verkleinde) weidemolen als herinnering aan die tijd. De molen is gerestaureerd en wordt weer vaak bemalen door molenaars.
Papendrecht is een van de gemeenten van de regio Drechtsteden en wordt omringd door de gemeenten Dordrecht, Sliedrecht, Molenlanden, Alblasserdam, Hendrik-Ido-Ambacht en Zwijndrecht. Aan de westzijde van de gemeente stroomt de rivier de Noord en aan de zuidzijde de Merwede. 
Politiek.
Gemeenteraad.
De gemeenteraad van Papendrecht bestaat uit 23 zetels. Hieronder staat de samenstelling van de gemeenteraad sinds 1998:
College van B&amp;W.
PAB, VVD, CDA, ChristenUnie en SGP vormen samen het college, bestaande uit vijf wethouders (periode 2022-2026).
Burgemeester:
Wethouders:
Gemeentesecretaris:
Onderwijs.
In Papendrecht zijn twee middelbare scholen:
Centrum Papendrecht.
In 2007 is het geheel vernieuwde winkelcentrum "de Meent" geopend nadat het oude is gesloopt. Het nieuwe winkelcentrum met een winkeloppervlak van ca. 20.000 m2 en twee parkeergarages maakt onderdeel uit van het plan herontwikkeling centrum en heeft een regionale functie. Ook het omliggende gebied wordt in de komende jaren grondig aangepakt. Er worden nieuwe woningen, horeca en winkels gebouwd.
Het busstation werd omgebouwd tot een tijdelijke vestiging van het winkelcentrum en is nu bebouwd met twee flats. Het busstation is verplaatst naar de wijk Molenvliet.
Cultuur.
Monumenten.
In de gemeente is er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:

</doc>
<doc id="22077" url="https://nl.wikipedia.org/wiki?curid=22077" title="Pijnacker-Nootdorp">
Pijnacker-Nootdorp

Pijnacker-Nootdorp () is een gemeente in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 38,60 km² (waarvan 0,95 km² water). De gemeente Pijnacker-Nootdorp maakt deel uit van de Metropoolregio Rotterdam-Den Haag. De gemeente ontstond in 2002 door een fusie tussen de voormalige gemeenten Pijnacker en Nootdorp.
De gemeente kent de volgende kernen: Delfgauw, Nootdorp en Pijnacker.
De buurtschap Oude Leede wordt gerekend tot de kern Delfgauw en de buurtschap Vlieland tot de kern Pijnacker.
Topografie.
"Topografische gemeentekaart van Pijnacker-Nootdorp, per juni 2023"
Politiek.
Gemeenteraad.
De gemeenteraad van Pijnacker-Nootdorp bestaat sinds 2014 uit 31 zetels. Hieronder de zetelverdeling na verkiezingen sinds 2002:
College van B en W.
De burgemeester van Pijnacker-Nootdorp is sinds 17 januari 2022 Björn Lugthart. De coalitie bestaat voor de periode 2022-2026 uit Eerlijk Alternatief, D66, VVD, Progressief Pijnacker-Nootdorp, CDA, TROTS, PvdD en CU/SGP.
Eerlijk Alternatief, D66, VVD, Progressief Pijnacker-Nootdorp het CDA leveren de wethouders.
Cultuur.
Monumenten.
In de gemeente is een aantal rijksmonumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Bedrijventerrein.
Te Pijnacker-Nootdorp is het bedrijvenpark "Heron Business Park" in ontwikkeling, met een "ChemTech Centre Plot" langs de A12. De internationale Organization for the Prohibition of Chemical Weapons (OPCW) met het hoofdkwartier in Den Haag bouwt hier in 2021-2022 het OPCW Centre for Chemistry and Technology dat training en onderzoek doet in verband met de detectie van chemische wapens. Deze faciliteiten komen in de plaats van de bestaande OPCW Laboratory and Equipment Store die sinds 1996 is gevestigd te Rijswijk. De bouw ervan wordt mede mogelijk gemaakt door een donatie van de Franse staat.

</doc>
<doc id="22079" url="https://nl.wikipedia.org/wiki?curid=22079" title="Reeuwijk (gemeente)">
Reeuwijk (gemeente)

Reeuwijk () was een gemeente in de Nederlandse provincie Zuid-Holland. De voormalige gemeente telde 13.055 inwoners (jan. 2010, bron: CBS) en had een oppervlakte van 50,11 km² (waarvan 11,89 km² water). Hoofdplaats was Reeuwijk-Brug, dat ligt aan de Reeuwijkse plassen. De gemeenten Bodegraven en Reeuwijk zijn per 1 januari 2011 gefuseerd tot de nieuwe gemeente Bodegraven-Reeuwijk.
Geschiedenis.
Reeuwijk is ontstaan als middeleeuwse veenontginning, en werd in 1248 voor het eerst genoemd. Relatief laat, want andere kernen in het gebied waren al eerder ontstaan. Gekoloniseerde verveners uit het noorden hebben hier gewerkt. Hun aanwezigheid is nog herkenbaar in enige dialectklanken. Het gebied maakte vanaf de 18e eeuw een periode van bloei door toen het laagveen werd opgebaggerd en gedroogd, om als turf te worden gebruikt in de industrie van Gouda. Zo ontstonden de Reeuwijkse Plassen. In 1855 werd de gemeente Middelburg toegevoegd, in 1857 Oukoop, en in 1870 de gemeenten Sluipwijk en Stein. Toen kreeg Reeuwijk ook een nieuw wapen. Per 1 januari 1989 werd de jonge gemeente Driebruggen (gesticht in 1964) opgeheven en werden de kernen Waarder en Driebruggen, zeer tegen de zin van de bewoners, bij Reeuwijk gevoegd. Het gemeentewapen is na deze gemeentelijke herindeling (opnieuw) aangepast.
Op 1 januari 2011 is de gemeente Reeuwijk met de gemeente Bodegraven samengevoegd.
Kernen.
Driebruggen, Hogebrug, Reeuwijk-Brug (gemeentehuis), Reeuwijk-Dorp, Sluipwijk, Tempel en Waarder.

</doc>
<doc id="22080" url="https://nl.wikipedia.org/wiki?curid=22080" title="Ridderkerk">
Ridderkerk

Ridderkerk () is een plaats en gemeente in de Nederlandse provincie Zuid-Holland op het eiland IJsselmonde (een klein gedeelte ligt op het subeiland de Zwijndrechtse Waard). De gemeente telt inwoners (, bron: CBS) en heeft een oppervlakte van 25,26 km². De gemeente is een van de BAR-gemeenten en maakt deel uit van de Metropoolregio Rotterdam Den Haag. Bij Ridderkerk ligt een druk verkeersknooppunt 'Ridderkerk' van de Rijkswegen A15 en A16. In Ridderkerk ligt ook Rijksweg A38, de kortste snelweg (1,5 km) van Nederland. Voor de postcodes liggen in de Basisregistratie Adressen en Gebouwen (BAG) alle woonplaatsen binnen de gemeente Ridderkerk "in" de woonplaats Ridderkerk. In de middeleeuwen was Ridderkerk een ambachtsheerlijkheid.
Naam.
De naam Ridderkerk is afkomstig van "Riederkercke" gelegen in de "Riederwaard", waarbij "ried" verwijst naar het oudnederfrankische woord voor "riet".
Geschiedenis.
De naam Ridderkerk (Riederkercke) komt voor het eerst voor in een bericht van hertog Hendrik IV van Brabant, waar sprake is van Riede, gelegen aan de Merwede. De Merwede heet nu de Maas. Waarschijnlijk is het gebied in de 12e eeuw voor het eerst bedijkt. In 1277 droeg Diederik van Alkemade het land, met de kerk in leen, op aan graaf Floris V van Holland, wiens opvolgers meermalen een pastoor aanstelden (patronaatsrecht) in het ambacht Riede in de Riederwaard.
In de 14e eeuw had deze waard veel te lijden van overstromingen en tussen 1373 en 1375 moest de schaarse bevolking zich terugtrekken op de zuidelijke waterkeringen daar de Riederwaard onder water kwam te staan.
In 1404 kwam het herstel van de Molendijk gereed en was de Oud-Reijerwaard herwonnen. Een dijkdoorbraak tijdens de Sint-Elisabethsvloed (1421) werd direct hersteld.
19 december 1427 werd Ridderkerk een ambachtsheerlijkheid en de eerste ambachtsheer is Ridder Roeland van Uitkerke, heer van Uitkerke en Gouverneur van Holland. Hij kreeg deze titel van Filips de Goede. Zijn vrouw, Margaretha van der Clite, wordt in 1441 ambachtsvrouw van Ridderkerk en in datzelfde jaar wordt de polder Nieuw Reijerwaard herdijkt.
In 1446 regelt Margaretha het bestuur en de rechtspraak in haar ambacht. Dit handvest vormde tot in de achttiende eeuw de basis voor het bestuur en de rechtspraak in Ridderkerk.
Daarom wordt 1446 beschouwd als het ontstaansjaar van Ridderkerk. In 1855 ging de gemeente Rijsoort en Strevelshoek op in de gemeente Ridderkerk.
De wijk Rijsoord in de gemeente Ridderkerk kreeg tijdens de Tweede Wereldoorlog landelijke bekendheid doordat daar op 15 mei 1940 in een schoolgebouw de capitulatieovereenkomst tussen Nederland en Duitsland werd ondertekend door generaal Winkelman.
Rijsoord bezit nog één molen, genaamd De Kersenboom, die in de jaren 90 gerestaureerd is en verplaatst werd naar de andere zijde van de Waal, een dode rivierarm.
Na de Tweede Wereldoorlog is het inwoneraantal in Ridderkerk fors gestegen door de bouw van diverse nieuwe wijken. In 2007 is het nieuwe centrum geopend met onder andere het gemeentehuis en een centraal plein voor evenementen met diverse horeca en een theater.
Archeologie.
In de tweede helft van de vorige eeuw is er in Ridderkerk veel archeologisch onderzoek gedaan. Diverse opgravingen brachten sporen van bewoning aan het licht uit de Romeinse tijd. De bewoners hielden zich toen al bezig met akkerbouw en veeteelt.
De Kievitsdonk in Bolnes werd bij de aanleg van de Rotterdamseweg archeologisch onderzocht. Daar zijn vuurstenen voorwerpen gevonden uit een periode van duizenden jaren voor Chr., waaruit blijkt dat de donk daar, vanwege de hoge ligging, toen is gebruikt als kampplaats door rondtrekkende jagers.
De oeverstroken langs de bocht van de Waal in Strevelshoek zijn duizend jaar geleden vrij intensief bewoond geweest. Aardewerkvondsten uit de 13e en het begin van de 14e eeuw tonen dit aan. Toen in die tijd het gebied voortdurend overstroomde zijn de bewoners vertrokken en is de bebouwing verdwenen. Ook opgravingen bij De Nes en de voormalige Borchhoeve in Rijsoord leverden veel informatie op over vroegere bewoning binnen de grenzen van Ridderkerk.
In 1968 vond een opgraving plaats van het Huis te Woude aan de Ringdijk te Slikkerveer. In 1371 werd aldaar een begin gemaakt met de bouw van een kasteeltje dat nooit helemaal is voltooid. Door de grote vloeden in 1373 en 1374 overstroomde de Riederwaard en kwam het bouwwerk in het water te staan. Tijdens de Hoekse en Kabeljauwse twisten werd het omvergehaald door de Hoeken die vreesden dat de tegenpartij er zich zou nestelen. Bij latere overstromingen spoelde een kleilaag over de ruïne en onttrok de resten aan het zicht. In 1969 heeft men de fundamenten van het huis gedeeltelijk gereconstrueerd. Archeologische vondsten ter plekke gaven meer inzicht in de Ridderkerkse geschiedenis.
Kerkelijk.
De beschermheilige van Ridderkerk is St. Joris. Een groot gedeelte van de bevolking was lid van een kerk, maar dit percentage is de laatste decennia sterk afgenomen. De grootste gemeente is de PKN, waarin de Nederlands Hervormde Gemeente en Gereformeerde Kerken zijn opgegaan. Een deel behoort tot de bevindelijke Gereformeerde Bond. Een van de kerken die door deze gemeente wordt gebruikt is de Singelkerk. Verder zijn er in Ridderkerk onder meer twee gereformeerde gemeenten, een oudgereformeerde gemeente aan het Laantje in Bolnes, een Nederlandse gereformeerde kerk, een christelijke gereformeerde Kerk, een koninkrijkszaal, een Molukse gemeente, een Leger des Heils, een rooms-katholieke kerk en kapel, 2 moskeeën en een hersteld hervormde kerk. In totaal zijn er 22 gebedshuizen te vinden in Ridderkerk.
Gemeentewapen.
Het wapen van Ridderkerk bevat een afbeelding van een gehelmde Sint Joris te paard, die een draak overwint.
Kernen.
Inwoners op 1 januari 2022:
Totaal gemeente Ridderkerk 47.099 inwoners.
Rekarreks.
Rekarreks was het dialect van de plaats Ridderkerk. Anno 2021 is het dialect door het Rotterdams beïnvloed.
Economie.
Industrie.
Gelegen langs de rivieren de Noord en de Nieuwe Maas ontwikkelden zich in vroeger jaren diverse scheepswerven. In de kern Bolnes 'Boele-Bolnes' en in Slikkerveer 'De Groot &amp; Van Vliet'. De heer Cornelis Verolme, eigenaar van "Verolme Scheepswerf Alblasserdam (V.S.A.)" en later "RSV (Rijn-Schelde-Verolme") was woonachtig te Ridderkerk.
In Rijsoord werd vlas verbouwd en verwerkt tot linnen en touw. Het vlas werd geroot in "de Waal". Uit het vlas werd ook lijnzaad gewonnen en geëxporteerd door de firma "De Groot &amp; Van Nes".
De haven van Ridderkerk is de Ridderhaven.
Recreatie.
Het vlas is verdwenen uit Rijsoord, maar "de Waal" trekt toeristen en sportvissers. Er zijn enkele plekken langs de oevers waar men roeiboten en kano's kan huren. Ook voor visboten (fluisterboten) en verhuur van visspullen kan men er terecht.
In het Oosterpark is een recreatieplas met een strandje en een pannenkoekenhuis.
Op het Koningsplein in het centrum vinden diverse evenementen plaats.
In Slikkerveer is een recreatieplas met een strandje.
Cultuur en natuur.
Er zijn twee musea in Ridderkerk, namelijk het Museum Johannes Postschool, wat ook bekend is als capitulatiemuseum Johannes Post en de Oudheidkamer. Ridderkerk heeft ook een theater aan het Koningsplein. Er is een actieve kunstenaarsgemeenschap die jaarlijks exposities en een Kunstroute organiseert.
Monumenten.
In de gemeente is er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente Ridderkerk zijn diverse beelden, sculpturen en objecten geplaatst in de openbare ruimte, zie:
Openbaar vervoer.
Ridderkerk heeft twee verschillende OV-mogelijkheden: de bus en de waterbus. De waterbus doet via twee lijnen de gemeente aan. Een gaat van Ridderkerk naar Kinderdijk en Krimpen aan de Lek en de andere die van Rotterdam naar Dordrecht gaat legt ook aan in de gemeente. Diverse buslijnen verbinden de gemeente met omringende plaatsen en vooral met Rotterdam. Er zijn sinds de 
jaren 90 plannen om een metrolijn of tramlijn vanuit Rotterdam naar Ridderkerk te laten lopen. De aanleg is door de stadsregio Rotterdam uitgesteld tot na 2020. Wel is de grond voor een traject voor zowel een metro- als een tramlijn gereserveerd.
Politiek.
Gemeenteraad.
De gemeenteraad van Ridderkerk bestaat uit 29 zetels. Hieronder de behaalde zetels per partij bij de gemeenteraadsverkiezingen sinds 1990:
Nieuw Rechts = Het gemeenteraadslid Martin Dijkhuizen is aan het begin van de raadsperiode verder gegaan onder de naam Ridderkerks Belang. Deze partij is opgegaan in MoedigNL.nl.
College van B&amp;W.
Samenstelling college van burgemeester en wethouders periode 2022-2026.

</doc>
<doc id="22081" url="https://nl.wikipedia.org/wiki?curid=22081" title="Rijnwoude">
Rijnwoude

Rijnwoude () was een gemeente in de Nederlandse provincie Zuid-Holland. De gemeente telde 18.523 inwoners (1 november 2013) en heeft een oppervlakte van 57,67 km² (waarvan 4,23 km² water).
De gemeente bestond uit de dorpen Benthuizen, Hazerswoude-Dorp, Hazerswoude-Rijndijk (gemeentehuis) en Koudekerk aan den Rijn, en omvatte voorts de volgende buurtschappen: Bent, Benthorn, Groenendijk en Hogeveen.
Rijnwoude ontstond in 1991 als "Rijneveld" uit een fusie van de toen opgeheven gemeenten Benthuizen, Hazerswoude en Koudekerk aan den Rijn. In 1993 werd de naam van de gemeente gewijzigd in "Rijnwoude". De naam werd bedacht door de Hazerswoudse historicus C. Kroon.
Tot 1 januari 2014 was Rijnwoude een zelfstandige gemeente; sindsdien behoort het tot de fusiegemeente Alphen aan den Rijn.
Fusievoornemens.
In januari 2008 kwam uit overleg voort dat Boskoop en Rijnwoude op vrijwillige basis zouden kunnen fuseren vanaf 2011. Vooral Boskoop zocht een fusiepartner om diverse ambities waar te kunnen maken. Aanvankelijk wilde de gemeente Boskoop dat Waddinxveen ook bij de fusie betrokken zou worden maar Gedeputeerde Staten van de provincie Zuid-Holland wezen dit in november 2007 af. Vanuit Waddinxveen was veel weerstand tegen de voorgenomen fusie. Op 10 januari 2008 gaf Boskoop aan de nieuwe fusiegemeente ook te willen uitbreiden met Zoeterwoude. Zoeterwoude liet bij monde van burgemeester Liesbeth Bloemen weten hier geen interesse in te hebben. Een studie in Rijnwoude leverde vervolgens op dat een samengaan met Boskoop financieel nadelig zou zijn voor de inwoners van Rijnwoude en ook op andere punten geen meerwaarde zou hebben. Tot ongenoegen van Boskoop besloot de gemeenteraad van Rijnwoude bij gebrek aan draagvlak verder onderzoek naar een eventuele fusie te beëindigen, maar wel de mogelijkheid open te houden voor een eventuele fusie met andere gemeenten tot een "substantieel" groter geheel.
Het vertrouwen dat regionale bestuurders tot een consistente oplossing konden komen nam door deze perikelen af, en vanaf 2010 namen Gedeputeerde Staten de regie zelf ter hand. De provincie wilde een krachtig lokaal bestuur in deze regio vanwege het programma Oude Rijnzone en de Greenportontwikkeling, en betrok daarom Alphen aan den Rijn bij de fusiebesprekingen. Ditmaal hadden de besprekingen wel resultaat en op 1 juli 2011 besloten Rijnwoude, Boskoop en Alphen aan den Rijn dat zij per 1 januari 2014 zouden fuseren.
Onenigheid over nieuwe gemeentenaam.
Inwoners van de drie gemeenten konden meedenken over een nieuwe naam voor de fusiegemeente. Er volgde een groot aantal voorstellen. De drie gemeenteraden spraken vervolgens af dat zij uitsluitend "díe" namen aan een volksraadpleging zouden voorleggen, die voor alle drie de raden acceptabel waren. Ook spraken zij een gewogen stemmethode af. Uitslag zou als zwaarwegend advies worden voorgelegd aan de respectiefelijke raden. De bevolking kreeg vervolgens de keuze uit "Rijn en Gouweland", "Groenerijn", "Gouwerijn" en "Alphen aan den Rijn". Om het overgewicht van Alphen aan den Rijn in te dijken werd echter een speciale stemsleutel afgesproken waarbij stemmen uit Boskoop en Rijnwoude voor 4 en 5 keer meer meetellen dan een stem uit Alphen aan den Rijn. In totaal koos de meerderheid voor Alphen aan den Rijn omdat inwoners van die plaats massaal daarop gestemd hebben, maar door de speciale stemprocedure kwam in mei 2012 "Rijn en Gouweland" uit de bus.
Toen het advies echter op 27 en 28 juni 2012 ter vaststelling aan de drie gemeenteraden werd voorgelegd, weigerde Alphen aan den Rijn de gekozen naam te bevestigen omdat binnen die gemeente een meerderheid van de bevolking voor handhaving van de naam "Alphen aan den Rijn" had gekozen. Met name de gemeenteraad in Boskoop was hierover zeer ontstemd en nam unaniem een motie van afkeuring aan over de handelwijze van de raad in Alphen. De motie spreekt van geschonden afspraken en geschaad vertrouwen. Boskoop en Rijnwoude menen dat de fusie bij handhaving van de naam "Alphen aan den Rijn" te veel lijkt op een annexatie en dat ligt gevoelig. Boskoop zal de minister van Binnenlandse Zaken vragen om in te grijpen. Echter is de standaardprocedure dat van rechtswege de naam van de grootste gemeente (Alphen aan den Rijn) wordt aangehouden als er geen andere naam wordt vastgesteld. Aldus werd de naam van de nieuwe gemeente toch Alphen aan den Rijn.
Gemeenteraad.
De gemeenteraad van Rijnwoude bestond uit 17 zetels. Hieronder staat de samenstelling van de gemeenteraad sinds 1990:
Monumenten.
In de gemeente waren er een aantal rijksmonumenten en oorlogsmonumenten, zie:

</doc>
<doc id="22082" url="https://nl.wikipedia.org/wiki?curid=22082" title="Rozenburg (Zuid-Holland)">
Rozenburg (Zuid-Holland)

Rozenburg () is een dorp in Zuid-Holland dat als bestuurscommissiegebied deel uitmaakt van de gemeente Rotterdam. Het is de enige plaats op het eiland Rozenburg. Tot 18 maart 2010 was het een zelfstandige gemeente.
Volgens het CBS telde Rozenburg op inwoners. De oppervlakte is 6,50 km² groot, waarvan 1,99 km² water. Het dorp wordt omsloten door de industrie van het Botlekgebied en de Europoort die in de loop van de tweede helft van de twintigste eeuw het gehele eiland in bezit heeft genomen.
Bestuur.
Voormalige gemeente.
Op 10 juli 2008 besloot een nipte meerderheid van de gemeenteraad van Rozenburg de gemeente op te heffen en als nieuw te vormen deelgemeente op te gaan in de gemeente Rotterdam, dit wegens onvoldoende bestuurskracht. Op 27 oktober 2009 stemde de Eerste Kamer in met het wetsvoorstel 'Herindeling Rotterdam-Rozenburg', waardoor Rozenburg op 18 maart 2010 in de gemeente Rotterdam is opgegaan. Van 1 januari 2009 tot 18 maart 2010 was Rozenburg naar oppervlakte de kleinste gemeente van Nederland.
Tot 2014 was Rozenburg een deelgemeente van Rotterdam. Nadat in dat jaar het deelgemeentebestel werd opgeheven resteerde een zogenoemde gebiedscommissie met een adviesfunctie aan gemeenteraad en college van burgemeester en wethouders van Rotterdam.
Verkiezingen.
Gemeenteraad.
De laatste gemeenteraad (2006-2010) zag er als volgt uit:
Deelgemeenteraad.
Van 18 maart 2010 tot 2014 was Rozenburg een deelgemeente van Rotterdam. De deelgemeenteraad was als volgt samengesteld:
Het dagelijks bestuur van de deelgemeente werd gevormd door IPR, VVD en PvdA. Nadat in augustus 2011 de VVD uit de coalitie stapte werd er opnieuw onderhandeld. Op initiatief van Gemeentebelangen Rozenburg kwam het tot een brede coalitie. Het dagelijks bestuur werd daarna gesteund door GBR (4 zetels), CDA (1 zetel), PvdA (2 zetels) en 2 leden van IPR die later als 'Hart voor Rozenburg' verder gingen tot 2014.
Gebiedscommissie.
In 2014 is de deelgemeente (samen met alle andere) opgeheven en vervangen door een gebiedscommissie.
Veerdienst.
Rozenburg is verbonden met Maassluis door een veerdienst over het Scheur. Deze wordt zowel door fietsers en voetgangers als door gemotoriseerd verkeer gebruikt. De boot kan per overtocht veertig personenwagens vervoeren. De dichtstbijzijnde vaste overgangsmogelijkheid richting het noorden via de Botlektunnel (of Botlekbrug) en de Beneluxtunnel is vijftien kilometer verderop gelegen en heeft dikwijls met files te maken. Door de in aanleg zijnde Maasdeltatunnel als onderdeel van de A24 ontstaat er - volgens planning in 2024 - een dichterbij gelegen vaste verbinding onder het Scheur. De veerdienst zal vermoedelijk na de opening van deze nieuwe weg aangepast worden.
Bezienswaardigheden.
Aan de rand van de oude dorpskern staat een stellingmolen uit 1887, genaamd De Hoop.
Geboren in Rozenburg.
Bekende mensen die geboren zijn in Rozenburg:

</doc>
<doc id="22083" url="https://nl.wikipedia.org/wiki?curid=22083" title="Toornslangachtigen">
Toornslangachtigen

Toornslangachtigen (Colubridae) vormen een familie van slangen.
Het is een zeer grote groep die bekend staat onder verschillende Nederlandstalige namen zoals gladde slangen, toornslangen en ringslangachtigen.
Deze familie wordt onderverdeeld in vijf erkende onderfamilies. Er zijn enkele families afgesplitst die tegenwoordig als een aparte familie worden beschouwd, zoals de familie Dipsadidae en de familie waterslangen (Natricidae). Veel soorten zijn hierdoor de afgelopen jaren diverse keren van wetenschappelijke naam verwisseld, wat voor verwarring kan zorgen. Er zijn meer dan 300 geslachten en meer dan duizend soorten, waarmee het veruit de grootste familie van slangen is.
Uiterlijke kenmerken.
Door het grote soortenaantal zijn er maar weinig kenmerken die voor de hele familie gelden, zowel wat betreft de levenswijze als de uiterlijke kenmerken.
Levenswijze.
De meeste soorten zijn niet giftig al zijn er enkele uitzonderingen. Sommige soorten wurgen de prooi of hebben zich gespecialiseerd in bepaalde groepen prooidieren, zoals hagedissen, slakken of eieren van andere dieren.
Verspreiding en habitat.
Gladde slangen komen wereldwijd voor en leven in de meest uiteenlopende habitats. In Nederland en België komt één soort voor; de gladde slang ("Coronella austriaca").
Taxonomie.
Familie Colubridae

</doc>
<doc id="22084" url="https://nl.wikipedia.org/wiki?curid=22084" title="Schipluiden">
Schipluiden

Schipluiden is een plaats in de Nederlandse gemeente Midden-Delfland (provincie Zuid-Holland). De naam wordt voor de eerste keer genoemd halverwege de twaalfde eeuw. Het is afgeleid van het riviertje de "Leede", dat bij Schipluiden bevaarbaar werd. Meerdere plaatsnamen in de omgeving verwijzen naar de Leede.
Geschiedenis.
In de Harnaschpolder in Schipluiden is in de zomer van 2003 de oudst bekende permanente nederzetting van Nederland opgegraven. In de periode van 3600 v.Chr. tot 3300 v.Chr. (Jongere Steentijd) woonden hier mensen op een duin van 150 bij 50 meter, dat één tot twee meter hoog was. Het dorp was omheind om loslopend vee buiten te houden, en de bewoners verbouwden gerst en emmer.
De historische kern van Schipluiden is grotendeels gebouwd op twee oeverwallen die langs een restgeul van de Gantel laag liggen. Deze oeverwallen werden in de Romeinse tijd intensief bewoond. Na de Romeinse tijd lijkt de directe omgeving pas na het begin van de 11e eeuw te zijn bewoond. Het gebied werd verkaveld. De strokenverkaveling stond haaks op de Delftse Schie met boerderijen op de kavels, die een lintvormige bebouwing haaks op de verkavelingsrichting vormden. In de twaalfde eeuw heette deze nederzetting 'Sciplede', een verwijzing naar een natuurlijke, per schip bevaarbare tak van het Lee- of Lierstelsel. Oorspronkelijk was het gebied van Schipluiden een hofland dat bij een grafelijke hof hoorde. Het werd als snel geschonken aan geestelijke instellingen. Sint Maartensregt werd aan het Domkapittel geschonken, en aangrenzend land aan de abdij van Egmond.
Eind dertiende eeuw was Sint Maartensregt verpacht aan heer Arnout van Dorp. In 1411 stierf de laatste nazaat Philips van Dorp kinderloos. Philips de Blote kocht daarna de rechten. Hij was een vertrouweling van de graaf, meermaals schout te Delft en baljuw en dijkgraaf van Delfland en Schieland.
De dorpskern is ontstaan rond de valbrug over de Gaag. In 1561 stonden er ongeveer veertig huizen. De meeste Schipluidenaren leefden van de landbouw. Verder waren er timmerlieden, een molenmaker, metselaars, smeden, bakkers en chirurgijns. 
In 1653 werd het huwelijk van Johannes Vermeer om geloofsredenen voltrokken in een schuilkerk in het buurtschap Hodenpijl. Deze schuilkerk was de voorloper van de huidige kerk Op Hodenpijl. 
Ten Z.O. van de dorpskern heeft tot 1798 een kasteel gestaan. De burcht van Kasteel Keenenburg met een gracht werd in de 15de eeuw gebouwd door Philips de Blote. In de 17de eeuw werd de woonburcht uitgebreid en later kwamen er nog twee torentjes op. Aan de Gaag kwam ook een toegangspoort. Het smeedijzeren hek hiervan is na de afbraak van het kasteel verkocht en staat nu ergens in Wassenaar.
De kerk die op de noordelijke oever van de Gaag werd gebouwd, tegenover de Keenenburg, stamt uit de 13e eeuw. De bewoners van de Keenenburg hadden later een eigen grafkelder in de kerk. Sinds 1614 bezaten ze ook het patronaatsrecht van deze kerk.
De eerste windwatermolen van Zuid-Holland stond in Schipluiden. Philips de Blote gaf in 1413 opdracht tot het ombouwen van zijn korenmolen in de Kerkpolder tot poldermolen.
Schipluiden kreeg het eerst openbaar vervoer in de vorm van de WSM-stoomtram, die vanaf 1912 over de brug kwam. De lijn vanaf de Maaslandsche dam werd toen verlengd via Schipluiden en Den Hoorn naar Delft. Het personenvervoer per tram werd in 1932 stopgezet bij de WSM, maar voor goederentreinen bleef de lijn tussen Delft en Loosduinen tot 1968 in gebruik. De oude baan werd grotendeels fietspad op alle trajecten, maar in Schipluiden is het traject juist bijna geheel verdwenen in nieuwbouwwijken. Daardoor staat het oude stationsgebouw nu een beetje verborgen tussen de moderne huizen. De unieke trambrug dient sinds 1974 als fietspad, en is in 2019 gerestaureerd. Sindsdien heeft hij weer de oorspronkelijke kleur, groen; In plaats van grijs.
Schipluiden in de 21ste eeuw.
Tot 1 januari 2004 was Schipluiden een zelfstandige gemeente, daarna is deze samengegaan met de gemeente Maasland in de nieuwe gemeente Midden-Delfland. Voor het samengaan had de gemeente Schipluiden drie woonkernen: Schipluiden, Den Hoorn en 't Woudt. De gemeente Schipluiden was in de loop der jaren sterk uitgebreid; in 1819 met de gemeente 't Woudt, in 1855 met de gemeenten Hodenpijl en Sint Maartensregt, in 1921 met een deel van Hof van Delft (met delen van de voormalige gemeenten Hoog- en Woud-Harnasch en Groeneveld) en in 1941 met een deel van Vlaardinger-Ambacht. De laatste kroonbenoemde burgemeester van Schipluiden, Marja van Bijsterveldt, maakte veel indruk in Schipluiden en groeide uit tot partijvoorzitter van het CDA en later tot minister.
De kern van Schipluiden wordt verdeeld door de Vlaardingervaart. In het dorp zijn twee bruggen voor autoverkeer die beide kanten met elkaar verbindt. Aan de noordkant van het water bevindt zich de wijk Rozemarijn, aan de zuidkant onder andere de wijken Keenenburg en Bijsterveld.
De A4 loopt ten oosten van het dorp. Het Gaag-aquaduct is hier te vinden.
De wijk Zweth was vroeger een aparte buurtschap.

</doc>
<doc id="22085" url="https://nl.wikipedia.org/wiki?curid=22085" title="Terugkoppeling">
Terugkoppeling

Terugkoppeling of "feedback" is een proces waarbij de uitkomst van een bewerking, van een proces aan de invoer wordt teruggevoerd. Er wordt van terugkoppeling of feedback gesproken wanneer gegevens na verwerking opnieuw worden aangeboden ter vergelijking of verwerking.
Toepassingen.
Geluidsweergave.
Bij geluidsweergave spreekt men van audiofeedback wanneer het versterkte signaal door een microfoon opnieuw wordt opgepikt. Dit kan het welbekende rondzingen veroorzaken, soms ook wel abusievelijk Mexicaanse hond genoemd, dat de meeste mensen kennen als een vervelend hoogfrequent geluid, ook bekend als Larseneffect. Terugkoppeling komt echter in alle frequentiegebieden voor. In lage frequentiegebieden is het hoorbaar als een soort gerommel uit de luidsprekers. Gitaristen kunnen rondzingen dat optreedt via de elementen van hun instrument bewust toepassen om hun spel te verrijken, maar het kan ook zeer hinderlijk zijn. Er bestaat specifieke apparatuur om rondzingen tegen te gaan. De meest gebruikte bestrijdingswijze is het met een equalizer verzwakken van de frequenties waarin rondzingen dreigt. De "feedbackdestroyer" is een specifiek apparaat dat het begin van rondzingen zelfstandig opspoort en dempt. Gezien de kostprijs van dit apparaat wordt het minder gebruikt dan de equalizer.
Er bestaat wat spraakverwarring over de woorden terugkoppeling, feedback en rondzingen. Rondzingen kenmerkt zich door een toon die aanzwelt, totdat het niet harder meer kan. Het ontstaat als de rondgaande versterking voor die toon meer dan 1x is. De toonhoogte wordt bepaald door de omstandigheden en kan vanuit zachte storing ontstaan. Het rondzingen hoeft niet meteen hoorbaar te zijn. De toonhoogte hoeft niets met de muziek van doen te hebben. Als de rondgaande versterking van een toon net kleiner dan 1 is, dan gaat hij niet rondzingen. Het te langzaam uitsterven kan wel heel hinderlijk zijn. Als voor alle tonen de rondgaande versterking voldoende kleiner dan 1 zijn, dan is er nog steeds terugkoppeling, maar niet hinderlijk en soms zelfs nuttig.
Meet- en regeltechniek.
In de meet- en regeltechniek wordt de "feedbackloop" gebruikt om processen te beheersen. Zo wordt bij een servomotor de stand van de motor teruggekoppeld en vergeleken met het stuursignaal om vast te stellen of de te bereiken stand daadwerkelijk bereikt is.
Elektronica.
In de elektronica worden terugkoppelingen veelvuldig gebruikt in oscillatoren, filters en versterkers. In oscillatoren is een filter in de terugkoppeling van een versterker opgenomen. Bij de frequentie waarbij de transmissiefunctie van het filter een maximum heeft wordt het signaal teruggevoerd naar de ingang van de versterker. Daardoor treedt bij die frequentie een positieve terugkoppeling en resonantie op terwijl signalen met andere frequenties worden onderdrukt.
Centrifugaalregelaar.
Een centrifugaalregelaar is een apparaat dat de hoeksnelheid van een as van machine regelt. Dit is een voorbeeld van een negatieve terugkoppeling.
Biofeedback als therapie.
Biofeedback wil zeggen dat men lichamelijke reacties waarvan men zich doorgaans niet bewust is kenbaar maakt. Gespannenheid en stress gaan bijvoorbeeld vaak samen met een verhoogde spierspanning of hartslag. Met speciale apparatuur kan men deze activiteit omzetten in bepaalde signalen (bijvoorbeeld een toon die in hoogte varieert) die aan een patiënt worden aangeboden. Daardoor wordt het makkelijker deze activiteit te controleren, bijvoorbeeld met als doel het activatieniveau te verlagen en daardoor mogelijk de psychische klachten te verlichten.
Persoonlijke relaties.
In persoonlijke relaties wordt gesproken van terugkoppeling als de ene persoon van de andere een kritische reactie krijgt op zijn of haar functioneren. Dit kan volgens vaste regels gebeuren, zodat het minder snel als kwetsend wordt ervaren.
Onderwijs.
Doordat de leerkracht aan de leerling feedback geeft over het geleverde werk, wordt deze actief betrokken bij het eigen leerproces.
Biologie.
In de fysiologie kennen we veel hormonale feedbacklussen. De vorming van hypofysehormonen wordt over het algemeen geremd door de hormonen die ze induceren. Daardoor treden niet zo snel extremen op. In het opgroeiende embryo kan ook positieve terugkoppeling van hormonen optreden, waardoor ontwikkelingen worden uitvergroot. Een ander voorbeeld van positieve terugkoppeling is de ovulatie waar de follikel die de meeste receptoren heeft voor oestrogenen ook snel meer receptoren kan maken. Daardoor zal slechts de 'winnende' follikel uiteindelijk ovuleren.
Muziek.
In de popmuziek maken veel gitaristen gebruik van versterkerfeedback. Jimi Hendrix was een pionier in deze techniek. Ook de Japanse psychedelische-noiserockband Les Rallizes Dénudés gebruikt erg veel feedback en distortion.
Wiskundige modellen en toepassingen.
Modellen.
Veel processen waarin terugkoppelingen een rol spelen kunnen in veel gevallen door middel van eenvoudige wiskundige modellen beschreven worden. De wiskundige modellen worden meestal door differentiaalvergelijkingen weergegeven. Deze modellen worden tot de dynamische systemen gerekend. Meestal worden de eigenschappen van het systeem door de waarde van enkele parameters in het model bepaald.
Differentiaalvergelijkingen.
De eenvoudigste uitdrukking voor een systeem met een terugkoppeling wordt gegeven door een lineaire differentiaalvergelijking met twee parameters:
waarin "p" de terugkoppeling kwantificeert en "n" de orde van de differentiaalvergelijking is. Als algemene oplossing kiest men de exponentiële functie:
met grondtal e met de afgeleiden:
zodat met formula_4 de oplossing gegeven wordt door:
waarin formula_6 de waarde van formula_7 is op tijdstip formula_8. Als men in dit model de waarden van "n" en "p" kent dan kan de oplossing direct gegeven worden.
In de wetenschap en techniek worden vaak stelsels met meerdere functies met eerste en tweede-orde gewone en partiële differentiaalvergelijkingen met complexe terugkoppelingen in modellen gebruikt.
Andere modellen.
Naast differentiaalvergelijkingen worden ook andere wiskundige technieken en modellen gebruikt om systemen met terugkoppelingen te onderzoeken en te beschrijven. Daaronder vallen onder andere methoden uit de discrete wiskunde zoals differentievergelijkingen en logische systemen met recursie en zelfreferentie.
Praktische toepassingen.
Wiskundige modellen waarin terugkoppelingen een rol spelen worden toegepast in vrijwel alle gebieden van wetenschap en techniek. Ontwerpers en technici gebruiken parameters uit de modellen om de terugkoppelingen in de systemen aan te passen aan de behoeften.
Epidemiologie.
Een ziekteverwekker verspreidt zich in een populatie waarin op een bepaald moment formula_9 individuen ziek zijn. Deze individuen besmetten andere individuen zodat het aantal zieken door een positieve terugkoppeling toeneemt. De toename in het aantal ziektegevallen is evenredig met het aantal zieken dat er op een bepaald moment is:
waarin "c" de besmettelijkheid van de ziekte weergeeft. Dit leidt tot een exponentiële groei van het aantal zieke individuen binnen de populatie:
In de praktijk ziet men aan het begin van een epidemie vaak een exponentiële groei van het aantal zieke individuen. Na verloop van tijd vlakt die groei meestal af. Niet alle individuen hoeven vatbaar te zijn voor de ziekte en individuen die de ziekte overleven en ervan genezen zijn daarna meestal resistent geworden voor de ziekte zoals weergegeven in de figuur rechts. Deze effecten kunnen ook in differentiaalvergelijkingen opgenomen worden hoewel ze daarin meestal niet-lineaire termen opleveren waardoor het vinden van analytische oplossingen van die vergelijkingen lastig of onmogelijk wordt. Daardoor moet men vaak deeloplossingen en benaderingen uitwerken of numerieke oplossingen berekenen om de waarden van parameters in de modellen te kunnen bepalen.
Voor de bestrijding van ziekten is het van belang om over een epidemiologisch model te beschikken waarin men de waarde en de eigenschappen van de parameters kent. In de landbouw kunnen epidemieën bijvoorbeeld voorkomen of in omvang beperkt worden door de dichtheid van gewassen of de grootte veestapels in een bepaald gebied te reduceren. Daardoor neemt de kans op overdracht van ziekteverwekkers tussen individuen en het uitbreken van epidemieën af.
Dempen van resonanties.
De bewegingsvergelijking voor een harmonische oscillator die door een externe oscillator aangedreven wordt wordt gegeven door:
Hierin is formula_13 de uitwijking van het oscillerende lichaam t.o.v. de evenwichtspositie, "m" de massa van het oscillerende lichaam, "k" de krachtconstante van de veer volgens de wet van Hooke, "b" de grootte van de demping die evenredig is met de snelheid van het lichaam, "Fe" de grootte van de kracht die de externe oscillator op het lichaam uitoefent en formula_14 de hoekfrequentie van de aandrijving door de externe oscillator. De parameters "k", "b" en "m" bepalen een complexe terugkoppeling tussen uitwijking, snelheid en versnelling van het oscillerende lichaam. Als de wrijving en de aandrijving weggelaten worden krijgen we de bewegingsvergelijking:
Hierin is te zien dat de kracht tegengesteld en negatief teruggekoppeld is aan de uitwijking. Het resultaat is een oscillatie met een hoekfrequentie van;
en een uitwijking formula_17. De resonatiefrequentie van de oscillator is evenredig met de wortel uit de sterkte van de terugkoppeling.
Als we een wrijvingskracht toevoegen dan is die tegengesteld en negatief teruggekoppeld aan de snelheid. Ze is een bovendien kwart periode uit fase met de uitwijking. De terugkoppeling tussen wrijving en uitwijking is daarom positief noch negatief maar complex.
Als de aandrijving toegevoegd wordt kan na wat algebra afgeleid worden dat de beweging beschreven wordt door
met de responsfunctie "A" die gegeven wordt door:
waarin formula_20. Als we voor de mechanische kwaliteitsfactor de uitdrukking formula_21 substitueren dan krijgen we:
waarin "Q" bepalend is voor de sterkte van de resonantie.
De amplitude van de resonantie is bij de resonantiefrequentie:
Voor kritische demping geldt "Q = 0.5" of formula_24.
Bij het ontwerp van onder andere auto's, vliegtuigen, bruggen en hoge gebouwen worden mechanische modellen gebruikt waarvoor het model van de harmonische oscillator de basis vormt. Om te zorgen dat auto's en vliegtuigen goede rij- en vliegeigenschappen hebben moeten resonanties gedempt worden om slingeren te voorkomen. Grote constructies als bruggen en wolkenkrabbers mogen onder zware weersomstandigheden zoals stormen, niet resoneren. Aan de andere kant mag bij voertuigen de demping niet te sterk zijn om te voorkomen dat het voertuig te traag reageert op de besturing. In het door Philips (Breda) bedachte systeem van electronische demping van lage tonen luidsprekers, Motional Feedback, ligt hetzelfde, hierboven beschreven, principe ten grondslag. Meestal ligt de optimale demping dicht in de buurt van de kritische demping met "Q = 0.5".

</doc>
<doc id="22086" url="https://nl.wikipedia.org/wiki?curid=22086" title="Schoonhoven">
Schoonhoven

Schoonhoven () is een stad in de gemeente Krimpenerwaard in de Nederlandse provincie Zuid-Holland. Tot 2015 was het een zelfstandige gemeente.
In telde Schoonhoven inwoners, waarvan 6.255 (49%) mannen en 6.435 (51%) vrouwen. Schoonhoven heeft een oppervlakte van 6,96 km² (waarvan 0,67 km² water). Voor het opgaan in de gemeente Krimpenerwaard was de gemeente Schoonhoven hiermee qua oppervlakte de kleinste gemeente van Nederland. Binnen de voormalige gemeentegrenzen lag ook de dorpskern van Willige Langerak en een deel van de buurtschap Bovenberg. Met ruim 13.000 inwoners telt Schoonhoven de meeste inwoners binnen de gemeente Krimpenerwaard.
Ligging.
Schoonhoven ligt ten noorden van de Lek in de Krimpenerwaard aan de N210, tegen de grens met Utrecht. De historisch strategische ligging op de grens van Holland en het Sticht was bepalend voor de vorm van het stadscentrum.
Schoonhoven beschikt over een tweetal veerponten voor auto's en fietsen met een veerdienst over de Lek, hoewel een oprit is aangelegd voor een brug naar Gelkenes. Schoonhoven is bekend vanwege zijn zilversmeden en zilverindustrie.
Geschiedenis.
De plaats Schoonhoven is ontstaan bij een dam in de veenstroom de Zevender, waarvan de loop nog herkenbaar is in de Lange Weistraat. Er bevond zich een kasteel ter hoogte van het huidige Springerpark en het Doelenplein.
Schoonhoven werd in 1247 voor het eerst genoemd als "Sconhouen". Het speelde een rol in de strijd tussen Vlaanderen en Holland aan het begin van de 14e eeuw, omdat de slotvoogd Nicolaas van Cats de Vlaamse kant had gekozen. Willem III van Holland en Witte van Haemstede sloegen in juli 1304 het beleg voor Schoonhoven op, en verkregen door een list de overgave van de stad. In 1375 en in juli 1518 vonden grote stadsbranden plaats.
In 1566 bleef Schoonhoven trouw aan Brussel. Bij de inname van Schoonhoven op 20 oktober 1572 maakten de Geuzen onder leiding van Lumey zich meester van het stadje. Maar in 1575 was het Beleg van Schoonhoven door Gilles van Berlaymont in dienst van de hertog van Alva, die echter twee jaar later heel Holland gewonnen gaf.
Al in de 17de eeuw waren er bekende zilversmeden. Schoonhoven heeft een internationale Zilverschool. De stad staat dan ook bekend als de Zilverstad.
Tot 1942 was Schoonhoven het eindpunt van de spoorlijn Gouda-Schoonhoven. Het oorspronkelijke stationsgebouw staat er nog steeds. Het stationsgebied is nu een busstation.
Tot en met 31 december 2014 was Schoonhoven onderdeel van de gemeente Schoonhoven. Het aan Gedeputeerde Staten uitgebrachte "Herindelingsadvies Krimpenerwaard" van 8 november 2010 leidde tot een wetsbesluit op 19 juni 2014, waarna Schoonhoven op 1 januari 2015 met de gemeenten Bergambacht, Nederlek, Ouderkerk en Vlist opging in de fusiegemeente Krimpenerwaard.
Bezienswaardigheden.
"Kaart van het oude centrum van Schoonhoven."
Monumenten.
Een deel van Schoonhoven is een beschermd stadsgezicht. Verder zijn er in het stadje verschillende rijksmonumenten, gemeentelijke monumenten en oorlogsmonumenten, zie:
Politiek.
Gemeenteraad.
De gemeenteraad van Schoonhoven bestond uit 15 zetels. Hieronder staat de samenstelling van de gemeenteraad sinds 1990:
College.
Het laatste college van B&amp;W van de zelfstandige gemeente Schoonhoven werd gevormd door waarnemend burgemeester A. Bonthuis (PvdA) (van 2010 t/m 2014) en de wethouders M. Holst-Brink (CDA) en P. Matheij (VVD).

</doc>
<doc id="22087" url="https://nl.wikipedia.org/wiki?curid=22087" title="Sliedrecht">
Sliedrecht

Sliedrecht () is een plaats en gemeente in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 13,47 km². Sliedrecht ligt aan de Beneden-Merwede, en is een van de zogenaamde Drechtsteden. Binnen de gemeentegrenzen liggen geen andere kernen, maar alleen het gehucht Baanhoek, dat voor de postadressen onder de woonplaats Sliedrecht valt.
Sliedrecht staat bekend om de vele grote baggerbedrijven (onder andere Boskalis en IHC Merwede) die ervandaan komen. Iedere twee jaar vindt in Sliedrecht het Baggerfestival plaats. Ook is er het Nationaal Baggermuseum gevestigd.
Geschiedenis.
Tot 1421 bestond Sliedrecht uit twee delen: Slydregt op de zuidelijke oever van de Merwede, waar later de Biesbosch is ontstaan (op die moerasachtige gronden stond ook slot Crayestein). En Over-Slydregt lag op de noordelijke oever. Toen de Sint-Elisabethsvloed in dat jaar Slydregt verwoestte, ging Over-Slydregt verder onder de naam Sliedrecht.
Sliedrecht was in de 15e en de 16e eeuw een "normaal dorp". De bewoners leefden van visvangst, veeteelt en wat landbouw. Bekendheid als ”baggerdorp” verwierf het pas na de komst van de stoommachine. Het baggeren valt historisch te verklaren. Eeuwenlang hadden de inwoners in dit gebied te maken met de strijd tegen het water. In de 13e eeuw werd er een hoogheemraadschap opgericht, werden om de 100 el sloten gegraven om het gebied droog te maken en werden er dijken aangelegd. De boeren ontdekten dat ze met dijken bouwen meer geld konden verdienen dan met veeteelt. De veeboeren werden dijkwerkers. Uit de archieven blijkt dat arbeiders uit Sliedrecht in de 15e eeuw betrokken waren bij het graven van havens in Dordrecht. Rond 1600 ontstond baggerbedrijf Prins, waar het werk met de hand werd uitgevoerd. Het duurde tot rond 1860 voordat de vermaarde Sliedrechter Adriaan Volker de eerste stoombaggermolen in gebruik nam.
Juridisch gezien bestond Sliedrecht lange tijd uit de drie heerlijkheden (Over)Sliedrecht of Lockhorst, Naaldwijk en Niemandsvriend. Van 1 april 1817 tot 23 augustus 1818 bestonden deze laatste twee ook korte tijd als aparte gemeente. Daarna werden ze weer bij Sliedrecht gevoegd.
In 1845 werd de dijksynagoge gebouwd door en voor de joodse gemeenschap. Deze was in 1920 zo geslonken, dat geen diensten meer konden worden gehouden. Aan het einde van de Duitse bezetting waren er helemaal geen joden meer in Sliedrecht. Na 2000 is de synagoge verplaatst om dijkverzwaring mogelijk te maken.
In 1978 opende de eerste IKEA van Nederland in Sliedrecht. Deze werd in 2006 gesloten wegens het beperkte oppervlak van de vestiging en omdat er inmiddels grotere, nieuwere vestigingen in de buurt waren gekomen (Barendrecht, Breda en Utrecht).
Bezienswaardigheden.
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In Sliedrecht zijn diverse beelden, sculpturen en objecten geplaatst in de openbare ruimte, zie:
Economie.
Winkelen.
Er zijn vier winkelcentra. Met name de Kerkbuurt is geschikt voor recreatief winkelen. Ook is er de Sliedrechtse woonboulevard op de Nijverwaard.
Weekmarkt is er op woensdag, dit is op het Burgemeester Winklerplein. Donderdagavond is het koopavond.
Verkeer en vervoer.
De haven aan de Beneden-Merwede werd aangelegd in 1911-1912 door uiterwaarden uit te gaven. Het zand en andere massa werd gebruikt om de uitbreiding van het dorp mogelijk te maken. Bekend in het dorp als de "oude uitbreiding".
De waterbuslijn 23 legt aan bij het Middeldiep en geeft 1x per uur een verbinding met de Biesbosch en met Dordrecht.
Sliedrecht heeft twee treinstations:
Met de bus is Sliedrecht ook goed bereikbaar, en sinds december 2018 heeft Sliedrecht een R-net verbinding.

</doc>
<doc id="22088" url="https://nl.wikipedia.org/wiki?curid=22088" title="Enthalpie">
Enthalpie

Enthalpie, aangeduid met het symbool formula_1, is een grootheid uit de thermodynamica. Enthalpie is zo gedefinieerd dat het enthalpieverschil tussen twee toestanden bij constante druk gelijk is aan de totale opgenomen of afgestane hoeveelheid warmte. Het is daarom dat enthalpie in de scheikunde een veel gebruikte grootheid is, omdat veel reacties relatief eenvoudig zijn uit te voeren bij (ongeveer) gelijkblijvende druk en temperatuur.
Definitie.
Als toestandsfunctie kan enthalpie als volgt worden gedefinieerd:
Daarin is
Door differentiatie volgt uit deze definitie:
Via de fundamentele vergelijking van de thermodynamica voor omkeerbare processen zonder stofuitwisseling met de omgeving:
met
kan formula_1 uitgedrukt worden in de 'natuurlijke variabelen' druk formula_6 en entropie formula_14
Processen bij (vrijwel) constante druk treden veel op bij atmosferische verschijnselen. Bij het opwarmen van een systeem bij constante druk kan de verandering van de enthalpie daarom gelijkgesteld worden aan de toegevoegde warmte:
Daarmee is er ook een verband tussen de warmtecapaciteit bij constante druk formula_19 en de enthalpie:
In principe zou men dus de enthalpie van een systeem (een stof bijvoorbeeld) kunnen berekenen als warmtecapaciteiten vanaf 0 K (het absolute nulpunt) bekend waren. De waarde van de enthalpie bij 0 K is echter "niet gedefinieerd". Dat wil zeggen dat de absolute waarde van formula_1 nooit bekend is. Men kan slechts spreken van een goed gedefinieerd "verschil" formula_22 dat gekoppeld is aan een bepaald "proces" (bijvoorbeeld het verwarmen vanaf 0 K).
Reactie-enthalpie.
De reactie-enthalpie formula_23 van een chemische reactie is de verandering in de enthalpie van een systeem waarin een chemische reactie bij constante druk plaatsvindt. Dat komt overeen met de warmte die bij zo'n reactie vrijkomt of juist moet worden toegevoegd bij constante temperatuur.
De standaard reactie-enthalpie is de reactie-enthalpie bij een druk van 1 bar en 25 °C (100.000 Pa en 298,15 K).
De waarde van de enthalpie is gekoppeld aan de reactievergelijking-zoals-geschreven. Hoewel chemisch gesproken de volgende twee reacties identiek zijn, verschilt de waarde van de reactie-enthalpie met een factor twee (de enthalpie is een extensieve grootheid):
Omdat enthalpie een toestandsfunctie is, is de reactie-enthalpie van een reactie onafhankelijk van de weg waarlangs die reactie verloopt (de wet van Hess).
Beschouw bijvoorbeeld de volgende drie denkbeeldige reacties:
Reactie 3 heeft hetzelfde effect als reactie 1 gevolgd door reactie 2. Dat betekent dat de reactie-enthalpie van reactie 3 gelijk is aan de som van de reactie-enthalpie van reacties 1 en 2.
Volledige verbranding.
Een bijzonder geval van reactie-enthalpie is de verbrandingswarmte formula_24 Dit is een reactie met zuurstof waarin alleen &lt;chem&gt;CO2, H2O&lt;/chem&gt; en metaaloxiden in hun hoogste oxidatietoestand gevormd worden (dus geen &lt;chem&gt;CO&lt;/chem&gt; of &lt;chem&gt;C&lt;/chem&gt;).
Verbrandingswarmtes worden meestal gemeten in een bomcalorimeter.
Vormingsenthalpie.
De "vormingsenthalpie" formula_25 van een chemische verbinding is de reactie-enthalpie van een reactie waarbij 1 mol van die verbinding wordt gevormd uit de zuivere elementen.
De "standaard vormingsenthalpie" formula_26 van een chemische verbinding (vaak kortweg "de enthalpie van de verbinding" genoemd) is de vormingsenthalpie van die verbinding bij een druk van 1 bar en de "desbetreffende" temperatuur. (Meestal wordt de grootheid als een functie van temperatuur getabelleerd).
De thermodynamische standaard conditie formula_27 is dus niet altijd 25 °C. Als een enkele waarde gegeven wordt, bedoelt men echter meestal wel 25 °C.
De waarde van de enthalpie voor een element in zijn stabielste toestand is per definitie gelijk aan nul.
De standaardvormingsenthalpie van heel veel verbindingen is gepubliceerd in tabellenboeken.
Met die gegevens kan men de standaard reactie-enthalpie van een willekeurige reactie berekenen, mits men de standaard vormingsenthalpieën van de verbruikte en gevormde verbindingen kent.
Voorbeeld.
Neem bijvoorbeeld de reductie van ijzeroxide tot ijzer, zoals die in een hoogoven plaatsvindt:
Die reactie is theoretisch te beschouwen als een combinatie van de volgende reacties:
Dus de reactie-enthalpie van de reductie van ijzeroxide is gelijk aan de som van de reactie-enthalpieën van reacties 1, 2 en 3. Die reactieenthalpieën zijn in de tabellenboeken voor standaard vormingsenthalpieën te vinden:
Excessenthalpie.
Als twee niet reagerende vloeistoffen of gassen worden gemengd, kan daarbij warmte vrijkomen of worden opgenomen uit de omgeving, de zogeheten "excessenthalpie" formula_28.
Ligt het enthalpieniveau van het mengsel na de menging lager dan ervoor, dan is er warmte afgegeven aan de omgeving; de excessenthalpie is negatief. Een voorbeeld is het mengen van pure methanol en puur water.
Ligt het enthalpieniveau van het mengsel na de menging hoger dan ervoor, dan is er warmte opgenomen uit de omgeving; de excess enthalpie is positief. Een voorbeeld is het mengen van pure acetonitril en puur water.
De excessenthalpie kan worden berekend met een toestandsvergelijking en met een activiteitsmodel. In het geval van een activiteitsmodel geldt:
waarin formula_30 de activiteitscoëfficiënten zijn.

</doc>
<doc id="22089" url="https://nl.wikipedia.org/wiki?curid=22089" title="Spijkenisse">
Spijkenisse

Spijkenisse () is een stad met inwoners () op het eiland Putten in de Nederlandse provincie Zuid-Holland. Sinds 2015 is Spijkenisse, dat tot dan toe een zelfstandige gemeente was, de hoofdplaats van de fusiegemeente Nissewaard.
De oevers van de Oude Maas worden al zeker circa 10.000 jaar bewoond, maar Spijkenisse was tot aan het begin van de twintigste eeuw een afgesloten gemeenschap. Pas in 1903 kreeg het dorp met de Spijkenisserbrug een eerste vaste oeververbinding. Na de Tweede Wereldoorlog was het dorp nog bescheiden van omvang (ca. 2500 inwoners), maar vanaf de jaren 60 en jaren 70 maakte Spijkenisse een stormachtige groei door, als groeikern en overloopstad voor het nabijgelegen Rotterdam. Projecten van recenter datum moeten Spijkenisse een diverser, stadser imago geven. Zo zijn er een grote bibliotheek annex cultureel centrum (de Boekenberg) en is er een nieuw theater (de Stoep) gebouwd.
De voormalige gemeente Spijkenisse omvatte ook de kleinere kernen Hekelingen (tot 1966 een aparte gemeente) en Beerenplaat. Op 1 januari 2015 fuseerden de gemeenten Spijkenisse en Bernisse tot de nieuwe gemeente Nissewaard. De gemeente Spijkenisse telde kort voor de opheffing 72.545 inwoners (1 mei 2014) volgens het Centraal Bureau voor de Statistiek (CBS) en besloeg ruim 30 km², waarvan 4,07 km² water.
Naam.
De naam "Spickenisse" wordt het eerst genoemd in een bron van het jaar 1231. De plaats dankt zijn naam aan de woorden "spieke" (spits) en "nesse" (letterlijk neus); een spits stuk uitstekend land in een rivier, of schiereiland in een rivier.
Bijnaam.
Toen Spijkenisse als groeikern een snelle ontwikkeling doormaakte wisten de inwoners niet meer of ze de plaats nu nog een 'dorp' of eerder een 'stad' moesten noemen. Een gang naar het stadscentrum wordt nog vaak 'naar het dorp gaan' genoemd. Spijkenissers gingen hun woonplaats schertsend "Spijkcity" of "Spike City" noemen. In straattaal komt ook de naam "Spikri" voor.
Hoedanigheden.
De term "Spijkenisse" kan voor verschillende hoedanigheden worden gebruikt:
Tegenwoordig wordt meestal de laatste betekenis bedoeld.
Geschiedenis.
Tot de twintigste eeuw.
Het gebied van Spijkenisse wordt al zeer lang bewoond. Archeologisch onderzoek heeft uitgewezen dat de eerste sporen van bewoning in het Maasmondgebied dateren van ongeveer 10.000 jaar geleden. Toen werkten er vissers (steurvangers) en jagers in het moerassige gebied van het huidige Spijkenisse.
Spijkenisse is ontstaan als een boeren- en vissersgemeenschap aan een kreek van de Oude Maas, nu de haven van Spijkenisse. Op de noordoever vormde zich een woondijk, de huidige Voorstraat. De huizen, de akkers en een stenen kerkgebouw daaromheen groeide uit tot dorpskern. De middeleeuwse Oude Kerk en het Marktplein bestaan nog steeds en zijn een bezienswaardigheid, evenals de molen Nooitgedacht aan het Noordeinde. In de 16e eeuw werd het dorp enkele malen getroffen door overstromingen. In de 17e en 18e eeuw werd Spijkenisse getroffen door branden. Door deze rampen werd de welvaart en economische groei in het gebied belemmerd.
De Heer van Putten had zeggenschap over het grondgebied. Het wapen van die familie werd sinds 1936 gebruikt als het gemeentewapen. In 1459 ging de Heerlijkheid Putten, waaronder Spijkenisse, over naar Philips van Bourgondië. In 1581 kwam het gebied onder de macht van de Staten van Holland.
Groei.
De samenstelling van de bevolking bestond tot het midden van de twintigste eeuw vooral uit ambachtslieden en boeren die generaties lang afkomstig waren uit de directe nabijheid van Spijkenisse. Spijkenisse lag eeuwenlang op een eiland zonder vaste oeververbindingen. Pas sinds de aanleg van de Spijkenisserbrug, in 1903, kwam er meer bedrijvigheid en meer diversiteit in de bevolking. In 1953 telde Spijkenisse 3.000 inwoners.
Vanaf halfverwege de 20e eeuw kwam Spijkenisse in een groeiversnelling terecht. Rotterdam breidde zijn industrieterreinen en havens uit. De arbeiders die daar werkten, hadden huisvesting nodig en daar had Rotterdam geen ruimte voor. Spijkenisse lag dichtbij en had zo op het oog land genoeg. Spijkenisse werd "wereldkampioen bouwen" om aan de woningnood een eind te maken en zou in de tweede helft van de 20e eeuw uitgroeien tot de grootste plaats op Voorne-Putten. 
In 1958 werd Spijkenisse officieel groeigemeente en in 1977 aanvaardde de gemeente Spijkenisse de status als groeikern met een verhoogde taakstelling. Na de periode van forse groei, rond 1990, had Spijkenisse 26.400 woningen die onderdak boden aan 68.000 inwoners, bijna twintig nieuwe wijken, een metro-verbinding met Rotterdam en drie metrostations, een nieuw stadscentrum, een ziekenhuis en talloze andere voorzieningen.
Recente geschiedenis.
Hierna stabiliseerde het inwoneraantal zich rond de 70.000. Spijkenisse ging er de eerste decennia van de 21e eeuw aan werken om aantrekkelijker te worden als woonstad, ook voor midden- en hogere inkomensgroepen. Zo werd het stadscentrum opnieuw ingericht voor een betere sfeer en uitstraling èn met meer winkels. Er kwamen luxere voorzieningen die voor meer publiek moesten zorgen, zoals een nieuwe bibliotheek en een groter theater. En er kwamen enkele wijken waar juist voor de hogere inkomensgroepen luxueuzere woningen werden gebouwd (Maaswijk-Landgoed, De Elementen).
Politiek.
Spijkenisse was tot 2015 een zelfstandige gemeente. Hieronder het overzicht van de zetelverdeling tussen 1990 en 2010.
Wijken.
Spijkenisse (Nissewaard stad) bestaat uit diverse wijken, o.a.
Infrastructuur.
Verbindingen met het vasteland en het achterland.
Spijkenisse ligt midden in de Rijn-Maasdelta. De rivieren Oude Maas en Spui, de Bernisse en het Hartelkanaal en ook de Nieuwe Maas en Nieuwe Waterweg omzomen de plaats en vormen van oudsher natuurlijke barrières. Het dorp heeft -net als andere dorpen op Voorne-Putten eeuwenlang een geïsoleerde ligging gehad ten opzichte van het vasteland van Holland. Pas bij de opening van de Spijkenisserbrug over de Oude Maas (geopend in 1903) werd het contact met IJsselmonde en Rotterdam gestimuleerd. Hierdoor werd Spijkenisse (en de rest van Voorne-Putten) uit zijn isolement gehaald. In de jaren 70 werd deze brug vervangen door een deel van de oude Moerdijkbrug, maar de portalen zijn behouden en herplaatst.
Vanaf Voorne-Putten zijn sinds de eerste brug enkele verbindingen gemaakt met het noordelijk gelegen havengebied van Rotterdam (waaronder de Hartelbrug bij Spijkenisse), maar deze sluiten gezamenlijk slechts op één punt net ten noorden van Spijkenisse (Botlektunnel en Botlekbrug) aan op Rotterdam. Naar het zuiden is Spijkenisse ontsloten naar Goeree-Overflakkee via de Haringvlietdam, naar de Hoeksche Waard via een veerpontverbinding met Nieuw-Beijerland vanaf Hekelingen en een toeristisch fietsveer tussen Beerenplaat, Oud-Beijerland en Rhoon. Geen van deze verbindingen naar het zuiden zijn zo belast als de eerder genoemde verbindingen naar Rotterdam en verder naar Den Haag, Utrecht, Dordrecht en Noord-Brabant, die allen over vaste bruggen en tunnels gaan en tevens gedeeld moeten worden met het omvangrijke goederenverkeer vanuit de Rotterdamse havens.
Het is algemeen bekend dat dit deel van Nederland slecht bereikbaar (en ontsloten) is, vooral in spitsuren. Dit wordt mede veroorzaakt doordat Spijkenisse (na Amstelveen) de op een na grootste plaats van Nederland is zonder eigen treinstation.
Openbaar vervoer.
De Spijkenissebrug is geopend als trambrug. De stoomtram van de Rotterdamsche Tramweg Maatschappij werd aangelegd, die langs de Groene Kruisweg naar Brielle en door de polder naar Hellevoetsluis liep. Deze lijn is wegens de oprukkende auto en autobus op 14 februari 1966 gestaakt. Tegenwoordig is de trambaan een fietspad.
In 1985 werd (in verband met de verstedelijking) Spijkenisse weer bereikbaar per rails, dit keer door aansluiting op het Rotterdamse metronet. De Rotterdamse metro heeft zijn eindpunt in Spijkenisse. Nadat de metro vanuit de tunnel onder de Oude Maas bovenkomt stopt hij op de stations Spijkenisse Centrum, Heemraadlaan en De Akkers. Zo beginnen twee lijnen van het metronet in Spijkenisse. Metrolijn C rijdt via Pernis en Schiedam Centrum (waar op de trein naar Den Haag kan worden overgestapt) naar Capelle aan den IJssel. Metrolijn D rijdt via Hoogvliet, Poortugaal, Rhoon en Rotterdam-Zuid (Zuidplein) naar Rotterdam Centraal.
Met de komst van de Calandlijn zijn de busverbindingen van Connexxion naar Schiedam komen te vervallen. De doortrekking van de metro naar Spijkenisse werd geopend op 24 april 1985; van deze gebeurtenis is door de Smalfilm- en Videogroep Spijkenisse een opname gepresenteerd die in 2000 is uitgezonden door RTV Rijnmond.
Economie.
Eeuwenlang waren de voornaamste middelen van bestaan de landbouw (veeteelt, akkerbouw en griend-oogsten) en daaraan verbonden nijverheid als vlasbewerking en hoepmakerij. Die zijn in de loop van de twintigste eeuw allemaal verdwenen uit Spijkenisse. Ervoor in de plaats kwam nieuwe bedrijvigheid, eerst fabrieken (zoals de betonfabriek, VEGE Motoren en Spijkstaal), na de oorlog transport (De Rijke, Hovago/Baris en Getron) en vele andere soorten bedrijven, van aannemers tot zzp'ers, in 2020 zo'n 3755 in totaal. Zij bieden werkgelegenheid aan zowel inwoners van Spijkenisse als aan mensen uit de regio.
Forensen.
De meeste Spijkenissers werken echter niet in Spijkenisse zelf, maar in de regio van Rotterdam. Het forensen is op grote schaal begonnen met de komst van de Shell-raffinaderij in Pernis in 1936. Later trok men ook naar de chemische industrie op de Botlek en vele andere bedrijven in Rotterdam en wijde omtrek. En de forse groei van Spijkenisse tussen 1958 en 1990 was juist gericht op mensen die in de regio Rotterdam werkten en een huis nodig hadden, Spijkenisse is dus een echte forensen-gemeente. Dat wordt sinds 1985 mede gefaciliteerd door de metro.
Bedrijventerreinen.
Bedrijven in Spijkenisse zijn veelal gevestigd op de bedrijventerreinen:
Daarnaast zijn er vele winkelcentra, in bijna elke wijk één voor de dagelijkse boodschappen, en in het Stadshart is er een uitgebreid winkel-aanbod en andere dienstverlening. Op dinsdag en zaterdag is er warenmarkt op de Markt. 
En Spijkenisse telt net als elders in het land vele zzp'ers.
Inkomen en vermogen.
Het gemiddelde bruto inkomen per inwoner was €25.466 in 2018, ongeveer het landelijk gemiddelde.
Qua vermogen is de bevolking in vergelijking met de rest van Nederland relatief arm: Spijkenisse stond in 2010 op nr. 4 van armste gemeenten van Nederland: slechts 10% van de inwoners behoorde tot de bovenste 25% van de Nederlanders gemeten in vermogen. In 2017 was het gemiddelde vermogen van een inwoner uit Nissewaard minder dan € 50.000, dat is het laagste segment.
Kunst en cultuur.
In Spijkenisse is een theater (de Stoep) en een Centrum voor de Kunsten Spijkenisse en Muziekpodium. Daarnaast kan men een discotheek en een bibliotheek vinden in Spijkenisse. Verder wordt er ieder jaar in april een Kunstroute gehouden. Daarnaast is er achtmaal per jaar in galerie en kunstuitleen RAR in het oude gemeentehuis uit 1886 aan het Noordeinde, een open podium met muziek en poëzie: LiteRAR.
Partnersteden.
Een overeenkomst tussen deze drie gemeenten is dat ze alle drie sinds de tweede helft van de 20e eeuw snel in bevolkingsgrootte zijn toegenomen door verhuizing vanuit een nabijgelegen grote stad: Spijkenisse vanuit Rotterdam, Thetford vanuit Londen en Hürth vanuit Keulen. In de jaren '60 van de 20e eeuw is er ook een stedenband met het Zweedse Boo geweest, om dezelfde reden.
Sport.
Enkele clubs:
Monumenten.
In de gemeente zijn er een aantal rijksmonumenten en oorlogsmonumenten, zie:

</doc>
<doc id="22090" url="https://nl.wikipedia.org/wiki?curid=22090" title="Strijen">
Strijen

Strijen (; plaatselijk dialect: "Strien") is een plaats en voormalige gemeente in de Hoeksche Waard, in de Nederlandse provincie Zuid-Holland. De plaats telt momenteel inwoners (, bron: CBS). De gemeente had een oppervlakte van 57,74 km² (waarvan 6,37 km² water). Binnen de voormalige gemeente Strijen was het dorp Strijen het grootst.
Vanaf 1 januari 2019 is de gemeente Strijen samen met de gemeenten Binnenmaas, Cromstrijen, Korendijk en Oud-Beijerland onderdeel van de gemeente Hoeksche Waard.
Overige kernen in de voormalige gemeente.
Cillaarshoek, De Klem, Mookhoek, Oudendijk en Strijensas.
Geschiedenis.
Strijen is de oudste gemeente in de Hoeksche Waard. De plaats en zijn omgeving kennen een lange geschiedenis. Van 1167 tot 1459 maakte Strijen deel uit van de Heerlijkheid Strijen en Putten. Uiteindelijk werd zij als Strijensche Waard in de Zuid-Hollandse Waard opgenomen. De naam Strien is afkomstig van de gelijknamige rivier, een belangrijke handelsroute tussen de grote rivieren Schelde, Maas en Rijn.
Strijen was tijdens de Middeleeuwen een welvarende gemeenschap. Dit blijkt vooral uit de diverse opgravingen. Verschillende van deze bodemschatten worden permanent tentoongesteld in het modern vormgegeven gemeentehuis van Strijen aan het Waleplein. Het grootste deel van de archeologische vondsten worden permanent tentoongesteld in museum Het Land van Strijen aan de Kerkstraat te Strijen.
Met de bouw van de Grote of Sint Lambertuskerk werd al in de 13e eeuw gestart. Het huidige gebouw, aan de Kerkstraat, stamt uit de 16e eeuw en is door diverse andere gebouwen voorafgegaan. De Sint-Elisabethsvloed van 1421 verdeelde het gebied in twee delen: het Hollandsch Diep ontstond en Brabant en Holland werden erdoor gescheiden. Strijen lag opeens op een eiland (polder Oudeland van Strijen). Ook na de vloed van 1421 bleef Strijen zijn vooraanstaande plaats behouden. Wel kwam Strijen in 1731 in particuliere handen van ambachtsheer Mattheus Lestevenon.
In 1410 werd Strijen voor het eerst verwoest door brand, aangestoken door inwoners uit Dordrecht. Een andere grote brand in 1759 verwoestte opnieuw ruim honderd huizen in de kom van het dorp. 
Op 14 mei 1940 vindt het luchtbombardement van Rotterdam plaats. Een deel van de Duitse luchtvloot is echter afgebogen, en wil toch haar bommenlast kwijt. Zo worden de dorpen Cillaarshoek, Strijen en Strijensas gebombardeerd door Duitse vliegtuigen. Dit bombardement eist 8 mensenlevens en vele gewonden. Gedurende de oorlog verliezen enige inwoners het leven als gevolg van de beschietingen. De Joodse bevolking wordt afgevoerd en bijna allen vinden de dood in vernietigingskampen. Tijdens een razzia met kerst 1944 worden enkele verzetsmensen gearresteerd, van wie er twee de dood vinden door executie. De materiële schade is dan groot, ook als gevolg van inundatie. 
Een nieuwe stormvloed in 1953 zorgde voor nog veel meer materiële schade.
Cultuur.
Monumenten.
Als oudste gemeente van de Hoeksche Waard is Strijen rijkelijk voorzien van de meest uiteenlopende monumenten. Op de gemeentelijke monumentenlijst staan een kleine zeventig objecten. Zo zijn diverse woningen in de Kerkstraat tot monument uitgeroepen, maar zijn bijna evenzoveel fraaie boerderijen en bijvoorbeeld enkele bunkers in de Mariapolder in de lijst opgenomen. Een elftal monumenten hebben inmiddels het predicaat ‘Rijksmonument’, waaronder de Nederlands Hervormde Kerk in Cillaarshoek, het Knipscheerorgel van de Gereformeerde Kerk aan het Spui en het ophaalbruggetje met sluis in Strijensas.
In Strijen zijn er een aantal rijksmonumenten en oorlogsmonumenten, zie:
Kunst in de openbare ruimte.
In Strijen zijn diverse beelden, sculpturen en objecten geplaatst in de openbare ruimte, zie:
Onderwijsinstellingen.
De voormalige gemeente Strijen kende geen instellingen voor het voortgezet, beroeps- of hoger onderwijs. Hiervoor moet de scholier naar Oud-Beijerland, Klaaswaal, Dordrecht, Barendrecht of Rotterdam.
Sport en recreatie.
In Strijen zijn de volgende sporten in teamverband te beoefenen: voetbal (VV Strijen), badminton, biljart (in verschillende horecagelegenheden), bridge, paarden- en ponysport, dammen, golf (De Strijensche Golfclub), handboogsport,schietsport, karten (Circuit Strijen), korfbal (Ventura Sport), jeu de boules (Ventura Sport), schaatsen, fitness, zwemmen (Zwemvereniging Strijen), tennis (TV Bonaventura), volleybal en Kyokushin Karate (Musashi).
Sinds 1985 heeft Strijen ook een eigen scoutinggroep, de Nassaugroep.
Gemeenteraad.
De gemeenteraad van Strijen bestond uit 13 zetels. Hieronder staat de samenstelling van de gemeenteraad sinds 1994:
In verband met de per 1 januari 2019 voorgenomen fusie zijn er in 2018 geen gemeenteraadsverkiezingen geweest.

</doc>
<doc id="22091" url="https://nl.wikipedia.org/wiki?curid=22091" title="Ter Aar">
Ter Aar

Ter Aar () is een plaats in de gemeente Nieuwkoop in de Nederlandse provincie Zuid-Holland. De voormalige buurtschap Aardam lag waar Ter Aar nu ligt.
Tot 1 januari 2007 was Ter Aar een zelfstandige gemeente, per 2007 is Ter Aar samengegaan met Liemeer en Nieuwkoop onder de naam Nieuwkoop.
Ligging.
Ter Aar ligt vlak bij Alphen aan den Rijn op 30 km van Amsterdam. Qua snelwegen ligt Ter Aar niet zo gunstig: de dichtstbijzijnde toeritten liggen bij Bodegraven (A12) en Leimuiden (A4), waar Ter Aar precies tussenin ligt.
Geschiedenis.
De huidige brug over het Aarkanaal neemt nog altijd een centrale plaats in Ter Aar in. Vóór 1788 heette het dorpje op deze plaats Langeraar, maar na het doorbreken van een dijk bij het Braassemermeer werd het oude Langeraar weggespoeld. Het 'nieuwe' Langeraar is daarna opgebouwd op de huidige plaats.
Op 10 juli 1840 annexeerde Ter Aar de toenmalige gemeente Vrijhoeven.
Bij de dam in de Aar is de huidige kern Ter Aar ontstaan. Op de plaats van de oorspronkelijke katholieke is later het hervormde kerkje gebouwd. Ter Aar is van origine een agrarische kern. Vooral aan de Ringdijk zijn nog veel boerderijen te zien. Daarnaast zijn er in deze kern veel nieuwbouwwijken bij gekomen. Eerder waren er in Ter Aar alleen de Westkanaalweg, de Kerkweg (nu gedeeltelijk Aardamseweg) en de Ringdijk. Inmiddels is de ruimte tussen deze wegen nagenoeg opgevuld en breidt Ter Aar zich nog altijd verder uit. Er zijn diverse nieuwbouwprojecten in Ter Aar.
Stedenbanden.
Ter Aar heeft een stedenband met:
Bezienswaardigheden.
Het Cultuurhistorisch museum is in de kern van Ter Aar gevestigd en laat de bezoekers wisselende tentoonstellingen zien. Ook is er een historisch kruidenierswinkeltje uit de periode 1900-1940 ingericht.
Naast het museum is nog een oud sluisje te zien, dit is echter niet meer in gebruik.
Gemeentewapen.
Bij Koninklijk Besluit is op 28 december 1859 aan de voormalige gemeente Ter Aar een wapen verleend. De beschrijving van het wapen luidt: "zijnde een schild parti, het eerste deel van keel (rood), het tweede van goud met een klimmende vos van keel".

</doc>
<doc id="22092" url="https://nl.wikipedia.org/wiki?curid=22092" title="Valkenburg (Zuid-Holland)">
Valkenburg (Zuid-Holland)

Valkenburg is een Nederlands dorp en een voormalige gemeente in Zuid-Holland. De gemeente Valkenburg is per 1 januari 2006 gefuseerd met de gemeenten Katwijk en Rijnsburg tot de nieuwe gemeente Katwijk met destijds ruim 60 duizend inwoners. In telde Valkenburg inwoners. Hoewel de nieuwe naam "Valkenburg" is, met zo nodig "(Katwijk)" erachter, wordt de oude naam "Valkenburg (Zuid-Holland)" gebruikt om onderscheid te maken met de gemeente Valkenburg aan de Geul in Zuid-Limburg. De voormalige gemeente Valkenburg had een oppervlakte van 5,74 km² (waarvan 0,23 km² water). Binnen de gemeentegrenzen lagen geen andere kernen.
Geschiedenis van de gemeente Valkenburg.
In de Romeinse tijd lag op de plek van het huidige Valkenburg het Romeins castellum Praetorium Agrippinae. Het was een fort aan de Neder-Germaanse limes en vormde een tussenstation op de weg van Lugdunum Batavorum (Katwijk) naar Matilo (Leiden Roomburg).
Het moderne Valkenburg is ontstaan uit het middeleeuwse ambacht Valkenburg-Katwijk, dat zich aan de zuidzijde van de Oude Rijn uitstrekte tot aan de Noordzee. Het was het oudste van de drie dorpen in het ambacht, Katwijk aan Zee, Katwijk aan den Rijn en Valkenburg. Oorspronkelijk maakte het ambacht deel uit van het bisdom Utrecht, in de twaalfde eeuw ging het echter over naar de graven van Holland, waar het deel uitmaakte van het baljuwschap Rijnland.
De lagere bestuursfuncties, inclusief rechtspraak en waterstaat werden in leen gegeven door de graaf, waarmee Valkenburg een ambachtsheerlijkheid werd. Wanneer dit precies gebeurde is niet bekend, wel was dit al het geval in 1317. Hoger gezag werd rond 1460 verkregen door de ambachtsheer, waarmee Valkenburg een hoge heerlijkheid, feitelijk een baljuwschap werd naast Rijnland.
In 1615 werd Valkenburg door de toenmalige vrijheer verkocht, Katwijk echter niet, wat een splitsing van de hoge heerlijkheid tot gevolg had. Valkenburg werd een zelfstandige hoge heerlijkheid en Katwijk werd samengevoegd met de hoge heerlijkheid ‘t Zand, gelegen aan de overzijde van de Oude Rijn.
De hoge heerlijkheden werden met de Bataafse omwenteling in 1795 afgeschaft en de ambachten omgevormd tot municipaliteiten, in 1798 verdwenen de laatste resten van de hoge heerlijkheid en werd Valkenburg een gemeente in het gebied zoals in de afsplitsing van 1615 was ontstaan. Het begrip "gemeente" had nog niet de tegenwoordige betekenis, wat inhield dat de oude taken als rechtspraak nog onder verantwoording van de municipaliteit vielen.
In 1810 kwam met de Franse overheersing een nieuwe bestuursorganisatie volgens het toen geldende model, waarbij de rechtspraak en waterstaatsbestuur afgesplitst werden en de gemeente min of meer zijn huidige functie kreeg. Omdat gemeentes minimaal 500 inwoners moesten hebben werden Valkenburg, Katwijk en 't Zand bestuurlijk weer samengevoegd, om na de Franse overheersing op 1 april 1817 weer een zelfstandige gemeente te worden.
In mei 1940 probeerden de Duitsers het vliegkamp Valkenburg te gebruiken bij de invasie maar de zware vliegtuigen bleven steken in de nog onvoltooide landingsbaan. De Duitsers verschansten zich in het dorp dat grotendeels in puin werd geschoten. Een gunstige bijkomstigheid was dat in het dorp nu een uitgebreid archeologisch onderzoek kon worden uitgevoerd, waardoor de Romeinse fundamenten in kaart werden gebracht
Het grondgebied van de gemeente Valkenburg werd later nog uitgebreid met een stuk dat daarvoor aan de gemeente Voorschoten toebehoorde, ten oosten van de Wassenaarse wetering tot aan de A44, waar nu het Valkenburgse Meer ligt. De strook land aan de overkant van de A44 kwam toe aan de gemeente Leiden, die er de wijk Stevenshof bouwde.
Op 1 januari 2006 is de gemeente samen met de gemeenten Rijnsburg en Katwijk opgegaan in de nieuwe gemeente Katwijk.
Het vliegkamp krijgt een andere bestemming. Er zullen voornamelijk woningen worden gebouwd en er zal ook ruimte zijn voor bedrijven en recreatie. Eind 2013 werd het definitieve "Masterplan Locatie Valkenburg" door de Katwijkse gemeenteraad vastgelegd.
Klimaat.
Bij Valkenburg bevindt zich een meetstation van het KNMI.
Sport.
Valkenburg heeft onder andere een voetbalclub Valken '68 en een tennisvereniging, VTV. In de winter wordt er een veld natgespoten dat als ijsbaan kan fungeren. Op het grasveld van de ijsclub worden in september ook de 'Weilandgames' gehouden, een soort krachtsportwedstrijd, georganiseerd door de JIVAK in verband met de paardenmarkt (feestweek Valkenburg).

</doc>
<doc id="22093" url="https://nl.wikipedia.org/wiki?curid=22093" title="Vlaardingen">
Vlaardingen

Vlaardingen () is een stad en gemeente aan de Nieuwe Maas in het Rijnmondgebied, in de Nederlandse provincie Zuid-Holland. De gemeente maakt deel uit van de Metropoolregio Rotterdam Den Haag. Tot 2015 maakte Vlaardingen deel uit van de Stadsregio Rotterdam.
De gemeente telt inwoners (, bron: CBS) en heeft een oppervlakte van 26,71 km². Binnen de gemeentegrenzen liggen enkele oude kernen, zoals het oude dorp Vlaardingerambacht (nu de wijk Ambacht of Vlaardingerambacht) en de heerlijkheid Holy (nu de kern van de wijk Vlaardingen-Holy). Door de gemeente Vlaardingen loopt ook een vaart, genaamd de Vlaardingervaart.
Vlaardingen is vooral bekend als haringstad. De visserij (op haring, ansjovis en kabeljauw) is echter verleden tijd. Wel is het visserijverleden met name rond de Oude Haven en de Koningin Wilhelminahaven nog goed herkenbaar. Een monument op het Grote Visserijplein van Govert van Brandwijk herinnert aan de vele vissers die op zee het leven lieten.
Ligging.
Vlaardingen ligt aan de Nieuwe Maas, ten westen van Schiedam, ten zuiden van Delft en Schipluiden en ten oosten van Maassluis en Maasland. Het grondgebied van Vlaardingen bestaat voornamelijk uit stedelijk gebied, met uitzondering van poldergebied ten westen en ten noorden van de stad (deels ingericht als recreatiegebied) en de Broekpolder. Oorspronkelijk was in de Broekpolder ook bebouwing gepland, maar dit was niet mogelijk vanwege de metersdikke laag vervuild havenslib afkomstig uit de Rotterdamse havens, dat jarenlang in het gebied was gestort. In 2005 hebben de Gedeputeerde Staten van Zuid-Holland besloten dat er definitief geen bebouwing in dit natuurgebied komt.
De oude gemeente Zouteveen werd al in de 19e eeuw bij de gemeente Vlaardingerambacht gevoegd. Vlaardingerambacht werd op zijn beurt in 1941 grotendeels bij Vlaardingen gevoegd. Een belangrijk deel van Vlaardingerambacht (ten noorden van de Zweth) werd toen echter bij Schipluiden gevoegd; een klein deel bij Schiedam. Later werd een deel van de Aalkeet-Binnenpolder en van de Aalkeet-Buitenpolder, daarvoor gemeente Maasland, bij Vlaardingen gevoegd. Bij de aanleg van de Beneluxtunnel, waarvoor de Vlaardingse burgemeester Jan Heusdens zich met name heeft ingespannen, zijn de Vlaardingse percelen waarop de tunnel en snelweg A4 werden aangelegd, bij Schiedam gevoegd.
Geschiedenis.
De geschiedenis van Vlaardingen als plaats gaat terug tot de 8e eeuw. Rond het jaar 700 zou hier een kerkje zijn gesticht. Als stichter van de kerk wordt een geestelijke genaamd Heribald genoemd, die de kerk aan Willibrordus zou hebben geschonken. In de middeleeuwen stond de stad bekend als "Flardinga". Vlaardingen verkreeg waarschijnlijk al voor 1273 stadsrechten, aangezien in 1273 Graaf Floris V stadsrechten verleende die erop wezen dat ze een uitbreiding waren van eerder verleende rechten. De haringvisserij was voor Vlaardingen zeker vanaf de achttiende eeuw een belangrijke economische activiteit. Vlaardingen groeide daarbij uit tot de belangrijkste visserijhaven in de regio.
De opening van de Nieuwe Waterweg in 1872 en de aansluiting op het spoor in 1881 waren van grote betekenis voor de Vlaardingse economie. Aan het einde van de 19e eeuw ontwikkelde zich daardoor ook industrie die van de havenfaciliteiten kon profiteren. In de 20e eeuw vestigden zich grote bedrijven zoals de Bataafse Petroleum Maatschappij, de Maatschappij tot Exploitatie van Terreinen Matex, een superfosfaatfabriek en Levers Zeep (nu Unilever) en werd ook de Vulcaanhaven aangelegd. Nadat in 1941 de oude gemeente Vlaardinger-Ambacht door Vlaardingen was geannexeerd, kreeg de stad de ruimte voor de aanleg van nieuwe woonwijken zoals de Westwijk en Vlaardingen-Holy. Vlaardingen groeide in deze tijd uit tot een stad van ruim 70.000 inwoners.
Politiek.
Gemeenteraad.
De gemeenteraad van Vlaardingen bestaat uit 35 zetels. Hieronder de behaalde zetels per partij bij de gemeenteraadsverkiezingen sinds 2006:
(*) = na het uit de fractie zetten van twee raadsleden.
(**) = na het uit de partij stappen van de vier fractieleden van de SP met medeneming van hun zetels.
(***) = na het uit de partij stappen van één fractielid heeft deze zijn zetel behouden.
College van B en W.
Op initiatief van verkiezingswinnaar ONS is ervan afgezien om een klassiek coalitieakkoord te schrijven, omdat dit in het verleden er vaak toe leidde dat de oppositie vier jaar lang buitenspel stond. In plaats daarvan werd door alle twaalf partijen in de raad een rompakkoord gesloten, dat verder uitgewerkt moest worden in een 'raadsakkoord'.
Het college van burgemeester en wethouders van 2018-2022 werd 5 juni 2018 geïnstalleerd. In november 2018 trok de SP haar wethouder Arnout Hoekstra terug, omdat zij zich niet langer kon vinden in de nieuwe werkwijze. Kort daarna werd Hoekstra lijsttrekker voor de Europese Parlementsverkiezingen van 2019. Een door de provincie en gemeente ingehuurde externe adviseur concludeerde dat er flink wat moest veranderen in de Vlaardingse politiek om het experiment alsnog te laten slagen.
Op 12 maart 2019 moest wethouder Frans Hoogendijk (ONS.Vlaardingen) het veld ruimen, nadat was gebleken dat zijn appartement werd verhuurd aan Oost-Europese arbeidsmigranten, terwijl hij en zijn partij juist tegenstander waren van huisvesting van deze mensen in Vlaardingen. Na het ontslag van Hoogendijk werden twee informateurs aangesteld, hetgeen uiteindelijk resulteerde in een nieuw coalitieakkoord dat op 16 mei 2019 gepresenteerd werd. In augustus publiceerde de net aangestelde (interim-)gemeentesecretaris een zeer kritisch rapport over het functioneren van de gemeentelijke organisatie.
Op 5 december 2019 trad burgemeester Annemiek Jetten, (PvdA) met onmiddellijke ingang af omdat "het huidige politieke klimaat in Vlaardingen vraagt om een bestuursstijl die niet volledig aansluit bij de kwaliteiten van Jetten." De wethouders zouden niet langer met haar overweg kunnen, wat door Jetten weer bestreden werd. Per 13 december is Bas Eenhoorn benoemd tot waarnemend burgemeester van Vlaardingen, een functie die hij vijf jaar eerder ook al bekleedde. Op 1 september 2021 werd wethouder Jules Bijl waarnemend burgemeester van Leidschendam-Voorburg en voor hem kwam er geen vervanger. Op 8 september 2021 nam Bas Eenhoorn afscheid van Vlaardingen als waarnemend burgemeester en op 9 september van dat jaar werd Bert Wijbenga burgemeester van Vlaardingen. 
De samenstelling van het college is sinds 9 september 2021 als volgt:
De Fractie-Kerkhof/Onafhankelijke Socialisten heeft gekozen voor een rol van volwaardige coalitiepartner, zonder een wethouder te leveren.
De samenstelling van het college is sinds 23 mei 2022 als volgt:
Wijken.
Vlaardingen is opgedeeld in acht wijken:
De wijken dragen ook de hier weergegeven nummers, en worden ermee geïdentificeerd.
De wijknummering komt tevens overeen met het laatste cijfer van de postcode (313x).
Verkeer en vervoer.
De stad is gelegen aan de Nieuwe Maas en het Scheur, een belangrijke vaarroute voor de Rotterdamse havens.
De wijk Holy uit de jaren 60 wordt van de rest van Vlaardingen gescheiden door de snelweg A20. In het oosten worden Vlaardingen en Schiedam gescheiden door de snelweg A4.
Vlaardingen heeft drie voormalige spoorwegstations die sinds 2017 zijn omgebouwd tot metrostation: Vlaardingen Oost, Vlaardingen Centrum en Vlaardingen West, alle gelegen aan de Hoekse Lijn (Schiedam – Hoek van Holland). Na een feestelijke opening op 28 september 2019 is de metroverbinding op 30 september 2019 in gebruik genomen. 
Net over de grens met Schiedam ligt metrostation Vijfsluizen, dat deel uitmaakt van de Rotterdamse metrolijn C. Per metro reist men in oostelijke richting in 15 minuten naar het Rotterdamse stadscentrum. Vandaar kan men verder naar Rotterdam-Zuid en Capelle aan den IJssel. Vanuit Vijfsluizen kan men in zuidelijke richting naar Spijkenisse. De directe verbinding met station Rotterdam Centraal is evenwel komen te vervallen. 
Sinds 31 oktober 2005 is er een tramverbinding vanuit Rotterdam via Schiedam naar Vlaardingen-Holy. De tram volgt in Vlaardingen het tracé van een ooit bedoelde, maar nooit gerealiseerde metrolijn die de niet gerealiseerde Noordwestwijk (Broekpolder) en de Noordoostwijk (Holy) via Schiedam met Rotterdam moest verbinden.
Buslijn 56 rijdt tussen metrostation Vlaardingen West, het Liesveldviaduct en station Vlaardingen Oost naar Vlaardingen Holy. Buslijn 156 rijdt eveneens een deel van dit traject. Daarnaast heeft Vlaardingen nog een busverbinding (RET lijn 126) met Maassluis West en station Schiedam Centrum.
Er was een voetveer voor fietsers en voetgangers over de Nieuwe Maas tussen Vlaardingen en de Petroleumweg op de Vondelingenplaat in Rotterdam, maar na de opening van de tweede Beneluxtunnel met onder meer een fietstunnel en een metrotunnel werd dit voetveer in 2003 opgeheven.
Cultuur.
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Dialect.
Doordat Vlaardingen geen burgerlijke (handels)stad was maar een vissersplaats, heeft het zeer lang een kenmerkend, archaïsch dialect weten te houden dat herinnert aan andere oude Zuid-Hollandse dialecten als het Schevenings, het Katwijks en het Alblasserwaards. In de loop van de 20e eeuw is dat dialect verwaterd, maar sommige bijzonderheden kan men onder de autochtone Vlaardingers nog steeds aantreffen. Zo wordt de h nog vaak weggelaten.
Lokale omroep.
Vlaardingen heeft een eigen radiozender, beheerd door Omroep Vlaardingen. Deze zender richt zich vooral op het geven van informatie uit de regio aan de Vlaardingse bevolking. Daarnaast draait de zender veel muziek, van de jaren 50 tot de hits van nu.
Tot 1 juli 2018 had de omroep ook een eigen televisiezender, Omroep Vlaardingen TV. Dit televisiekanaal bestond vooral uit de kabelkrant met lokaal nieuws. Ieder uur waren er reportages uit de stad en omgeving. De reportages werden ook gepubliceerd op het YouTube-kanaal en de website van de omroep. Met ingang van 1 juli 2018 heeft het bestuur van Omroep Vlaardingen de tv-uitzendingen beëindigd omdat de kwaliteit niet meer kon worden gewaarborgd. De provider zou niet in staat zijn het juiste signaal door te geven.

</doc>
<doc id="22094" url="https://nl.wikipedia.org/wiki?curid=22094" title="Vlist (gemeente)">
Vlist (gemeente)

Vlist () was van 1817 tot 2015 een gemeente in de Nederlandse provincie Zuid-Holland. De gemeente telde 9.750 inwoners (1 mei 2014, bron: CBS) en had een oppervlakte van 57,42 km² (waarvan 2,64 km² water).
De gemeente was vernoemd naar het riviertje de Vlist, dat stroomde op het grondgebied van de gemeente.
De gemeente Vlist werd ingesteld op 1 april 1817, toen Vlist werd afgesplitst van de gemeente Polsbroek. Op 1 januari 1985 was Vlist betrokken bij een gemeentelijke herindeling van gemeenten in de Krimpenerwaard, waarbij de gemeenten Haastrecht en Stolwijk aan Vlist toegevoegd werden. Op 1 januari 2015 werd de gemeente Vlist samengevoegd met de gemeenten Bergambacht, Nederlek, Ouderkerk en Schoonhoven tot de nieuwe gemeente Krimpenerwaard.
Kernen.
De gemeente Vlist bestond uit de volgende kernen:
Het gemeentehuis was gevestigd in Stolwijk.
Topografie.
"Topografische gemeentekaart van Vlist (september 2014)"
Herindeling.
De Gedeputeerde Staten hebben op 3 februari 2009 een commissie ingesteld die moet gaan onderzoeken hoe de gemeente Ouderkerk op kan gaan in een grotere gemeente. Het K5-samenwerkingsverband met de gemeenten Bergambacht, Nederlek, Ouderkerk en Schoonhoven was daarvoor de basis. Dit resulteerde in het Herindelingsadvies Krimpenerwaard van 10 november 2010 en het wetsbesluit op 19 juni 2014. Op 1 januari 2015 zijn de vijf gemeenten gefuseerd tot de nieuwe gemeente Krimpenerwaard.
Politiek.
Gemeenteraad.
De gemeenteraad van Vlist bestond uit 13 zetels. Hieronder staat de samenstelling van de gemeenteraad sinds 1990:
College.
Het college van B&amp;W werd gevormd door waarnemend burgemeester A.Z. Evenhuis-Meppelink (VVD) (van 2005 t/m 2014) en de wethouders L.F.M. Crouwers (VVD) en A.H. van Dorp (ChristenUnie/SGP).

</doc>
<doc id="22095" url="https://nl.wikipedia.org/wiki?curid=22095" title="Wassenaar (gemeente)">
Wassenaar (gemeente)

Wassenaar () is een plaats en gemeente in de Nederlandse provincie Zuid-Holland. De gemeente telt inwoners (, bron: CBS) en heeft een oppervlakte van 62,50 km². Binnen de gemeentegrenzen liggen naast Wassenaar enkele gehuchten. De gemeente Wassenaar maakte deel uit van het kaderwetgebied Haaglanden en is nu onderdeel van de Metropoolregio Rotterdam-Den Haag.
Wassenaar bestaat uit een dorpskern met daaromheen een bosrijke omgeving met villa's en landhuizen. Vele hiervan zijn vanouds buitenplaatsen, zomerverblijven voor welgestelde stedelingen. Behalve aan vermogende bewoners bieden deze onderdak aan bedrijven en consulaten. Koning Willem-Alexander en koningin Máxima hebben tot begin 2019 met hun gezin een woning op het landgoed Eikenhorst bewoond. Het landgoed Duinrell is in gebruik als pretpark. Ook renbaan Duindigt, de enige overgebleven gras-renbaan in Nederland, ligt in Wassenaar.
In het centrum van Wassenaar staat de oude dorpskerk die deels uit de 12e eeuw dateert, en deels in de 16e eeuw werd opgebouwd na vernielingen in het begin van de Tachtigjarige Oorlog. In deze kerk werd Prinses der Nederlanden Alexia gedoopt. Naast een klein aantal oude dorpshuizen staat er ook de zeventiende-eeuwse windmolen Windlust.
Wassenaar grenst aan het dorp Voorschoten. Al van oudsher hebben de twee plaatsen een gezamenlijke harmonieuze geschiedenis. Het geslacht Wassenaar huisde bijvoorbeeld in kasteel Duivenvoorde in Voorschoten en Landgoed De Horsten, waar Eikenhorst een deel van is, ligt gedeeltelijk in de buurgemeente. Toch werd in 2021 een ambtelijk samenwerkingsverband na acht jaar beëindigd.
Aan de Wassenaarse Slag liggen in het natuurgebied restanten van de Atlantikwall, waaronder een honderden meters lange betonnen antitankmuur en een groot aantal bunkers, waaronder de vleermuisbunker. De vleermuisbunker bestaat uit een ondergronds gangenstelsel met een lengte van bijna 1000 meter dat vijf bunkers verbindt en dat door verschillende soorten vleermuizen wordt gebruikt als slaapplaats.
Geschiedenis.
De oudste sporen van bewoning die in Wassenaar zijn aangetroffen dateren uit circa 1800 voor Christus. Archeologische vondsten tonen bewoning in de dorpskern in de Merovingische tijd (7e eeuw.)
De dorpskerk, een aan Willibrord gewijde kerk, is rond 1150 gebouwd in Romaanse stijl. In de noordwand van de kerk is nog een deel muurwerk zichtbaar uit de 12e eeuw. Een testament van Ida van Santhorst uit 1310 is het oudste archiefstuk dat melding maakt van de dorpskerk.
De hoge duinen ten westen van de kerk zijn pas later ontstaan. In de strandwal in de nabijheid van de kerk lag de Burcht, een mottekasteel van de heren van van Wassenaer. De eerste vermelding van een lid van dit geslacht dateert van 1200. De vondst van een spinsteentje, een molensteen en metaalslakken, afkomstig van een lokale smederij, uit de 13e eeuw duidt op de aanwezigheid van verschillende typen ambachtslieden. In de 14e eeuw werd er rechtgesproken in het "Wapen van Wassenaar".
Lange tijd bleef Wassenaar een klein dorp. Aan het einde van de middeleeuwen liep vanuit Wassenaar een weg naar het aan zee gelegen, in 1396 gestichte en in de 16e eeuw weer verdwenen zeedorp Berkheide.
In de 16e eeuw (rond 1573-74) werd Wassenaar grotendeels vernietigd door inwoners van Leiden die wilden voorkomen dat Spaanse troepen hun intrek in Wassenaar zouden nemen.
In de Gouden Eeuw ontstonden er buitenplaatsen van rijke Haagse burgers. Clingendael en Duinrell stammen al uit de zeventiende eeuw. De voorganger van Huize De Paauw dateert al uit 1556, nog voor de Tachtigjarige Oorlog. In 1795 telde Wassenaar 26 buitenplaatsen.
Rond 1805 werd de "Heerweg" tussen Den Haag en Haarlem (de huidige Rijksstraatweg, nu beter bekend als de N44/A44), bestraat. Initiatiefnemer hiervoor was Adriaan Pieter Twent van Raaphorst, bewoner van het aan die "Heerweg" gelegen Huize de Paauw en "minister" van Binnenlandse Zaken en Verkeer en Waterstaat onder Lodewijk Napoleon.
Omstreeks 1840 liet de broer van koning Willem II, prins Frederik, het paleisje "De Paauw" aanleggen, waar hij decennia gewoond heeft en dat als gemeentehuis van Wassenaar dient. Hij kocht aangrenzende landgoederen op, waardoor een groot, aaneengesloten gebied ontstond.
Na de aanleg van de spoorlijn Rotterdam Hofplein - Scheveningen (het tracé daarvan vormt de latere Landscheidingsweg) in 1907/'08 begon Wassenaar zich te ontwikkelen als villadorp voor rijke havenbaronnen en -industriëlen. Deze ontwikkeling stagneerde tijdens de Eerste Wereldoorlog, maar vanaf de jaren twintig en dertig verrezen veel grote villa's in de bosrijke omgeving van het dorp Wassenaar. Tussen de wereldoorlogen verrees ook de wijk De Kieviet in de buurt van het negentiende-eeuwse lustslot kasteel Oud-Wassenaar. Vanaf 1923/'25 had Wassenaar ook een tramverbinding met Den Haag en Leiden (de Gele Tram). De spoor- en tramlijnen door Wassenaar werden in 1953, respectievelijk 1961 opgeheven.
In Wassenaar zijn twee internationale verdragen uitgewerkt:
Op 24 november 1982 werd ten huize van Chris van Veen, de voorzitter van werkgeversorganisatie VNO, het Akkoord van Wassenaar gesloten. Hierin werd de basis gelegd voor het later veelbesproken poldermodel.
Kernen.
Binnen de gemeente Wassenaar liggen naast het gelijknamige dorp het gehucht Maaldrift, de buurtschappen Rijksdorp en Den Deijl en de wijken Nieuw Wassenaar, Oud Wassenaar, De Kieviet en Kerkehout.
Sport en recreatie.
Wassenaar heeft verschillende sportverenigingen, zoals de hockeyclubs De Kieviten en HGC, voetbalclubs zoals RKSV Blauw-Zwart en SV Wassenaar (ook honk- en softbal) en handbalclub Olympia '72. Daarnaast diverse binnensporten zoals volleybalvereniging WVV, badmintonvereniging BCW en zwemvereniging WZK. Ook zijn er tennisbanen zoals De Oude Eik en De Kieviten. Er zijn een paar golfclubs: de Haagse Golf &amp; Country Club, Wassenaarse Golf Groenendael en de GC Rozenstein.
Sinds 2013 wordt jaarlijks op de 2de zondag in oktober het hardloopevenement "De 15 van Wassenaar" georganiseerd. De route loopt door de Landgoederenroute, de villawijken en de dorpskern.
Wassenaar ligt aan de Europese wandelroute E11, ter plaatse ook wel Marskramerpad geheten. De route komt vanuit Den Haag via het Haagse Bos Wassenaar binnen en loopt via Landgoed de Horsten verder naar Voorschoten.
Op het landgoed Duinrell is een gelijknamig attractiepark, het zwembad (Tikibad), een bungalowpark en een camping.
Cultuur.
Monumenten.
Een deel van Wassenaar is een beschermd dorpsgezicht en ook de landgoederenzone ten zuiden van Wassenaar is een beschermd dorpsgezicht. Verder zijn er meer dan 300 rijksmonumenten en 115 gemeentelijke monumenten. Tevens zijn er enkele oorlogsmonumenten en Stolpersteine.
Kunst in de openbare ruimte.
In de gemeente Wassenaar zijn diverse beelden, sculpturen en objecten geplaatst in de openbare ruimte, zie:
Onderwijs.
Lager onderwijs:
Voortgezet onderwijs:
Politiek.
Gemeenteraad.
De gemeenteraad van Wassenaar bestaat uit 21 zetels. Hieronder de behaalde zetels per partij bij de gemeenteraadsverkiezingen sinds 1994:
Bij de verkiezingen van maart 2014 betraden twee nieuwe partijen de Wassenaarse politieke arena, te weten Passie voor Wassenaar en Hart voor Wassenaar. Hart voor Wassenaar ontstond eind 2013 als afsplitsing van WWW na een interne ruzie tussen de fractie en het bestuur. Het bestuur trad af en oud-voorzitter Henri Hendrickx richtte met enkele getrouwen Hart voor Wassenaar op, waarvan hij lijsttrekker werd. De partij kreeg één zetel.
De gemeenteraad van Wassenaar telt naast de in 2014 gehalveerde VVD (van 8 naar 4 zetels) vier partijen die direct of indirect een afsplitsing zijn van de liberalen: WWW (van 5 naar 3 zetels), DLW (1 zetel), Passie voor Wassenaar (2 zetels) en Hart voor Wassenaar (1 zetel). CDA (4 zetels), D66 (van 2 naar 3 zetels), GroenLinks (van 1 naar 2 zetels) en PvdA (1 zetel) complementeren de gemeenteraad.
In 2017 zijn de partijen Wat Wassenaar Wil (4 zetels) en Passie voor Wassenaar (2 zetels) gefuseerd tot een nieuwe politieke partij: Lokaal Wassenaar, die in 2018 3 zetels verwierf. Een unicum voor Nederland was dat DLW met een afsplitsing te maken kreeg: nog vóór de verkiezingen maakte de 2e kandidaat op de lijst dat bekend. Korte tijd later, op 27 juni 2018, volgde een volgende afsplitsing. Op die datum werd bekend dat het echtpaar Mulder van Hart Voor Wassenaar zich afsplitsten waardoor Hart voor Wassenaar zijn winst zag verdampen en weer terugkeerde als een eenmansfractie.
De verkiezingen van 2018 leidden tot een versterking van de zogeheten lokale partijen: partijen die niet behoren bij een landelijke partij.
Bij de gemeenteraadsverkiezingen van 2018 won de VVD en kwam zij als grootste partij uit de bus. Het nieuwe college wordt door wethouders van VVD, LW, CDA en D66 gevormd. De eerdere formatiepoging tussen VVD, CDA en Hart voor Wassenaar (HvW) liep stuk omdat HvW nadat het akkoord rond was nog forse OZB-verhogingen eiste die niet nodig waren op dat moment. Daarop braken VVD en CDA de formatie af en kwamen D66 en LW aan tafel. Twee fractieleden van HvW scheiden zich af van HvW en ondersteunde alsnog het coalitieakkoord ‘Wassenaar: Zelfstandig en Verantwoordelijk 2018-2022’. Daarmee kende de coalitie een meerderheid van 16 van de 21 zetels. Lokale partij Democratisch Liberalen Wassenaar (DLW) viel al voor de formatie uit elkaar door oneindigheid in twee eenmansfracties. De oppositie bestaat daarmee uit vijf eenmansfracties van lokale en linkse partijen.
Bekende inwoners van Wassenaar.
Geboren in Wassenaar.
Vermeld in chronologische volgorde volgens geboortejaar
Overleden in Wassenaar.
In chronologische volgorde volgens sterfjaar

</doc>
<doc id="22096" url="https://nl.wikipedia.org/wiki?curid=22096" title="Westvoorne">
Westvoorne

Westvoorne () is een voormalige gemeente in de Nederlandse provincie Zuid-Holland. De gemeente telde 14.939 inwoners (31 januari 2022, bron: CBS) en had een oppervlakte van 97,53 km² (waarvan 43,35 km² water). Het gemeentehuis stond in Rockanje.
De gemeente Westvoorne is in 1980 ontstaan uit de samenvoeging van de voormalige gemeenten Oostvoorne en Rockanje en ontleent haar naam aan het feit dat de gemeente in het westen van het voormalige eiland Voorne ligt. De gemeente maakte deel uit van de Metropoolregio Rotterdam-Den Haag.
Op 1 januari 2023 fuseerde de gemeente Westvoorne met de gemeentes Brielle en Hellevoetsluis tot de nieuwe gemeente Voorne aan Zee. Na 42 jaar verdwijnt dan de naam Westvoorne.
In de drie kernen Oostvoorne, Rockanje en Tinte wordt traditioneel een Zeeuws dialect gesproken, het Oostvoorns. Door de sterke immigratiedruk vanuit Rotterdam wordt dit dialect in zijn voortbestaan bedreigd.
Geografie.
De gemeente grensde in het noorden aan het industrie- en havengebied van de Maasvlakte en de Europoort dat tot de gemeente Rotterdam behoort. In het westen grensde de gemeente aan een brede duinstrook langs de Noordzee en in het oosten aan Brielle en Hellevoetsluis. 
Onder de gemeente vielen de twee dorpen Rockanje en Oostvoorne en de vijf kernen Helhoek, Heveringen, Strype, Stuifakker en Tinte. Daarnaast viel het "recreatiedorp" Kruiningergors onder de gemeente.
Historie.
Verwarrend is dat de gemeente Westvoorne het dorp Oostvoorne binnen de grenzen had. Dit dorp lag zelfs niet in het oosten van de gemeente, maar in het noorden. De dorpsnaam "Oostvoorne" herinnert aan de tijd van voor het ontstaan van de zeearm het Haringvliet, toen het grondgebied van de gemeente nog een eenheid vormde met het vroegere eiland Westvoorn, het latere Goeree, thans onderdeel van Goeree-Overflakkee.
Cultuur.
Monumenten.
In de gemeente waren een aantal rijksmonumenten en oorlogsmonumenten, zie:
Kunst in de openbare ruimte.
In de gemeente Westvoorne waren diverse beelden, sculpturen en objecten geplaatst in de openbare ruimte, zie:

</doc>
<doc id="22097" url="https://nl.wikipedia.org/wiki?curid=22097" title="Zederik">
Zederik

Zederik () is een voormalige gemeente in de Nederlandse provincie Zuid-Holland. De gemeente was op 1 januari 1986 ontstaan door het samenvoegen van zeven oorspronkelijke gemeenten in de Alblasserwaard en Vijfheerenlanden, namelijk Ameide, Hei- en Boeicop, Leerbroek, Lexmond, Meerkerk, Nieuwland en Tienhoven (ZH). De naam is afgeleid van het uit de middeleeuwen stammende kanaal de Oude Zederik, die door dit gebied loopt.
Gemeentefusie.
Op 10 november 2015 werd bekend dat Zederik zou fuseren met het naburige Vianen en Leerdam tot een nieuw te vormen gemeente Vijfheerenlanden. Leerdam werkte op dat moment al samen met Zederik in het GLZ-verband, waar ook de gemeente Giessenlanden (nu onderdeel van Molenlanden) deel van uitmaakte.
Deze nieuwe fusiegemeente hoort bij de provincie Utrecht. Fusiepartner gemeente Vianen is in 2002 reeds overgegaan naar de provincie Utrecht. De definitieve herindeling vond plaats op 1 januari 2019 en de nieuwe gemeente Vijfheerenlanden telde op dat moment ongeveer 55.000 inwoners. Op 1 januari 2018 zijn al wel de ambtelijke organisaties van de drie gemeenten samengegaan.
Geografie.
Zederik had een oppervlakte van 76,48 km² (waarvan 2,38 km² water).
Zederik bestond uit de volgende woonplaatsen:
N.B.: Tienhoven bestaat in feite uit twee kernen: één historische en één aan Ameide vastgebouwd.
Bron: CBS, 1 januari 2013
Ameide was de enige stad in Zederik. Het gemeentehuis bevond zich echter in het centraler gelegen Meerkerk. Zederik kende twee officiële buurtschappen: Achterdijk (Nieuwland) en Sluis (Ameide).
In het noorden werd de gemeente, evenals de provincie, begrensd door de Lek, die bepalend is geweest in de geschiedenis van Ameide. Ook Lexmond ligt aan deze rivier. De gemeente werd doorsneden door het Merwedekanaal, waar Meerkerk aan ligt. Tussen Meerkerk en Ameide stroomt de Oude Zederik, dwars door het voor de fauna zeer belangrijke natuurgebied de Zouweboezem. Ook een aantal delen van de uiterwaarden langs de Lek fungeren als natuurgebied.
Dwars door de gemeente liep de snelweg A27, met op- en afritten bij Lexmond en Meerkerk. Vanaf de afrit bij Meerkerk loopt tevens de provinciale weg N214 naar de Drechtsteden. Op gemeentelijk niveau waren de wegen in de driehoek Ameide-Lexmond-Meerkerk de belangrijkste verkeersaders.
In het zuiden werd de grens van de gemeente gevormd door het spoor van de MerwedeLingelijn. Er bevond zich op gemeentegrond echter geen station. Wel bestaat al sinds 1875 het idee voor een spoorlijn tussen Utrecht en Breda. Die zou bij eventuele aanleg door de voormalige gemeente Zederik komen te lopen. Een station in Zederik had daarbij wellicht realiteit kunnen worden. In 2008 zijn nieuwe plannen gepresenteerd voor deze spoorlijn. Een commissie van de Tweede Kamer oordeelde echter dat de aanleg van de spoorlijn niet eerder dan in 2020 kan beginnen.
Gemeentebestuur.
Gemeenteraad.
Vanaf 1990 tot 2018 was de gemeenteraad als volgt samengesteld:
College van burgemeester en wethouders.
Het college van burgemeester en wethouders bestaat na de gemeenteraadsverkiezingen van 2014 uit een coalitie van CDA, SGP en VVD.'
Gemeentesecretaris:
Na de gemeenteraadsverkiezingen van 2014 werd er een nieuwe coalitie gevormd onder leiding van het CDA. Hierin namen verder de winnende partij SGP en de VVD deel. Nieuwe wethouders werden Arie Donker namens de SGP en Wim Mulckhuijse namens de VVD.
Na de gemeenteraadsverkiezingen van 2010 mocht het CDA onder leiding van Goof Bos beginnen met informele gesprekken. Uiteindelijk kwam er een coalitie tussen het CDA, de PvdA en de ChristenUnie tot stand. De ChristenUnie trok Hans Freije aan, die eerder wethouder was in gemeente Giessenlanden. Wethouder Jory Verwolf gaf aan te stoppen, waarna Goof Bos wethouder werd namens het CDA. Ralf Krämer bleef aan. Het CDA gaf aan met deze partijen verder te willen omdat Ralf Krämer voor continuïteit zorgde, hij zat immers in het vorige college, en omdat de ChristenUnie in Zederik qua stemmenaantal de grootste winnaar was.
Coalitiecrisis 2008.
Tijdens de gemeenteraadsvergadering van 21 april 2008 legde wethouder C. Veth (VVD) zijn functie neer waarna de VVD-fractie de steun voor de coalitie introk. Vanaf 26 mei werd de opengevallen positie ingevuld door de SGP'er C. Bor. Wethouder Bor bleef aan tot de totstandkoming van de CDA/PvdA/CU-coalitie in 2010. Een crisis in de coalitie was in Zederik nog niet eerder voorgekomen.
Cultuur.
Monumenten.
In de gemeente zijn er een aantal rijks-, gemeentelijke en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:

</doc>
<doc id="22098" url="https://nl.wikipedia.org/wiki?curid=22098" title="Zevenhuizen-Moerkapelle">
Zevenhuizen-Moerkapelle

Zevenhuizen-Moerkapelle () was een gemeente in de Nederlandse provincie Zuid-Holland, met 10.552 inwoners (2010, bron: CBS) en een oppervlakte van 30,99 km² (waarvan 1,78 km² water).
Op 1 januari 2010 fuseerde Zevenhuizen-Moerkapelle met Moordrecht en Nieuwerkerk aan den IJssel tot de nieuwe gemeente Zuidplas.
De gemeente Zevenhuizen-Moerkapelle ontstond in 1991 door samenvoeging van de gemeenten Zevenhuizen en Moerkapelle onder de naam "Moerhuizen". In 1993 werd de naam van de gemeente bij raadsbesluit vastgesteld op Zevenhuizen-Moerkapelle.
Volgens onderzoek van Cendris was deze gemeente de meest Oranjegezinde gemeente van Nederland.
Zetelverdeling gemeenteraad.
De zetelverdeling na de laatste gehouden verkiezingen in 2006 in de gemeenteraad van Zevenhuizen-Moerkappelle was:
Kernen.
Zevenhuizen (gemeentehuis), Moerkapelle, de Vijfhuizen, Oud Verlaat en Hollevoeterbrug.
Fusie.
In 2006 heeft het gemeentebestuur besloten om te gaan fuseren met Nieuwerkerk aan den IJssel en Moordrecht. Dit in weerwil van de verkiezingsprogramma's van de meeste politieke partijen die tegen een fusie waren.
Op 1 januari 2010 is de gemeente Zuidplas ontstaan.

</doc>
<doc id="22099" url="https://nl.wikipedia.org/wiki?curid=22099" title="Zoeterwoude">
Zoeterwoude

Zoeterwoude () is een gemeente in de Nederlandse provincie Zuid-Holland. De gemeente telt inwoners (op , bron: CBS) en heeft een oppervlakte van 21,68 km² (waarvan 1,07 km² water). De gemeente beslaat diverse woonkernen, waarvan Zoeterwoude-Dorp en Zoeterwoude-Rijndijk de grootste zijn. In 2009 is door de gemeenteraad een woonplaatsbesluit in werking getreden, waardoor de voormalige woonkern Gelderswoude per 1 juni 2009 een officiële woon- of vestigingsplaats is geworden en dus een dorp is binnen de gemeente Zoeterwoude, in tegenstelling tot alle andere woonkernen.
Geschiedenis.
De naam Zoeterwoude.
De oorsprong van de naam Zoeterwoude is niet volledig te achterhalen, maar vermoedelijk is het dorp vernoemd naar het water de Suet of Swet, een zijriviertje van de Oude Rijn dat thans bekend is onder de naam Weipoortse Vliet. Suet of Swet heeft de betekenis van 'zoet', waaruit de verwantschap blijkt met het Engelse 'sweet'. De naam Suet of Swet komt terug in diverse andere namen in Zoeterwoude, zoals de straat Zwetkade, de woon- en leefgemeenschap voor mensen met een verstandelijke handicap Swetterhage en ook in de familienaam Van Zwieten of Van Swieten, een adellijk geslacht dat zijn oorsprong heeft in Zoeterwoude. Hun kasteel Zwieten werd in de 14e eeuw gebouwd, maar werd eind 18e eeuw afgebroken.
Een andere mogelijke oorsprong van de naam kan liggen in een andere betekenis van het toponiem zwet, dat grens kan betekenen. In deze variant zou de naam Suet (en daarmee ook Zoeterwoude) duiden op een grensgebied, mogelijk van de beboste omgeving ter hoogte van de Weipoortse Vliet.
Oorsprong van Zoeterwoude.
Zoeterwoude is ontstaan vanuit zowel de diverse woonkernen die ontstonden op de ontginningsassen als de bewoning langs de dijk van de Oude Rijn.
Langs de Oude Rijn ontstond rond 40 na Chr. een reeks forten van het Romeinse leger. Onder andere bij het huidige Katwijk, Valkenburg, Leiderdorp, Leiden en Zwammerdam. Om deze forten met elkaar te verbinden werd er op de zuidelijke oever van de Oude Rijn een weg aangelegd. Langs deze as ontstond langzaam bewoning. Rond 750 vormden zich ook kleine kernen van bewoning in de huidige Weipoort. De Heilige Lebuïnus bouwde daar, in een kern die destijds "Suetan" (vgl. Swet of Suet) genoemd werd, een kerkje (dat nooit is teruggevonden).
Over de oorspronkelijke locatie van Suetan bestaat de nodige discussie. Dit dorpje zou hebben kunnen gelegen bij de monding van de Weipoortse Vliet of verder stroomopwaarts. Op het terrein van de Heineken brouwerij zijn archeologische aanwijzingen gevonden dat er inderdaad sprake was van bewoning aldaar. Ook andere gemeenschappen en dorpen, die op het oorspronkelijk Zoeterwoudse grondgebied lagen, waren al vroeg bekend. Zo waren in 857 al vermeldingen van boerderijen in Rodanburg (thans Roomburg op Leids grondgebied), het eerder genoemde Suetan en Northa (mogelijkerwijs de huidige Noord Aa) op een bezittingenlijst van de St. Maartenskerk te Utrecht. Latere vermeldingen in de 11e eeuw zijn er ook van de dorpjes Waldmannerveen (mogelijk op de locatie van het huidige Zoeterwoude-Dorp) en Boschusa (thans Boshuizen in Leiden). In het nabijgelegen Leiderdorp zijn restanten van een Romeinse handelshaven gevonden en ook in de nieuwe Leidse wijk Roomburg zijn restanten gevonden. In het begin van de derde eeuw na Christus stond bij Roomburg een Romeins castellum dat vrijwel zeker bewoond werd door soldaten van 30e Romeinse Legioen. Het dorp Suetan of Swieten was in die tijd mogelijkerwijs een soort hoofdplaats van een plattelandsdisctrict of kerspel, nog ver voordat er überhaupt sprake was van de stad Leiden.
Rond 1200 overstroomde de regio enkele malen door stormvloed. Doordat veel inwoners van de omliggende dorpen naar Leiden trokken, nam de bevolking van deze stad sterk toe. Het is heel goed mogelijk dat de bewoners van Suetan/Swieten wegens de overstromingen hun locatie aan de monding van de Swet hebben verlaten en verderop in de recent ontgonnen gebieden zijn gaan wonen op de plaats waar Zoeterwoude ontstaan is. De naam Zoeterwoude komt dan ook voor het eerst voor in een oorkonde uit die periode, om precies te zijn in 1205, waarin ene "Florentius van Sotrewold" wordt vermeld. Hieruit is te concluderen dat Zoeterwoude mogelijk op dat moment al een bestaand dorp zou zijn en dat deze Florentius hieruit afkomstig was. Dit is echter allemaal (gefundeerde) speculatie. Het eerste echte teken van een officieel bestaan van een dorp met de naam Zoeterwoude stamt echter uit 1276: Dirk van Santhorst ontving toen het "Ambacht Soetrewold" in leen van graaf Floris V.
Vanaf 1300.
Rond 1300 werden de gemeentegrenzen vastgelegd. Zoeterwoude behoorde qua oppervlakte toen tot de grotere gemeenten van Nederland. Een groot deel van de grond zou later echter geannexeerd worden door omliggende gemeenten, voornamelijk door Leiden. In 1414 werd de Hoge Rijndijk verhoogd en in 1446 werd de naam Weipoort voor het eerst vermeld. In 1450 werd tevens de eerste brug tussen Leiderdorp en Zoeterwoude gebouwd. In 1574 werd Zoeterwoude volledig platgebrand door de Leidenaren om het schootsveld van hun kanonnen te vergroten. Ook werden vrijwel alle polders van de gemeente onder water gezet, met als logisch gevolg dat er vrijwel geen enkele inwoner in het dorp bleef wonen. Rond 1650 was vrijwel heel Zoeterwoude weer herbouwd en rond 1700 was het dorp zelfs zeer welvarend.
Annexaties en herindeling.
Rond 1800 begon Leiden met een lange reeks van annexaties die Zoeterwoude behoorlijk kleiner deed worden. In 1960 werd de A4 aangelegd, die sinds 1966 ook de gemeentegrens vormt tussen Leiden en Zoeterwoude. De plaats is de afgelopen eeuw meermalen bedreigd door voorgenomen annexaties, het volbouwen van polders en gemeentelijke herindeling, maar is in de 21e eeuw nog steeds zelfstandig. Vanaf 2011 zou de gemeente Boskoop fuseren met de gemeente Rijnwoude, en in januari 2008 gaf Boskoop aan de nieuwe fusiegemeente ook te willen uitbreiden met Zoeterwoude, met als doel het vormen van één grote Groene Hart-gemeente. Zoeterwoude heeft bij monde van burgemeester Liesbeth Bloemen laten weten hier geen interesse in te hebben. Uiteindelijk zijn Rijnwoude en Boskoop in 2014 gefuseerd met Alphen aan den Rijn.
Opvallend.
Karakteristiek voor de gemeente zijn de diverse kaasboerderijen en de woon-en-leefgemeenschap voor mensen met een verstandelijke handicap Swetterhage. Ook is in Zoeterwoude-Rijndijk sinds 1975 het hoofdkantoor en een brouwerij van Heineken gevestigd. Deze in 1975 gebouwde brouwerij is een van de grootste van Europa.
Bezienswaardigheden.
Monumenten.
In de gemeente is er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente Zoeterwoude zijn diverse beelden, sculpturen en objecten geplaatst in de openbare ruimte, zie:
Sport en recreatie.
Zoeterwoude heeft 3 voetbalclubs. VV SJZ in Zoeterwoude-Dorp, RKVV Meerburg in Zoeterwoude-Rijndijk en de VV HVZ.
De IJsclub Zoeterwoude organiseert jaarlijks de Groene Hard- en Wandelloop in Zoeterwoude-Dorp en van de Leiden Marathon komt het parcours van de hele- en de halve marathon door Zoeterwoude.
Daarnaast is in Zoeterwoude-Rijndijk GJT Meerburg Zoeterwoude ook een belangrijke sportclub, waar Jazzdans, Turnen, Freerun en Gym wordt gegeven op recreatie en wedstrijdniveau.
Politiek.
Gemeenteraad.
De gemeenteraad van Zoeterwoude bestaat uit 13 zetels. Hieronder staat de samenstelling van de gemeenteraad sinds 1994:
College van B&amp;W.
De coalitie voor de periode 2022-2026 uit CDA en VVD. Zie hieronder het college van burgemeester en wethouders voor de periode 2022-2026.

</doc>
<doc id="22100" url="https://nl.wikipedia.org/wiki?curid=22100" title="Zwijndrecht (Nederland)">
Zwijndrecht (Nederland)

Zwijndrecht () is een plaats en gemeente in de Nederlandse provincie Zuid-Holland.
De gemeente telt inwoners (, bron: CBS) en heeft een oppervlakte van 22,77 km² (waarvan 2,35 km² water). Sinds 2003 maakt ook de voormalige gemeente Heerjansdam deel uit van de gemeente Zwijndrecht. Zwijndrecht werkt samen met enkele buurgemeenten in het regioverband Drechtsteden.
Zwijndrecht ligt in de Zwijndrechtse Waard (een deel van het eiland IJsselmonde) en grenst aan de gemeenten Barendrecht, Ridderkerk en Hendrik-Ido-Ambacht en aan de rivieren de Noord (vroeger ook wel Oude Merwede genoemd) en de Oude Maas. Het drukst bevaren punt in Nederland, het 'Drierivierenpunt', ligt bij Zwijndrecht. De rivieren de Noord, de Oude Maas en de Beneden-Merwede komen hier samen.
Geschiedenis.
Het ontstaan van Zwijndrecht is nauw verbonden met de historie van de Zwijndrechtse Waard. De naam 'Suindrecht' voor het gebied van de Zwijndrechtse Waard komt voor het eerst voor in 1006, in een giftbrief waarmee Bisschop Ansfried goederen schenkt aan een klooster nabij Amersfoort. De schenking omvatte onder meer de kerk van Zwijndrecht. Het afstaan van Suindrecht en zijn andere bezittingen door de Graaf van Leuven en Hui was een voorwaarde om bisschop te worden. De gift wordt in een akte uit 1028 bevestigd, hiermee wordt ook bewezen dat het gebied toen al bewoond werd.
Zwijndrecht heeft in de 15e eeuw gebloeid als belangrijke locatie voor de zoutwinningindustrie. In de 17e eeuw kreeg Zwijndrecht meer het karakter van een tuindorp. In de loop van de 19e eeuw kwamen er ook industriële vestigingen.
Zwin en drecht.
De naam Zwijndrecht is een samenvoeging van het West-Frankische woord 'Suin' (Zwin, Zwijn) en het woord 'drecht' dat niet van het Latijnse "trajectum" afgeleid is maar van het West-Nederfrankische 'drift van de rivier'. Zwin komt van 'Swinen' en kan worden vertaald als het weglopen van water zoals in het afnemen van diepte tijdens eb. Drecht betekent oversteekplaats, overvaart of veer. Zwijndrecht betekent dus letterlijk 'getijdengeul waar kan worden overgestoken'. Deze uitleg doet vermoeden dat Zwijndrecht vroeger bij laag water aan Dordrecht vastzat; tijdens hoog water waren beide nederzettingen gescheiden. Deze situatie zou van voor de 12e eeuw dateren en zou hebben bestaan tot aan de Sint-Elisabethsvloed in 1421. De gelijknamige Vlaamse gemeente Zwijndrecht heeft dezelfde ligging ten opzichte van Antwerpen.
De benaming Zwijndrecht gold eerst voor de hele Zwijndrechtse Waard, die werd begrensd door de rivieren de Pelster, de Noord, de Oude Maas en het tussen Heerjansdam en Oostendam gelegen Waaltje. Bewoners van dat gebied moeten al in de hun land (beperkt) hebben bedijkt, als bescherming tegen veelvuldige overstromingen.
Ambachtsheerlijkheden.
In 1322 vond een zware vloed plaats waarbij velen het leven verloren, hetgeen voor graaf Willem III van Holland aanleiding tot ontwikkelen van bedijkingsplannen was. In een oorkonde van 14 januari 1331 bepaalde hij dat ‘degenen die delen van de Zwijndrechtse Waard bedijkten, ambachtsheer werden van dat deel van de Waard’. Door die oorkonde ontstonden, genoemd naar hun bedijkers, de ambachtsheerlijkheden Schobbelands Ambacht, Heer Oudelands Ambacht, Groote en Kleine-Lindt, Heerjansdam, Kijfhoek, Meerdervoort, Sandelingenambacht en Alewijns Ambacht.
In de periode na de bedijkingswerkzaamheden, bouwde Willem van Duivenvoorde zijn kasteel Develstein en werden in de diverse ambachten woongemeenschappen (na 1337) gesticht. Inwoners van Rijsoord bouwden als eersten een kerk, rond 1395 volgden kerken in Heerjansdam, Hendrik-Ido-Ambacht, Kijfhoek en Heer Oudelands Ambacht. Nog later kwam daar de kerk van Schobbelands Ambacht bij. In Kleine Lindt stond geen kerk.
Spoor- en tramwegen.
Op 1 november 1872 werd spoorverbinding Rotterdam - Dordrecht en het eerste spoorwegstation in Zwijndrecht geopend. Voorheen was al het vervoer behalve voor een paar lokale wegen op het eiland Hoeksche Waard via het water. Op 1 oktober 1904 bereikte de RTM stoomtram Zwijndrecht met een zijlijn vanaf de Middeldijk. Deze tram reed langs de Rotterdamseweg en gaf aan het Veerplein aansluiting op de veerboot naar Dordrecht. Vanaf 1929 reden er motortrams. De tramlijn werd in 1957 opgeheven.
Bestaansbronnen.
Door de eeuwen heen creëerden de bewoners van de Zwijndrechtse Waard allerlei bestaansbronnen. Leefden ze in de periode voor de bedijking vooral van de visserij, na de bedijkingswerkzaamheden ontwikkelden de inwoners van Zwijndrecht en omgeving eerst land- en later tuinbouwactiviteiten. Vanaf 1850 boden tuinders hun spullen aan op markten, begin 20e eeuw verkochten ze hun producten op de Groente- en Fruitveiling Zwijndrecht en Omstreken. Rond diezelfde tijd vestigden zich er verschillende conservenfabrieken in Zwijndrecht en exporteerden verschillende exportfirma's groenten en fruit richting Duitsland en Engeland, per trein (vanaf 1872), boot en vrachtwagen.
Inwoners van de Zwijndrechtse Waard verdienden daarnaast lange tijd een inkomen met zoutbereiding. In 1590 verleende de Dijkgraaf der Hoogheemraden een eerste vergunning voor het oprichten van een zoutziederij, in de 17e en 18e eeuw telde Zwijndrecht ruim veertig zoutketen. Na zoutvondsten in Boekelo, liep de productie in Zwijndrecht langzaam terug. In 1958 werd de laatste Zwijndrechtse keet gesloopt.
Halverwege de 19e eeuw vestigden de eerste industrieën zich in Zwijndrecht; een vensterglasfirma, glasblazerij, brouwerij en chocoladefabriek. Rond 1900 kwamen grotere productiebedrijven als rijstpellerij Euryza en chemische fabrieken als Ashland (voormalig Hercules), Van de Bergh en Jurgens (het tegenwoordige Unimills) naar de gemeente. In de 20e eeuw industrialiseerde Zwijndrecht gestaag en startte de Zwijndrechtse ondernemer Piet van Leeuwen, in 1924, Van Leeuwen Buizen.
Gemeentelijke status.
De diverse woongemeenschappen, die onder bestuur stonden van ambachtsheren en erfgenamen, kregen in 1833 de officiële gemeentelijke status. In de tweede helft van de negentiende eeuw verenigden een vijftal ambachten zich tot het Zwijndrecht zoals dat tot eind 2002 bekend was. Zo werd in 1855 Meerdervoort bij Zwijndrecht gevoegd, en werd Groote Lindt - dat zelf in 1857 al Heer Oudelands Ambacht en Kijfhoek had ingelijfd - in 1881 bij Zwijndrecht ondergebracht. Sinds 1 januari 2003 behoort ook de kern Heerjansdam tot de gemeente.
Geografie.
Ligging.
Zwijndrecht ligt in het zuiden van Zuid-Holland, op het riviereneiland IJsselmonde, dat omgeven wordt door de Noord en de Nieuwe en Oude Maas. Meer bepaald ligt het dorp bij de samenvloeiing van de Oude Maas, de Noord en de Beneden-Merwede.
Ten noordwesten van Zwijndrecht, gescheiden door het Waaltje, ligt de gemeente Barendrecht. Deze rivierarm vormt eveneens de fysieke grens met Ridderkerk, maar het grondgebied van laatstgenoemde omvat ook een deel van de grond aan de Zwijndrechtse zijde van het water. Als laatste buurgemeente op IJsselmonde is er Hendrik-Ido-Ambacht, dat erg dicht tegen Zwijndrecht aan ligt. Aan de overzijde van de rivier de Noord ligt Papendrecht en de Oude Maas scheidt Zwijndrecht van Dordrecht. Eveneens gescheiden door de Oude Maas, bevindt zich ten zuidwesten van Zwijndrecht de gemeente Binnenmaas.
Wijken.
Zwijndrecht is onderverdeeld in de volgende zes wijken:
Kernen.
De gemeente Zwijndrecht telt, naast de gelijknamige plaats, nog twee kernen: Heerjansdam en Kleine-Lindt.
De kern Heerjansdam maakt sinds 1 januari 2003 deel uit van de gemeente Zwijndrecht. De naam Heerjansdam komt voor het eerst voor in 1323, in een document waarmee een Amersfoortse abdij haar grond in de Zwijndrechtse Waard verkocht aan graaf Willem III. Die kreeg daarmee de hele Waard in bezit, behalve Heren Heyenland (het latere Heerjansdam), dat eigendom was van Hendrik van Brederode. In 1325 sloten graaf Willem III en Hendrik van Brederode een verdrag om de Zwijndrechtse Waard samen te bedijken. Daardoor vormden zich na 1331 ambachtsheerlijkheden Schobbelands Ambacht, Heer Oudelands Ambacht, Groote en Kleine Lindt, Kijfhoek, Meerdervoort, Sandelingenambacht, Alewijns Ambacht en Heerjansdam.
Cultuur.
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Kunst in de openbare ruimte.
In het Noordpark aan de Drechtoever bevindt zich het Beeldenpark Zwijndrecht met meer dan 30, voornamelijk abstracte beeldhouwwerken. Ook vindt hier elk jaar het Noordparkfestival plaats. Elders zijn ook diverse beelden, sculpturen en objecten geplaatst in de openbare ruimte, zie: Lijst van beelden in Zwijndrecht.
Politiek en bestuur.
College van B&amp;W.
Het college van burgemeester en wethouders bestaat sinds de gemeenteraadsverkiezingen van 2018 uit:
Zetelverdeling gemeenteraad.
Tot en met 2002 telde de gemeenteraad van Zwijndrecht 27 zetels. Na de samenvoeging met Heerjansdam op 1 januari 2003 zijn hier twee zetels bij gekomen. De samenvoeging van beide gemeenten is ook de reden waarom de verkiezingen in 2002 niet in maart, maar pas op 20 november plaatsvonden; zo konden inwoners van beide gemeenten direct stemmen voor de samenstelling van de na de fusie te vormen gemeenteraad. Hieronder de behaalde zetels per partij bij de gemeenteraadsverkiezingen sinds 1994:
Stedenbanden.
De gemeente Zwijndrecht onderhoudt een aantal internationale contacten voor het onderhouden, stimuleren en ontwikkelen van (bestaande) vriendschapsrelaties op het gebied van jumelageovereenkomsten, het bevorderen van handelscontacten, het organiseren van internationale uitwisselingsprogramma's op het gebied van cultuur, sport, onderwijs, economie en handel, en het bevorderen van internationale betrokkenheid en verantwoordelijkheid. Momenteel geldt dit in het bijzonder voor de drie partnersteden:
Heraldiek.
Het wapen van Zwijndrecht is volgens deskundigen een oud familiewapen, ooit gevoerd door een familie Van Zwijndrecht. Op 20 februari 1816 is bij besluit van de Hoge Raad van Adel de gemeente Zwijndrecht in het bezit gesteld van dit wapen. Het bestaat uit een gouden schild, beladen met drie zwarte ‘vuurijzers’ (heugels). Kenmerkend voor het wapen is de eerste heugel met negen tanden, terwijl de tweede en de derde heugel acht tanden hebben. Aanvankelijk werd aangenomen dat de heugels een symbool waren voor de vuurijzers waarmee zoutpannen boven het vuur werden gehangen in de vele zoutziederijen van Zwijndrecht. Dit is echter onwaarschijnlijk, omdat het wapen al in 1453 werd gevoerd, terwijl de zoutindustrie pas ontstond aan het einde van de 16e eeuw. De herkomst van de heugels en van de familie Van Zwijndrecht is onbekend.
Verkeer en vervoer.
Per auto.
De gemeente Zwijndrecht is per auto het best te bereiken via snelweg A16, middels afrit 22 (Zwijndrecht) of afrit 23 (Hendrik-Ido-Ambacht). Vanuit Dordrecht kan men ook de route via de Stadsbrug Zwijndrecht verkiezen boven de route over de snelweg, die door de Drechttunnel leidt.
Per trein.
Vanaf station Zwijndrecht worden door de Nederlandse Spoorwegen sprinterverbindingen aangeboden in de richting Rotterdam en Den Haag en in de richting Dordrecht en Roosendaal en Breda. Op doordeweekse dagen tot ongeveer 21 uur 's avonds stoppen in beide richtingen vier treinen per uur, 's avonds en in het weekend zijn dat er twee per uur.
Tevens bevindt zich bij Zwijndrecht het grootste rangeerterrein van Europa, Kijfhoek.
Per bus.
In de gemeente Zwijndrecht verzorgt Qbuzz het busvervoer. Er worden verschillende busverbindingen aangeboden vanuit Zwijndrecht naar Dordrecht, Hendrik-Ido-Ambacht, Ridderkerk, Heerjansdam, Barendrecht en Rotterdam. In Zwijndrecht zijn bovendien busbanen op de Stationsweg en de Laan van Walburg. Ook rijdt sinds 2 juli 2012 een buurtbus via Heerjansdam naar Barendrecht en terug.
Per waterbus.
Aan het Veerplein bevindt zich het opstappunt van de Waterbus, van waar elk kwartier een waterbus naar de Hooikade in Dordrecht vertrekt. Ook vertrekt eens per uur een waterbus naar de Dordtse Merwekade, en verder door naar Papendrecht.
Onderwijs.
Zwijndrecht heeft drie middelbare scholen:
Verenigingen.
Verenigingen in Zwijndrecht zijn onder meer:

</doc>
<doc id="22101" url="https://nl.wikipedia.org/wiki?curid=22101" title="Aalburg">
Aalburg

Aalburg () was tussen 1973 en 2019 een gemeente in de Nederlandse provincie Noord-Brabant. De gemeente had in 2018 een oppervlakte van 53,17 km² (waarvan 277 ha water). Aalburg lag in het Land van Heusden en Altena.
Geschiedenis.
Het gebied waarin de voormalige gemeente Aalburg gelegen was, werd waarschijnlijk al in de prehistorie (tijdelijk) bewoond. De naam Aalburg komt echter pas voor het eerst voor in 889.
De gemeente ontstond in 1973 na een fusie van de gemeenten Wijk en Aalburg, Veen en Eethen.
Gemeentefusie.
De gemeenten Aalburg, Werkendam en Woudrichem (alle gelegen in het Land van Heusden en Altena) zijn op 1 januari 2019 gefuseerd tot de nieuwe gemeente Altena. De drie gemeenteraden besloten hiertoe op 26 januari 2016.
Plaatsen.
Plaatsen en buurtschappen die tot de gemeente Aalburg behoorden zijn Babyloniënbroek, Drongelen, Eethen, Genderen, Meeuwen, Spijk, Veen en Wijk en Aalburg. In laatstgenoemde plaats stond tevens het toenmalige gemeentehuis.
Politiek.
Gemeenteraad.
Na de gemeenteraadsverkiezingen 2014 is er na een formatieronde waarbij eerst de ChristenUnie en later het CDA afzagen van deelname een coalitie gevormd van SGP, Ideaalburg, BAB en de Aalburgse Alliantie. De eerste drie partijen leverden elk een wethouder.
Nadat Ideaalburg in oktober 2015 voor een fusie stemde terwijl het in het coalitieprogramma had verklaard dit niet te zullen doen, stapte de AA uit de coalitie waarmee deze viel. Al snel hierna werd een coalitie gevormd van SGP, CDA, CU en BAB. Deze volledig uit confessionele partijen bestaande coalitie heeft 10 van de 15 zetels en is daarmee stabieler dan de voorgaande.
Monumenten.
In de voormalige gemeente staan een aantal rijksmonumenten en oorlogsmonumenten, zie:
Kunst in de openbare ruimte.
In de gemeente Aalburg werden diverse beelden, sculpturen en objecten geplaatst in de openbare ruimte, zie:

</doc>
<doc id="22102" url="https://nl.wikipedia.org/wiki?curid=22102" title="Alphen-Chaam">
Alphen-Chaam

Alphen-Chaam is een gemeente in de provincie Noord-Brabant in Nederland. De gemeente telt inwoners en heeft een totale oppervlakte van , waarvan land en water (, Bron: CBS).
De gemeente is op 1 januari 1997 ontstaan door samenvoeging van de voormalige gemeenten Alphen en Riel (het dorp Riel ging over naar de gemeente Goirle), Chaam en Nieuw-Ginneken (zuidelijk deel).
Naam.
De gemeentenaam is samengesteld uit de namen van de twee belangrijkste dorpen in de gemeente, Alphen en Chaam.
De voorkeur van de nieuwe gemeentenaam kwam voort uit de wens om beide historische namen in de gemeentenaam tot uitdrukking te laten komen. Streekarchivaris A. Zom heeft over een alternatieve, historische naam nagedacht, zoals dat bij Halderberge ook is gebeurd, maar heeft er geen kunnen vinden: "het gebied tussen Alphen en Chaam heeft geen toponiemen opgeleverd. Het was vroeger hei, amper van de economische betekenis. Er liepen schapen. Die werden gehoed door meisjes. Die moesten niet alleen op de schapen letten, maar ook op de soldaten die hen lastig vielen. Verder gebeurde er niets tussen Alphen en Chaam".
Wapen.
De nieuwe gemeente Alphen-Chaam heeft een gemeentewapen, goedgekeurd bij Koninklijk Besluit van 6 maart 1998, dat is ontleend aan de wapens van de vroegere gemeenten. Het wordt als volgt beschreven: "In sinopel twee alpen en een kam, geplaatst twee en een, alles van zilver. Het schild gedekt met een gouden kroon van acht parels waarop drie parels en gehouden door twee vogels.
Kernen.
De hoofdplaats van de gemeente Alphen-Chaam is Alphen. Daarnaast telt de gemeente de dorpen Bavel (gedeeltelijk), Chaam, Galder, Strijbeek en Ulvenhout (gedeeltelijk). De gemeente telt ook een groot aantal buurtschappen: Alphen-Oosterwijk, Anneville, Balleman, Boshoven, Boslust, Couwelaar, Chaamdijk, Dassemus, Druisdijk, Geersbroek, Ginderdoor, Grazen, Heerstaaien, Heikant, Het Sas, Hondseind, Houtgoor, Kalishoek, Kerzel, Klooster, Kwaalburg, Leg, Looneind, Meijsberg, Notsel, Rakens, Snijders-Chaam, Terover, Venweg en 't Zand. Eerder lag ten noorden van Alphen aan de Goedentijd de buurtschap Goedentijd (ook wel Kerk-Goedentijd genoemd). Door de uitbreiding van Alphen is de buurtschap opgenomen in Alphen en is de buurtschap opgehouden te bestaan als zelfstandige plaats.
Topografie.
"Topografische gemeentekaart van Alphen-Chaam, september 2022"
Politiek.
College van B&amp;W.
Het college van burgemeester en wethouders bestaat voor de periode 2022-2026 uit:
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente Alphen-Chaam zijn diverse beelden, sculpturen en objecten geplaatst in de openbare ruimte, zie:

</doc>
<doc id="22103" url="https://nl.wikipedia.org/wiki?curid=22103" title="Asten (gemeente)">
Asten (gemeente)

Asten () (Brabants: "Ááste") is een gemeente in de Nederlandse provincie Noord-Brabant. De gemeente telt inwoners en heeft een totale oppervlakte van , waarvan land en water (, Bron: CBS). De gemeente Asten maakt deel uit van de Metropoolregio Eindhoven. De hoofdkern is het dorp Asten, met inwoners. Andere dorpen binnen de gemeente zijn Heusden en Ommel.
Karakteristieken.
Op het grondgebied van de gemeente Asten ligt een groot deel van het Nationaal Park De Groote Peel, een hoogveengebied.
Bezienswaardig is de neogotische kerk O.L. Vrouwe Presentatie uit 1896-1898 naar ontwerp van Caspar Franssen. In het dorp Ommel staat de Onze-Lieve-Vrouw-Presentatiekerk, gebouwd na de Tweede Wereldoorlog, die samen met Processiepark Mariaoord dienstdoet als bedevaartsoord voor Maria. Het in 1940 gebouwde gemeentehuis werd ontworpen door Alexander Kropholler, die onder meer het oorspronkelijke Van Abbe Museum in Eindhoven ontwierp.
Asten heeft gezien het inwoneraantal een uitgebreid winkelbestand, dat werd uitgebreid met het woonwinkelcomplex 'Het Kompas' en sinds 2011 met het Midaswinkelcentrum. De voetbalclub in Asten is NWC, afgeleid van NOAD Wilhelmina Combinatie. Deze vereniging speelt in het seizoen 2023/2024 in de 2e klasse.
Per openbaar vervoer is Asten bereikbaar vanuit zowel Eindhoven als Helmond per bus. Het dorp Asten ligt zo'n 10 kilometer verwijderd van Helmond en 20 kilometer van Eindhoven.
In Asten bevindt zich de Koninklijke Klokkengieterij Eijsbouts. In 1993 is daar de toenmalig grootste klok ter wereld gegoten. Deze klok was een geschenk van de Britse koningin Elizabeth II aan Nieuw-Zeeland. Toen is Asten tot klokkendorp uitgeroepen. In 2006 is door de Koninklijke Eijsbouts opnieuw de grootste klok ter wereld gegoten, 36.000 kilogram zwaar met een klepel van 1500 kilogram. Deze klok was bestemd voor een Japanse ondernemer die daar een van zijn vakantieparken mee wilde sieren.
Naast Koninklijke Eijsbouts bevindt zich het Klok &amp; Peel museum in het Peeldorp. Asten afficheert zich graag als Klokkendorp. Het meer dan levensgrote bronzen beeld van de 15e-eeuwse klokkengieter Jan die Smet van Asten getuigt daar van. Om de status 'klokkendorp' te onderstrepen wordt jaarlijks de manifestatie 'Asten Klinkt Als Een Klok' georganiseerd.
Op 23 april 2012 werd bekend dat Koninklijke Eijsbouts een Olympische klok voor de Olympische Spelen in Londen, 2012, aan het maken was. De klok zou 23 ton wegen en werd daarmee de grootste ooit in West-Europa gefabriceerd.
Politiek.
College van B&amp;W.
Het college van burgemeester en wethouders bestaat uit:
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente Asten zijn diverse beelden, sculpturen en objecten geplaatst in de openbare ruimte, zie:

</doc>
<doc id="22104" url="https://nl.wikipedia.org/wiki?curid=22104" title="Bergeijk (gemeente)">
Bergeijk (gemeente)

Bergeijk (Brabants: "Bérgààjk") () (tot 25 september 1998 officieel Bergeyk) is een plaats en gemeente in de Nederlandse provincie Noord-Brabant. De Kempense gemeente telt inwoners en heeft een totale oppervlakte van , waarvan land en water (, Bron: CBS). De gemeente Bergeijk (geschreven met ij) maakt deel uit van de Metropoolregio Eindhoven en is in 1997 ontstaan door de herindeling van de gemeenten Bergeyk, Luyksgestel, Riethoven en Westerhoven. Ofschoon van oorsprong een agrarische gemeente neemt toerisme en recreatie een steeds belangrijkere plaats in (De Kempervennen met indoorskibaan Montana Snowcenter, Camping de Paal). De gemeente Bergeijk heeft relatief veel bos- en natuurgebied en is in 2013 verkozen tot "een van de groenste dorpen van Europa".
In 1923 werd Bergeijk de hoofdvestigingsplaats van de coöperatieve Weverij de Ploeg, die bekend werd door haar moderne collectie woningtextiel. Het fabrieksgebouw uit 1957 is een ontwerp van Gerrit Rietveld. Bergeijk kent naast dit fabrieksgebouw nog enkele andere bouwwerken van Gerrit Rietveld zoals een bushalte en een klok (beide nabij de voormalige weverij).
Dorpskernen.
Kern met aantal inwoners per 26 oktober 2018: 
In totaal, voor de gehele gemeente: 18.398 inwoners.
Gemeenteraad.
De huidige gemeenteraad van Bergeijk werd verkozen bij de gemeenteraadsverkiezingen van 16 maart 2022.
College van burgemeester en wethouders.
Het college van burgemeester en wethouders voor de periode 2022-2026 wordt gevormd door een coalitie van CDA en VVD. De coalitie heeft 9 van de 17 zetels. Naast burgemeester Arinda Callewaert (CDA) bestaat het college uit 3 wethouders:
Topografie.
"Topografische kaart van gemeente Bergeijk. Klik op de kaart voor een vergroting."
Monumenten.
In de gemeente zijn er een aantal rijksmonumenten en een oorlogsmonument, zie:
Kunst in de openbare ruimte.
In de gemeente Bergeijk zijn diverse beelden, sculpturen en objecten geplaatst in de openbare ruimte, zie:

</doc>
<doc id="22105" url="https://nl.wikipedia.org/wiki?curid=22105" title="Cartagena de Indias">
Cartagena de Indias



</doc>
<doc id="22106" url="https://nl.wikipedia.org/wiki?curid=22106" title="CdK">
CdK



</doc>
<doc id="22107" url="https://nl.wikipedia.org/wiki?curid=22107" title="Gordon Cooper">
Gordon Cooper

Leroy Gordon (Gordo) Cooper Jr. (Shawnee (Oklahoma), 6 maart 1927 – Ventura (Californië), 4 oktober 2004) was een Amerikaanse ruimtevaarder die vloog aan boord van de Mercury MA-9 en de Gemini 5.
Biografie.
Coopers ouders waren Leroy Gordon Cooper Sr. en Hattie Lee (Herd) Cooper. Hij volgde basisonderwijs en voortgezet onderwijs in Shawnee, Oklahoma en Murray, Kentucky. Daarna studeerde hij aan de University of Hawai'i en de University of Maryland.
In 1945 trad Cooper toe tot het United States Marine Corps dat hij in 1946 weer verliet. In 1949 werd hij officier bij de United States Air Force en startte hij met zijn vliegopleiding. Van 1950 tot 1954 was hij gestationeerd in Duitsland. Van 1956 tot 1957 studeerde hij aan de U.S. Air Force Institute of Technology. Van 1957 to 1959 diende hij als testpiloot bij het Air Force Flight Test Center op Edwards Air Force Base in Californië. Cooper heeft 7000 uur vliegervaring, waarvan 4000 uur in straalvliegtuigen.
In april 1959 werd hij samen met zes andere testpiloten door NASA geselecteerd voor de Mercury Seven, de ruimtevaarders die de eerste Amerikaanse bemande ruimtevluchten moesten uitvoeren in het kader van het Mercury programma.
Cooper werd op 15 mei 1963 voor zijn eerste ruimtevlucht gelanceerd aan boord van de Mercury MA-9 (Faith 7). Dit was de zesde en laatste bemande ruimtevlucht in het kader van het Amerikaanse Mercury project. Tijdens deze vlucht van ruim 2 dagen en 10 uur maakte Cooper 22 omwentelingen om de aarde. Tijdens de laatste omwentelingen traden een aantal technische storingen op, maar Cooper slaagde erin om een perfecte landing uit te voeren.
Cooper was reservepiloot voor de Mercury MA-10, die in oktober 1963 gelanceerd zou worden met Alan Shepard aan boord. Deze vlucht ging echter niet door. Shepard was in de tussentijd medisch afgekeurd, dus als de vlucht door was gegaan dan zou dat met Cooper als bemanning zijn geweest.
Cooper werd op 21 augustus 1965 voor zijn tweede en laatste ruimtevlucht gelanceerd. Hij was gezagvoerder aan boord van de Gemini 5, piloot was Charles Conrad. Cooper werd hierdoor de eerste mens die voor de tweede keer in een baan om de aarde vloog. Tijdens deze vlucht werden diverse nieuwe technieken en systemen getest. Tevens gaf Gemini 5 voor het eerst de Verenigde Staten het duurrecord voor bemande ruimtevluchten in handen: de vlucht duurde acht dagen (de termijn die nodig zou zijn voor een maanvlucht). Tot dan toe hadden de Russen met vijf dagen het record in handen, terwijl de langste Amerikaanse vlucht vier dagen had geduurd.
Tijdens zijn verblijf in de ruimte voerde Cooper op 29 augustus 1965 een uniek telefoongesprek met zijn ex-collega Scott Carpenter, die zich als diepzeeonderzoeker aan boord van het Sealab diep in de Stille Oceaan bevond. Dezelfde oceaan waarin Cooper in zijn capsule enkele dagen later op aarde zou terugkeren.
Cooper was gezagvoerder van de reservebemanning voor Gemini 12, die op 11 november 1966 werd gelanceerd met aan boord Jim Lovell en Buzz Aldrin. Hij was tevens gezagvoerder van de reservebemanning voor Apollo 10, die op 18 mei 1969 werd gelanceerd met aan boord Thomas Stafford, Eugene Cernan en John Young.
Cooper verliet NASA en de Amerikaanse luchtmacht op 31 juli 1970.
De lijst van functies die Cooper naast en na afloop van zijn carrière als ruimtevaarder bekleedde, heeft een indrukwekkende lengte en variatie. Hij was onder andere actief in de racerij (zowel op de weg als op het water), en heeft archeologisch onderzoek gedaan.
Cooper trouwde op 29 augustus 1947 met Trudy B. Olson uit Seattle, Washington. Ze kregen vier dochters en zijn daarna gescheiden. Cooper trouwde op 6 mei 1972 voor de tweede keer, met Susan Taylor. Ze kregen twee dochters.
In mei 2012 werd er een commerciële raket de ruimte in gestuurd. Deze raket bracht spullen naar het ISS. Naast deze spullen liet deze ook een blik met de as van 300 overleden personen tijdens de vlucht los, waaronder ook de as van deze overleden astronaut.
Ufo's.
Cooper heeft beweerd in 1951 ufo's te hebben waargenomen tijdens een van zijn testvluchten als piloot. Hij omschreef de objecten als "niet aards", met snelheden die zelfs in de huidige tijd niet haalbaar zijn. Hij zag verschillende objecten klein en groot. Zes jaar later werd een landing van een schotelvormige ufo gefilmd door een cameraploeg op Edwards AFB. De beelden hiervan zijn nooit meer teruggevonden.

</doc>
<doc id="22109" url="https://nl.wikipedia.org/wiki?curid=22109" title="Ibn Khaldun">
Ibn Khaldun

Abd ar-Rahman ibn Mohammad ibn Khaldun of Chaldoen of Ghaldoun (Tunis, 27 mei 1332 - Caïro, 17 maart 1406) was afkomstig van een Amazigh stam, islamitische geschiedfilosoof, islamtheoreticus, econoom, sociaal wetenschapper en historicus. Hij was een pionier op het gebied van de geschiedfilosofie en van de sociaal-politieke wetenschappen en wordt wel als de vader van beide beschouwd. Het was vooral de inleiding, "al-Moekaddima", van zijn voornaamste werk, "Kitab al-Ibar", die hem die reputatie bezorgde. Over zijn leven is vrij veel bekend, doordat hij een autobiografie schreef waarin hij veel documenten woordelijk citeerde.
Biografie.
Ibn Khaldun werd geboren en groeide op in Tunis. Zijn verre voorouders kwamen oorspronkelijk uit Hadramaut in Jemen. Hij behoorde tot de Banu Khaldun-Al hadrami stam, afstammelingen van de Beni Hassan. De voorvader van de stam was Othman ibn Bakr ibn Khalid, die "Khaldun" genoemd werd. Deze behoorde bij de veroveraars die verwantschap deelde met Wa'il ibn Hujr, een van de metgezellen van de islamitische profeet. 
Hij ontving zijn opleiding in Fez in Marokko en bestudeerde de Koran en de islamitische jurisprudentie van de shari'a volgens de school van de Malikieten. Daarnaast studeerde hij ook Arabische literatuur, filosofie, wiskunde en astronomie.
Hij werkte voor de Merinidische en Zianidische sultans van Fez en Tlemcen, en later voor de Egyptische sultan Barquq, maar in 1375 stak hij over naar Granada om het politieke geharrewar in Noord-Afrika te ontlopen. Daar werd hij om politieke redenen het land uitgezet, waarna hij in Qalat Ibn Salama terechtkwam, een dorpje nabij Tiaret, waar hij zijn boek over de wereldgeschiedenis schreef.
In de "al-Moekaddima" (ook "Muqaddimah", in het Grieks bekend als "Prolegomena") van zijn voornaamste werk, "Kitab al-Ibar" (Arabisch voor: "Boek der Voorbeelden") beschreef Khaldun de geschiedenis van de islam in Noord-Afrika. Dit werk wordt gezien als een zeer belangrijke en gezaghebbende bron van informatie over die periode en een historiografisch hoogtepunt.
Hij betoogde dat de cyclus van opkomst en verval van wereldrijken en beschavingen behalve door politieke ook door geografische en klimatologische factoren beïnvloed wordt. Hij baseerde zijn theorieën op de geschiedenis van de Berberse dynastieën in Noord-Afrika, maar ook op die van de vroege Arabische kalifaten. De Ottomanen hebben later interesse voor zijn werk gekregen vanwege de opkomst en verval van hun eigen rijk.
Ibn Khaldun was scherp in zijn oordeel over de gevolgen van de invallen in Noord-Afrika van de Banu Hilal bedoeïenen, die vanaf de 11e eeuw met grote kuddes vee uit het verdroogde Arabië kwamen, de bergen meden, maar de vruchtbare Noord-Afrikaanse landbouwgronden lieten kaalvreten, waarna zandstormen de vruchtbare bovenlaag wegbliezen. Hij noemde hen 'een leger sprinkhanen die alles vernielen wat er op hun pad komt'.
Sociologie.
Ibn Khaldun wordt door mensen die bekend zijn met de islamitische wereld een van de grondleggers van de sociologie genoemd. Zijn werken worden als baanbrekend beschouwd. Hij zocht naar verbanden van oorzaak en gevolg, naar analogie tussen heden en verleden en hij nam de invloed van de omgeving en van de economische omstandigheden in aanmerking. Daarom wordt hij beschouwd als een pionier in de sociologie.
Na een studie van de sociaal-maatschappelijke structuren van de Berbers poneerde hij dat solidariteit, gemeenschapszin, door hem "asabiyah" genoemd, het sterkst is in agrarische maatschappijen omdat deze gebaseerd zijn op bloed- en stamverwantschap en omdat, zonder solidariteit, overleving in een moeilijke omgeving onmogelijk is. Wanneer zo'n rurale gemeenschap zich meester maakt van de staatsmacht en de culturele stedelijke hegemonie overneemt, treedt verzwakking op door welvaart, individualisering en decadentie. Na verloop van tijd staan dan weer nieuwe agrarische gemeenschappen op enzovoort.
Ook wordt hij door die bekend zijn met de islamitische wereld de grondlegger van de moderne geschiedschrijving gezien, omdat hij niet alleen geschiedenis schreef zoals Herodotus, maar regels en een basis formuleerde voor geschiedschrijving. Met Ibn Khaldun werd de geschiedenis een methodisch te bestuderen en te beschrijven onderwerp, waarmee hij de weg opende om geschiedschrijving tot wetenschap te doen uitgroeien.
Politieke visie.
Ibn Khaldun hoopte en verwachtte dat de Turks-Mongoolse veroveraar Timur, die hij bij vredesonderhandelingen te Damascus in 1400 ontmoet had als afgevaardigde van Sultan al-Nasir (Caïro), en van wie hij zeer onder de indruk was, in staat zou zijn de moslims te verenigen ("`asabiyah", sociale eenheid) en zodoende een renaissance van de islam zou bewerkstelligen. Deze hoop moest hij uiteindelijk laten varen.

</doc>
<doc id="22113" url="https://nl.wikipedia.org/wiki?curid=22113" title="Tlaxcala">
Tlaxcala

Voor de precolumbiaanse staat Tlaxcala, zie het artikel over de staat.

</doc>
<doc id="22117" url="https://nl.wikipedia.org/wiki?curid=22117" title="Tenochtitlan">
Tenochtitlan

Tenochtitlan (; Spaans: "Tenochtitlán") was een Azteekse altepetl (stadstaat) en de hoofdstad van de Azteekse Driebond. De stad werd in 1325 gesticht op een eiland in het Texcocomeer in het tegenwoordige Mexico. Aan het begin van de 16e eeuw was Tenochtitlan met zo'n 200.000 inwoners een van de grootste steden ter wereld. De stad werd in 1521 door een leger van Spanjaarden en inheemse soldaten onder leiding van Hernan Cortés veroverd en grotendeels verwoest. Op de ruïnes werd de Mexicaanse hoofdstad Mexico-Stad gesticht. De Spaanse verovering van heel Mexico kostte door oorlog en ziekte ten minste 18 miljoen inwoners het leven.
Etymologie.
De naam "Tenochtitlán" komt uit het Nahuatl. Het is een samenstelling van de woorden "tetl" (rots), "nochtli" (vijgcactus) en "tlan" (suffix voor een locatie). Het zou ook 'stad van Tenoch' kunnen betekenen, naar de priester, die volgens de legende de stad in 1325 stichtte.
Geschiedenis.
Stichting.
Volgens de Azteekse legende werd Tenochtitlan gesticht door de Mexica, een Indiaanse stam oorspronkelijk uit de mythische grotten van Aztlan in Noord-Mexico. De naam "Azteken" betekent letterlijk "mensen uit Aztlan". De Azteken zouden volgens de overlevering in het jaar '1 Flint' (1116 of 1168) op zoek zijn gegaan naar een nieuwe woonplek in de vallei van Mexico, toen ze wegens zware droogte Aztlan (plaats van witheid) of Aztatlan (plaats van zilverreigers), een eiland in een meer, moesten verlaten. De Azteken werden begeleid door een idool van de god Huitzilopochtli.
De nomadische groep Mexica voegde zich bij de Azteken en de god Huitzilopochtli overreedde zijn volk hun naam, levenswijze en wapen (pijl en boog) over te nemen. Ze zwierven twintig jaar lang. Ze gingen naar Colhuacan (gewelfde berg), waarvan de heerser Achitometl hen toestond zich in de buurt te vestigen. De Mexica trouwden met vrouwen van Colhuacan en Achitometl schonk zijn eigen dochter aan een Mexica-leider, die haar echter aan Huitzilopochtli offerde. De Mexica vluchtten toen voor Achitometls leger naar de moeraslanden ten westen van het Texcoco-meer. De nieuwe woonplek werd Cuauhmixtitlán.
In de vallei waren de meest vruchtbare gebieden bezet door andere stammen. Volgens een profetie moesten de Mexica zich vestigen op de plaats waar zij een arend op een grote nopalcactus zagen vechten met een vogel met glanzende veren of een slang in zijn klauwen. Deze scène is ook afgebeeld op het wapenschild van Mexico. De grote en mooie nopalcactus was gegroeid, zo verklaarde de god Huitzilopochtli in visioenen aan de priesters, uit 'het geofferde hart van zijn neefje dat op een steen was gevallen'. De grote adelaar nestelde zich in de cactus en doodde en at kleurrijke vogels.
Er bestaan oude Azteekse codices, die over de geschiedenis van Tenochtitlán gaan. Het eerste deel van de "Codex Mendoza" gaat over de geschiedenis van de stad tot aan de Spaanse verovering. In 1325 zou de profetie zijn uitgekomen en de stad werd door de priester Tenoch op een moerassig eiland in het Texcocomeer gesticht en door zijn opvolger Acamapichtli hernoemd in Tenochtitlán (stad van Tenoch).
In 1358 werd ten noorden van Tenochtitlan de stad Tlatelolco gesticht, dat zich politiek verbond met Tenochtitlan maar toch een zekere zelfstandigheid wist te bewaren.
Ontwikkeling.
Dat moerassige gebied behoorde toe aan Tezozomoc, de koning van Azcapotzalco, de stad van de Tepaneken. In de beginjaren was Tenochtitlan slechts een huttendorp en moesten ze belasting betalen aan de Tepaneekse stad Azcapotzalco. De Mexica bleven hier als vazallen tot ze in 1428 onder hun leider Izcoatl de Tepaneken versloegen. Onder leiding van hueyi tlahtoani Itzcoatl (1428-1440) verwierf de stad haar onafhankelijkheid van de Tepaneken, en onder zijn opvolger Motecuhzoma I (1440-1469) werd een bondgenootschap gesloten met de steden Texcoco en Tlacopan. Tenochtitlan werd de hoofdstad van deze Azteekse Driebond, dat ook wel het Azteekse Rijk wordt genoemd. De belastingen die uit de onderworpen provincies binnenkwamen werden in een verhouding 5:3:1 verdeeld.
De stad kwam in 194 jaar tot bloei (de Spanjaarden arriveerden in 1519) en werd, op haar hoogtepunt onder de laatste Azteekse heerser Montezuma II, door de Spanjaarden in 1521 verwoest.
Na de verovering van buurstad Tlatelolco in 1474 werd Tenochtitlan dé economische grootmacht van de Vallei van Mexico. De markt van Tlatelolco werd dagelijks door zo'n 60.000 mensen bezocht.
Verovering.
In de "Historias de los Indios" (1579) van de Spaanse kroniekschrijver Diego de Durán wordt geïllustreerd, dat de Azteekse keizer het einde van zijn heerschappij al zag aangekondigd door de verschijning van een komeet. Er waren onheilspellende voortekenen in de vorm van vreemde astronomische verschijnselen.
Op 8 november 1519 arriveerde de Spaanse conquistador kapitein Hernando Cortés in Tenochtitlan. 'De Europese indringers werden met veel eerbied in Tenochtitlán ontvangen.'
De Spanjaarden beseften wat er aan de hand was en maakten 'op sluwe en wrede wijze gebruik van Montezuma's argeloosheid en verpletterden in enkele bloedige gevechten het laatste rijk van het precolumbiaanse Midden-Amerika.' Spoedig pleegde Cortés een staatsgreep, waarbij hueyi tlahtoani Motecuhzoma II op valse wijze vermoord werd. Cortés werd gedwongen te vluchten en keerde terug met een leger van 700 Spanjaarden en 70.000 geallieerde inheemse soldaten, voornamelijk Tlaxcalteken, waarop Tenochtitlan werd belegerd. Het aquaduct werd vernietigd en de stad werd gedecimeerd door de pokkenepidemie die de Spanjaarden hadden meegebracht. De opvolger van Montezuma overleed aan pokken, de laatste heerser moest zich in 1521 overgeven. In augustus 1521 werd de schitterende stad Tenochtitlan door Cortés veroverd en op 13 augustus met de grond gelijk gemaakt. De monumenten werden tot op de fundamenten vernietigd om plaats te maken voor nieuwbouw in koloniale stijl.
Binnen enkele jaren was de Azteekse beschaving genadeloos afgeslacht. 'Van de 20 tot 25 miljoen inwoners van Mexico, overleefde slechts één op de tien het drama. De bevolking werd uitgeroeid door oorlogen en ziekte.' 18 tot 22,5 miljoen bewoners van Mexico vonden door de Spaanse verovering de dood. Het gebied van Tenochtitlán werd in 1521 door het 'hof van Castilië' geannexeerd, het hele land kwam onder Spaans bewind en de kolonie werd 'Nieuw-Spanje' genoemd. 'De laatste buitenpost van de Midden-Amerikaanse culturen, de Quiché-Maya van Yucatán' gaf zich in 1546 over.
Op de ruïnes van Tenochtitlan werd Mexico-Stad gebouwd, dat de hoofdstad van Nieuw-Spanje werd. Dat een aantal gebouwen, die toen werden gebouwd, inmiddels met een trapje naar beneden moet worden betreden heeft te maken met het inklinken van de drassige bodem waarop de Spanjaarden de stenen gebouwen plaatsten.
Indeling.
Dammen, wijken, aquaduct en kanalen.
Tenochtitlan was via drie dammen verbonden met het vasteland: de Tepeyacdam, Tlacopandam en Ixtapalapadam. Tenochtitlán en haar tweelingstad Tlatelolco konden via drie toegangspoorten of per kano worden bereikt. De stad 'was in vier kwartieren verdeeld, met de heilige wijk in het midden - precies volgens het Azteekse kosmogonische concept van het heelal.' Buurten heetten "calpulli". Vers water stroomde van de heuvel Chapultepec naar de stad middels een aquaduct. De stad werd net als Venetië doorsneden door talloze kanalen.
Het grote, heilige plein.
Volgens kapitein generaal Hernán Cortés waren er op het heilige plein '40 erg grote en goed gebouwde torens', volgens de franciscaanse broeder Toribio de Benavente 12 tot 15 "teocalli" (piramiden) en de kroniekschrijver Gonzalo Fernández de Oviedo herinnerde zich meer dan 60 "cus" (verschillende typen religieuze gebouwen). De dominicaanse broeder Diego Durán noemde 8 tot 9 groepen tempelgebouwen en volgens de franciscaanse broeder Bernardino de Sahagún waren er 78 gebouwen met een variërende grootte en functie.
Volgens Cortéz paste op het grote plein een heel dorp voor 500 Spanjaarden en de historicus Francisco López de Gómara beweerde dat er voortdurend 5000 mensen waren. Acosta vertelt dat er op heilige dagen 8000 tot 10.000 mensen samenkwamen om te dansen.
Het grote plein dat bestond uit een platform, was in Montezuma's tijd 340 meter breed van noord naar zuid en 360 meter lang van oost naar west. Er waren drie of vier toegangspoorten tot het plein. De binnenruimte mat meer dan 12 hectare. Er stonden verschillende gebouwen en structuren, afgescheiden met eigen pleinen of kleinere hoven:
Templo Mayor.
In het centrum van de stad bevond zich de 27 of 30 meter hoge "Templo Mayor", een dubbele piramide gewijd aan de goden Huitzilopochtli (zon) en Tlaloc (water, vruchtbaarheid). Zij hadden elk een eigen trap die leidde naar een kapel op de top. In de tempel van Huitzilopochtli bevond zich het beroemde "Coacalco" (plaats van de ontmoetingsruimte), waar volgens Sahagúns informanten de goden van de overwonnen stadstaten gevangen werden gehouden.
De tempel was een symbolische herschepping van Coatepetl (slangenberg) bij Tula. Daar was Huitzilopochtli door zijn moeder Coatlicue op magische wijze uit een bal kostbaar vederdons verwekt. Coatepetl was voor de god een plaats van wedergeboorte en vernieuwing. De Grote Tempel heette "Hueteocalli". "Teocalli" waren 'godenhuizen'. Het werd door latere heersers herbouwd en vergroot. Het werd pas in 1487 voltooid en bestond uit vier of vijf verdiepingen en telde 113 of 114 treden.
Op plateau IV is een ronde monoliet met een doorsnede van 3 meter gevonden, met de 'macabere' afbeelding van Coyolxauhqui ('versierd met ratels'), die door haar broer Huitzilopochtli onthoofd en in stukken was gehakt. Coyolxauhqui was de Azteekse maangodin, die samen met haar 400 'sterrenbroers', de "Huitznahua", probeerde Huitzilopochtli en hun moeder te doden. Hun moeder was Coatlicue ('gewaad van slangen' of 'zij van de slangenrok'), de godin van de aarde en vruchtbaarheid. Een imposant beeld van haar werd in 1780 in Mexico-Stad gevonden. Huitzilopochtli verdreef haar sterrenbroers uiteen naar alle hoeken van het uitspansel. Deze kosmische strijd bereidde het universum voor op de schepping van de Vijfde Zon, het 'Mexica-wereldtijdperk'.
Landbouwgebied.
Landbouw werd bedreven door chinampa's in het meer aan te leggen en op te hogen tot terpen. Tussen deze "drijvende tuinen" werd het water van het meer hervormd tot een netwerk van kanalen, waarlangs maïs en andere groenten verbouwd werden. De waterstand werd beheerst middels een ingewikkeld systeem van dijken en sluizen. Op deze wijze schiepen de Azteken een bijzonder en rijk landbouwgebied. Een beeld van hoe dit eruitgezien moet hebben is te vinden in de wijk Xochimilco.
Tuinen.
Er waren tuinen met tropische bloemen, fonteinen en watervallen en ook zoölogische tuinen, waar door de adel dieren en vooral vogels werden gehouden.
Opgravingen.
Na 1521 werden de gebouwen van Tencochtitlan systematisch afgebroken. Archeologen komen zelden dieper dan de lagen uit de koloniale tijd. Daardoor is er weinig gevonden met betrekking tot de structuur en het functioneren van de oude stad. De enige uitzondering is het ceremoniële gebied of 'heilige omsloten ruimte' ("") in het hart van de Mexicaanse hoofdstad. Hier was tussen 1325 en 1521 voortdurend gebouwd en gerenoveerd.
In 1978 kwamen tijdens een verbouwing op het centrale plein van Mexico-Stad de resten tevoorschijn van de "Templo Mayor". De onverwachte ontdekking van de monoliet van de maangodin Coyolxauhqui op 21 februari 1978 gaf de aanzet tot " 'Proyecto Templo Mayor' " van het Nationaal Instituut voor Antropologie en Geschiedenis, begonnen door professor Eduardo Matos Moctezuma. Doel is het religieuze, socio-politieke en economische leven van de keizerlijke hoofdstad te reconstrueren. Er zijn in 2021 acht lange perioden opgravingen geweest, drie door Moctezuma en vijf door Leonardo López Luján. Gedurende deze periode zijn 1,29 hectare onderzocht, ofwel niet minder dan 10,5% van de 12,24 hectaren van de "Sacred Precinct" en 0,1% van de 13,5 vierkante km dat het eiland moet hebben omspannen aan het begin van de 16e eeuw.
In 1991 werd het " 'Programa de Arqueologia Urbana' " opgezet, geleid door Raúl Barrera Rodríguez om vondsten te redden ('rescue and recovery operations'). Er wordt onderzoek gedaan naar:
De archeologische Zone van de "Templo Mayor" en de rest van het historische centrum van Mexico City is in 1987 door UNESCO in de World Heritage Sites ondergebracht.
Deze site is tegenwoordig toegankelijk voor het publiek; losse vondsten zijn deels te zien in het "Templo Mayor" Museum, ernaast.

</doc>
<doc id="22121" url="https://nl.wikipedia.org/wiki?curid=22121" title="Zuurkool">
Zuurkool

Zuurkool is gesneden wittekool, die door de inwerking van diverse melkzuurbacteriën is geconserveerd. Zuurkool smaakt hierdoor zuur. In Vlaanderen wordt veel "choucroute" gezegd, naar de Franse verbastering van het originele Middelhoogduitse "sūrkrūt". De moderne Duitse vorm is "Sauerkraut" (in het noorden en midden ook wel "Sauerkohl").
Samenstelling.
Zuurkool bevat, in tegenstelling tot vele andere geconserveerde producten, veel vitamine C. Zuurkool bevat onder andere ook vitamine B. Zuurkool heeft een gele kleur. Bij het koken komt niet, zoals bij kool het geval is, de typische koollucht vrij.
Geschiedenis.
Vaak wordt gedacht dat zuurkool afkomstig is uit het noorden van China en met de Mongolen en andere volkeren via volksverhuizingen in Europa is gekomen. De Romeinen fermenteerden echter al groenten, en het is aannemelijker dat hier de oorsprong van het gerecht ligt. Vooral in Oost-Europa wordt zuurkool traditioneel veel gegeten. Oost-Europese Joden zouden zuurkool hebben opgenomen in hun kookkunst en het gerecht verder hebben verspreid naar het Westen en de Verenigde Staten. Joden aten de zuurkool niet met spek of worst, maar met gans of eend.
In de tijd van de Engelse ontdekkingsreiziger James Cook werd bij bootreizen zuurkool meegenomen, om scheurbuik te voorkomen. Dat was in de 18e eeuw. Pas tegen het eind van de 18e eeuw raakte zuurkool in Nederland ingeburgerd. In de Elzas is zuurkool, de "choucroute", een specialiteit. Van daar heeft zuurkool onder de naam "choucroute" (verbastering van Sauerkraut) een opmars gemaakt. Het maakt inmiddels deel uit van de Franse keuken (hoewel het voornamelijk in de Elzas wordt gegeten). In Engeland en de Verenigde Staten gebruikt men voor zuurkool de Duitse naam Sauerkraut. In Italië is dat buiten het Duitstalige Zuid-Tirol verbasterd tot "Crauti".
Het gerecht wordt dermate met Duitsland geassocieerd dat 'Kraut' in de Wereldoorlogen een scheldwoord voor Duitsers werd, en dat in Jules Verne's werk "De 500 miljoen van de Begum" het gerecht als typisch Duits wordt geportretteerd en afgekraakt waarbij eraan voorbijgegaan werd dat het destijds ook in Frankrijk gegeten werd.
In de jaren 60 van de twintigste eeuw maakten groentemannen de zuurkool zelf. In de groentewinkels stonden tonnen zuurkool die direct daaruit verkocht werd.
Productie.
Van de witte kool worden de buitenste bladeren verwijderd en de harde kern, de pit uitgeboord. De overgebleven bladeren worden fijngesneden en gezouten, met ongeveer 1,5% zout. Vroeger had menig huishouden een grote Keulse pot in de kelder. De kool, afgedekt en aangedrukt fermenteerde daar tot zuurkool, een van de weinige wintergroenten. Fabricage van zuurkool gebeurt op grote schaal fabrieksmatig. De gesneden en gezouten kool gaat in grote voorraadputten. Deze putten worden luchtdicht afgesloten. Dit gebeurt door plastic zakken, gevuld met water. Daardoor gaat de kool fermenteren tot zuurkool. Zetmeel en suiker worden nu omgezet in melkzuur. Afhankelijk van de temperatuur en de structuur van de kool duurt dit fermentatieproces drie tot acht weken. Zuurkool is licht verteerbaar, veel lichter dan de oorspronkelijke witte kool.
Soms wordt voor een iets andere smaak wijn toegevoegd, waarbij dan wijnzuurkool ontstaat. Ook kunnen kruiden worden toegevoegd voor de verzuring begint, dit noemt men kruidenzuurkool.
In Nederland wordt per jaar circa 24 miljoen kg zuurkool geproduceerd. Hiervan wordt een deel geëxporteerd.
Bereiding.
Zuurkool wordt in Nederland veelal als stamppot gegeten. Gewoonlijk is dit voorverpakte zuurkool uit de fabriek. De meeste mensen vinden zuurkool een typische wintergroente. Sommige mensen houden van een wat minder zure smaak en spoelen de zuurkool voor gebruik onder de kraan af. In Duitsland eet men de zuurkool veelal apart, vaak vermengd met karwijzaad, met "Kümmel" (likeur met karwijzaadsmaak).
Stamppot.
De stamppot wordt meestal gegeten met rookworst. Een variatie op de stamppot kan worden gemaakt door aan de zuurkool uitgebakken of gekookt spek, vlees of gehakt toe te voegen.
Wetenswaardigheden.
Volgens het verhaal schoten de Groningers met het kanon de Grote Griet een bord zuurkool voor de neus van Bommen Berend weg.

</doc>
<doc id="22122" url="https://nl.wikipedia.org/wiki?curid=22122" title="Iraklion (stad)">
Iraklion (stad)

Iraklion (Grieks: Ηράκλειο, "Iraklio") of Heraklion is de hoofdstad van het Griekse eiland Kreta. Het ligt centraal aan de noordkust van het eiland, aan de Egeïsche Zee. De stad heeft ongeveer 175.000 inwoners (2011).
Benaming.
Iraklion is onder de naam "Candia" zetel van de katholieke bisschop van Kreta en werd tijdens de regering van de Arabieren "Rabdel-Khandak" genoemd in 820 n.Chr. (Arabisch ربض الخندق) wat "kasteel in het water" betekende. De Arabische naam werd vergriekst tot Χάνδαξ (Chándax) of Χάνδακας (Chándakas) en in het Latijn en Italiaans tot Candia. Dat laatste werd overgenomen door andere Europese landen: in het Frans als "Candie", in het Engels als "Candy", hiermee wordt de stad of eiland geheel bedoeld. Na de verovering van Kreta door de Byzantijnen stond de stad bekend als "Megalo Kastro" (Grieks: Μεγάλο Κάστρο ) de bewoners werden "Kastrinoi" genoemd (Καστρινοί, "Kasteel-bewoners"). De Ottomaanse benaming was "Kandiye". In de 19e eeuw werd de antieke Griekse naam Ηράκλειον hergebruikt.
Bestuurlijk.
Iraklion is sinds de bestuurlijke herindeling van 2011 een fusiegemeente in de Griekse bestuurlijke regio ("periferia") Kreta. Het bestaat uit de deelgemeenten Gorgolaïnis (Γοργολαΐνης), Iraklion (Ηράκλειο), Nea Alikarnassos (Νέα Αλικαρνασσός), Paliani (Παλιανή) en Temenos (Τέμενος).
Tot 2011 was het de hoofdstad van het nomos Iraklion.
Bezienswaardigheden.
De stad heeft een archeologisch museum dat rijk is aan vondsten van de Minoïsche beschaving. In het museum zijn beelden van stieren te vinden, in verband met de stierencultus die deel uitmaakte van die cultuur. De mythe van de Minotaurus herinnert hier nog aan. In dit museum staat een maquette van Knossos. Ook staan er diverse vondsten van de archeologische plaats Phaestus, zoals de Schijf van Phaistos in dit museum. Een bekend beeldje dat in het archeologisch museum staat, is dat van de slangengodin, die in iedere hand een slang in de lucht houdt (zie foto).
Midden in de stad ligt Agios Titus, de kerk gewijd aan de Heilige Titus, patroonheilige van de stad.
In hetHistorisch Museum vindt men onder andere twee werken van El Greco.
De archeologische plaats Knossos, waarvan het archeologisch belang door Arthur Evans werd benadrukt, ligt dicht bij de stad.
In de haven ligt het fort Koulés, een voorbeeld van de verdedigingswerken gedurende de Venetiaanse periode.
Vervoer.
Als grootste stad van Kreta is Iraklion een knooppunt van verschillende soorten vervoer. Op vijf kilometer ten oosten van de stad ligt de Luchthaven Iraklion, waar in de zomermaanden dagelijks tientallen chartervluchten landen. Vanuit de haven vertrekken veerboten richting de Cycladen, Piraeus, Thessaloniki, Rhodos, Egypte en Israël. Er zijn twee busstations. Vanaf de Hania Port vertrekken bussen naar het zuiden van het eiland. Vanaf een busstation dat tussen de haven en de oude stad ligt vertrekken bussen naar de meeste andere bestemmingen op het eiland, zoals Rethimnon en Chania in het westen en Malia, Chersonissos en Agios Nikolaos in het oosten.
Onderwijs.
In Iraklion bevindt zich een dependance van de Universiteit van Kreta (Grieks: Πανεπιστήμιο Κρήτης). Deze nevenvestiging huisvest de Faculteit der Geesteswetenschappen en de Faculteit der Natuurwetenschappen, Wiskunde en Informatica.
Sport.
De stad is de thuisbasis van de voetbalclubs OFI Kreta en Ergotelis Iraklion. Iraklion was tijdens de Olympische Zomerspelen van 2004 een van de steden waar het Olympisch voetbaltoernooi werd gehouden.
Internationale organisaties.
Sinds 2005 is het Europees Agentschap voor netwerk- en informatiebeveiliging ("ENISA") gevestigd in Iraklion. Het ENISA functioneert als kenniscentrum waar EU-lidstaten en EU-instellingen terechtkunnen voor advies over vraagstukken in verband met netwerk- en informatiebeveiliging.
Klimaat.
Iraklion heeft een warm mediterraan klimaat (klimaatclassificatie van Köppen Csa). Zomers zijn warm tot heet en droog met heldere luchten. Droge hete dagen worden vaak afgelost door seizoensgebonden winden. Winters kunnen mild genoemd worden met gemiddelde regenval.

</doc>
<doc id="22124" url="https://nl.wikipedia.org/wiki?curid=22124" title="Bizerte (stad)">
Bizerte (stad)

Bizerte (بنزرت "Banzart") is na Tunis de grootste plaats aan de noordkust van Tunesië. Het is een snel groeiende badplaats met veel hotels. De Romeinse naam is "Hippo Diarrhytus".
Bizerte ligt 65 kilometer ten noordwesten van Tunis en 136 kilometer ten noordoosten van Tabarka.
Geschiedenis.
Bizerte is bekend als de oudste en meest Europese stad van Tunesië. Ze werd gesticht rond 1000 v.Chr. door de Feniciërs van Tyrus. Bizerte was de laatste stad die onder Franse controle bleef nadat de rest van Tunesië onafhankelijk werd van Frankrijk.
De stad was oorspronkelijk een kleine Fenicische haven, maar kwam onder invloed van Carthago. Na de Punische oorlogen werd het deel van het Romeinse rijk. Daarna werd zij bezet door de Romeinen en kreeg de naam "Hippo Diarrhytus" of "Zarrytus". Vervolgens werd de stad achtereenvolgens bezet door de Arabieren (die er de huidige naam aan gaven) in 647, door de troepen van keizer Karel V in 1535, en door de Turken in 1574.
Bij de bezetting van Tunesië in 1881 verkreeg Frankrijk controle over de stad en bouwde er een grote zeehaven. Na de onafhankelijkheid van Tunesië in 1956 bleef Bizerte en de plaatselijke militaire basis aanvankelijk Frans. In 1961 ontstond hierover een militair conflict met Tunesië, waarbij aan Tunesische zijde ruim 600 doden vielen. De Franse krijgsmacht verliet Bizerte uiteindelijk op 15 oktober 1963.
Titulaire zetel.
Hippo Diarrhytus is een titulaire zetel van de Rooms-Katholieke Kerk. Tadeusz Kondrusiewicz was de titulaire bisschop van 1989 tot 2002, vervolgens was het de dominicaan Jose Paala Salazar van 2002 tot 2004 en werd dan op 14 oktober 2004 opgevolgd door Manfred Grothe. De stad en zetel van "Hippo Diarrhytus" mag niet verward worden met die van "Hippo Regius" waar de heilige Augustinus van Hippo bisschop was.

</doc>
<doc id="22144" url="https://nl.wikipedia.org/wiki?curid=22144" title="Skelet">
Skelet

Een skelet of geraamte is dat wat bij dieren stevigheid geeft aan het lichaam. Het skelet dient daarbij voor de aanhechting van spieren en ledematen.
Skelettypen.
Meercelligen beschikken over drie types van skeletten: een endoskelet, een exoskelet en een hydroskelet.
Er zijn ook diergroepen zonder een skelet.
Aan het skelet hechten spieren aan om de ledematen en dergelijke te laten bewegen met spiercontractie. Waar twee ten opzichte van elkaar beweegbare botten elkaar raken bevindt zich een gewricht.
Per diersoort kunnen verschillende soorten beenderen voorkomen. Verwante dieren komen meer overeen dan minder verwante soorten. De meeste zoogdieren hebben een staart met meer wervels dan de twee à vier van de mens; sommige hebben minder vingers (paard); sommige mannelijke zoogdieren (hond, beer) hebben een penisbot.
Fossilisatie.
Omdat het skelet het hardste onderdeel van het lichaam is, blijft het na de dood vaak het best en het langst bewaard. Bij fossielen gaat het vaak om skeletten. Met anatomische kennis is het vaak mogelijk om uit een skelet met enige betrouwbaarheid te reconstrueren hoe de eigenaar ervan er ongeveer moet hebben uitgezien.
Menselijk skelet.
Een compleet menselijk skelet bestaat uit 206 botten. Er treden vrij vaak individuele variaties op: sommige botjes ontstaan pas als botstructuren op latere leeftijd en niet bij iedereen, daarvoor bestaan ze uit kraakbeen of bindweefsel; sommige mensen hebben een of twee paar extra ribben, of een of meer wervels zijn gedeeltelijk vergroeid; soms zijn er drie werveltjes in het stuitje, soms vier. Ook de sesambeentjes zijn niet bij iedereen aanwezig. Baby's hebben omstreeks 300 minuscule botjes, naarmate een baby ouder wordt groeien die, en sommige groeien aaneen.
Vanwege de lange houdbaarheid van het skelet staan afbeeldingen van het menselijk skelet of onderdelen daarvan (met name de schedel) vaak symbool voor de dood of levensbedreigende situaties: als teken van vergif, op een piratenvlag, met een zeis in de hand als magere Hein.
Diverse skeletten.
Klik op een afbeelding voor het bijbehorende artikel.

</doc>
<doc id="22145" url="https://nl.wikipedia.org/wiki?curid=22145" title="Koeweit">
Koeweit

Koeweit (uitspraak: [ˈkuʋɛɪt]; Arabisch: الكويت, "al-Kuwayt", [ɪl‿ɪkweːt] of [lɪkweːt]), officieel de Staat Koeweit (Arabisch: دولة الكويت, "Dawlat al-Kuwayt"), is een klein olierijk emiraat op het Arabisch Schiereiland in Azië aan de kust van de Perzische Golf, grenzend aan Saoedi-Arabië in het zuiden en Irak in het noorden. De hoofdstad is de gelijknamige stad. In Koeweit-Stad en het bijbehorende stedelijk gebied wonen zo'n 2,8 miljoen mensen.
Geografie.
Koeweit is ongeveer half zo groot als Nederland. Het land is onderdeel van de Grote Arabische Woestijn. Koeweit heeft geen bergen, rivieren of meren van betekenis. Het hoogste punt ligt op 300 meter boven zeeniveau. Aan de noordkust van de Perzische Golf ligt een aantal eilanden, zie hiervoor: Lijst van eilanden van Koeweit, waarvan Bubiyan het grootste is. In het noorden en westen grenst het land voor 254 kilometer aan Irak en het deelt verder een grens van 221 kilometer met Saoedi-Arabië. De kustlijn heeft een lengte van 499 kilometer. Minder dan 1% van het land kan voor de landbouw worden gebruikt. De hoge temperatuur en een gebrek aan zoet water maken de omstandigheden voor landbouw zeer ongunstig.
Klimaat.
Koeweit heeft een woestijnklimaat en het is er heet en droog. De gemiddelde maximale dagtemperatuur ligt op 34°C, het gemiddelde dagminimum op 20°C. De hoeveelheid neerslag is gemiddeld iets meer dan 110 millimeter per jaar en in december en januari valt de meeste regen. In de zomer komen zandstormen voor.
Demografie.
De bevolking heeft sinds 1965 een snelle groei doorgemaakt. Buitenlanders, niet Koeweiti, maken ongeveer 60% van de totale bevolking uit.
Arabieren maken circa 57% van de bevolking van Koeweit uit. In de 20e eeuw is de bevolking van Koeweit, vooral door inwijking van arbeiders (de zogeheten expats), vervijftigvoudigd, van enkele tienduizenden inwoners naar . Onder de expats zijn veel stateloze Arabieren (aangeduid als "bedoen"; Arabisch voor "zonder", niet te verwarren met Bedoeïenen). Veel gastarbeiders komen uit Pakistan, India, Bangladesh, Nepal en de Filipijnen. Zij worden soms slecht behandeld, vooral de vrouwen die werken als huishoudelijke hulp.
De belangrijkste steden zijn Koeweit-stad en Hawalli.
Religie.
Meer dan 85% van de inwoners van Koeweit is moslim. Circa 10% is christen, vooral gastarbeiders uit de Filipijnen. Deze mogen hun geloof belijden, maar evangeliseren is streng verboden. De St. Pauluskerk (geconsacreerd in 1956) staat in Ahmadi. Voor de eigen inwoners is het officieel verboden over te gaan tot een andere godsdienst. In 2012 werd er een wetsvoorstel ingediend dat het verbiedt andere dan islamitische gebedshuizen te bouwen.
Geschiedenis.
Koeweit was deel van het Kalifaat van de Rashidun gevolgd door de Omajjaden en vanaf de 8e eeuw de Abbasiden. Het werd later opgenomen in het Ottomaanse Rijk (16e eeuw), waar het uiteindelijk een zekere vorm van autonomie verkreeg als prinsdom. De huidige heersende familie stamt van een van deze prinsen af, sjeik Sabah I bin Jaber, die heerste van 1752 tot 1762.
In 1899 tekende de toenmalige prins, sjeik Mubarak Al-Sabah, een verdrag met de Britten, waarmee het een Brits protectoraat werd. In 1914 erkende de Britse overheid Koeweit als een onafhankelijke overheid, zij het nog onder Britse protectie. In 1961 werd Koeweit volledig onafhankelijk. Inmiddels had de ontdekking van olie tot grote rijkdom geleid. Dit trok veel gastarbeiders aan, die geen staatsburgerschap konden verwerven.
Hoewel Koeweit tijdens de Irak-Iranoorlog (1980-1988) een bondgenoot van Irak was, werd het land op 2 augustus 1990 door Irak bezet en geannexeerd. Beide landen waren op dat moment lid van de Verenigde Naties. Deze bezetting betekende het begin van de Golfoorlog van 1990-1991, waarin Koeweit op 26 februari 1991 door een internationale coalitie onder leiding van de Verenigde Staten werd bevrijd. Na dit conflict kreeg Irak een herstelbetaling door de Veiligheidsraad van de VN opgelegd, op grond van het bepaalde in Hoofdstuk VII van het VN-Handvest.
Tot 1991 vormden Palestijnen 30% van de bevolking van Koeweit. Toen Irak het land binnenviel koos de PLO, onder leiding van Yasser Arafat, de kant van Saddam Hoessein. Na de bevrijding van Koeweit werden veel Palestijnen uit Koeweit verdreven. Inmiddels zijn Palestijnen weer welkom, maar hebben ze nog steeds geen recht op werk in de publieke sector.
Staatsinrichting.
Koeweit is een monarchie. Het staatshoofd is de emir, een semi-erfelijke titel. De emir benoemt de premier. Een ministerraad staat de premier bij in diens taak als regeringsleider.
De "Majlis-al-Oemma van Koeweit", het parlement (met recht van initiatief), bestaat uit vijftig leden. De leden worden voor vier jaar gekozen. In 1999 werd een decreet van de Emir tot toekenning van het kiesrecht aan vrouwen door het parlement ongedaan gemaakt, maar sinds 2005 zijn ook vrouwen stemgerechtigd en mogen zij gekozen worden. Op 12 juni 2005 werd de eerste vrouwelijke minister benoemd.
Op 4 maart 2007 bood het Koeweitse kabinet zijn ontslag aan, nadat het parlement een motie van wantrouwen tegen de minister van volksgezondheid had uitgesproken.
Het land behoort tot de Arabische Liga.
Gouvernementen.
Koeweit is verdeeld in zes gouvernementen ("muḩāfaz̧at"):
Economie.
Voor de ontdekking van aardolie was het belangrijkste exportproduct van Koeweit de parel.
In de jaren dertig van de 20e eeuw waren het Britse Anglo-Persian, het latere BP, en het Amerikaanse Gulf Oil geïnteresseerd om naar olie te zoeken in het land. De twee werden door de sjeik van Koeweit tegen elkaar uitgespeeld en ze besloten daarom de krachten te bundelen. Zij richtten in december 1933 de Kuwait Oil Company (KOC) op en kregen allebei 50% van de aandelen van het bedrijf in handen. Op 23 december 1934 werd het contract ondertekend. De KOC kreeg voor een periode van 75 jaar het exclusieve recht om naar olie te zoeken en deze te winnen. Sjeik Ahmad kreeg een aanbetaling van 35.700 pond sterling. Hij kreeg ook 7150 pond per jaar zolang er geen olie was aangetroffen. Was olie aangetoond dan werd het bedrag verhoogd tot 18.800 pond per jaar of meer afhankelijk van de productiehoeveelheden.
In 1935 begon de zoektocht naar olie in het land en op 23 februari 1938 werd olie aangeboord in het Burgan veld in het zuidoosten van het land. Door de Tweede Wereldoorlog liep de ontwikkeling vertraging op, maar in juni 1946 werd de eerste tanker met olie geladen. In 1974 nam Koeweit een aandelenbelang van 60% in KOC, de twee partners bleven met een minderheidsbelang deelnemen. Een jaar later maakte de regering bekend de rest van de aandelen ook te willen overnemen. Op 6 december 1975 werd KOC volledig genationaliseerd. In 1980 bracht het land alle olie- en gasactiviteiten, inclusief de KOC, samen onder in de Kuwait Petroleum Corporation.
De economie van Koeweit draait vooral op de grote oliereserves. De olieproductie ligt tussen de 2,5 en 3 miljoen vaten per dag en heeft hiermee een dominant aandeel in de economische activiteiten van het land. Het bruto binnenlands product (bnp) bedroeg in 2010 zo’n $ 125 miljard. De hoogte van het bnp wordt sterk beïnvloed door de olieproductie en nog meer door fluctuaties in de olieprijs. De export bestaat nagenoeg volledig uit olie en olieproducten en bijna alles moet geïmporteerd worden. Desondanks heeft Koeweit een enorm overschot op de handelsbalans. In de periode 2007 tot en met 2010 was het gemiddelde overschot 33% van het bnp.
In 2014 produceerde het land 166 miljoen ton olie-equivalent (Mtoe), 93% olie en 7% gas. Dat was veel meer dan nodig voor de energievoorziening, het TPES ("total primary energy supply"): 34 Mtoe. Het land exporteerde 130 Mtoe fossiele brandstof meer dan het importeerde. Van de energie ging ongeveer 20 Mtoe verloren bij conversie, vooral elektriciteitsopwekking met olie en gas. 3 Mtoe werd gebruikt voor niet-energetische producten zoals smeermiddelen, asfalt en petrochemicaliën. Voor eindgebruikers resteerde 14 Mtoe waarvan 4 Mtoe = 46 TWh elektriciteit. De uitstoot van kooldioxide was 86 megaton, dat is 23 ton per persoon. Het wereldgemiddelde is 4,5 ton per persoon.
De overheidsinkomsten bestaan bijna volledig uit olieopbrengsten. Slechts één zesde van de inkomsten zijn niet aan de olie gerelateerd. Hierbinnen maken de inkomsten van beleggingen het grootste deel uit en andere inkomsten, waaronder belastingen, zijn minimaal. De inkomsten liggen ver boven de uitgaven waardoor de begroting sinds eind jaren 90 een groot overschot vertoont De regering heeft al in 1953 een apart fonds opgericht, de Kuwait Investment Authority (KIA), die de overschotten in binnen- en buitenland belegt. Op zijn minst gaat 10% van de olie-inkomsten in dit fonds bestemd voor toekomstige generaties. Wanneer de olie-inkomsten gaan dalen als de reserves zijn uitgeput, is dit de spaarpot waaruit geleefd kan worden. Hoeveel geld KIA heeft belegd, is geheim. Het vermogen wordt door buitenstaanders geschat op meer dan $ 400 miljard.
De werkloosheid is laag en bedroeg in 2010 minder dan 3%. Circa 82% van de Koeweiti werken in functies die aan de overheid zijn gerelateerd en slechts 18% heeft een baan in het bedrijfsleven. Er zijn meer Koeweiti vrouwen aan het werk dan mannen. Verder is een zeer grote groep buitenlandse werknemers die vooral in private sectoren actief zijn. De 1,7 miljoen buitenlandse werknemers vertegenwoordigen iets meer dan 80% van de beroepsbevolking. Buitenlandse werknemers zijn met overgrote meerderheid mannen. Vanwege dit hoge aandeel zijn er in het verleden initiatieven geweest om dit aantal terug te dringen. Worden buitenlandse werknemers werkloos dan moeten zij het land verlaten, maar het structurele effect van deze maatregelen is nauwelijks zichtbaar. Wanneer een Koeweiti 55 jaar wordt, gaat hij met pensioen. Koeweit heeft een uitgebreid snelwegnet.

</doc>
<doc id="22146" url="https://nl.wikipedia.org/wiki?curid=22146" title="Kleurcodering weerstanden">
Kleurcodering weerstanden



</doc>
<doc id="22147" url="https://nl.wikipedia.org/wiki?curid=22147" title="Hugh Grant">
Hugh Grant

Hugh John Mungo Grant (Hammersmith, Londen, 9 september 1960) is een Brits acteur die in films over het algemeen de rol van een typische Engelsman speelt.
Hij studeerde Engels aan de Universiteit van Oxford en maakte zijn filmdebuut in 1982, waarna hij in 1985 in de televisieserie "The Detective" speelde. Een van zijn eerste grote rollen was in de film "The Remains of the Day" in 1993, en hij werd tegelijkertijd bekend als de vriend van actrice Elizabeth Hurley. Hij werd beroemd als acteur na zijn rol in "Four Weddings and a Funeral" in 1994. Een jaar later werd hij nummer 43 in de lijst van meest sexy mannen in een Amerikaans filmblad ("Empire").
Niet lang na zijn grote rol in "Sense and Sensibility" in 1995 werd hij in Hollywood gearresteerd voor 'ongepast' gedrag met een prostituee. Een publiek excuus hielp hem de gunst van het publiek terug te winnen. Hij bleef uit de publiciteit totdat hij in 1999 tegenover Julia Roberts in de film "Notting Hill" verscheen. Hierna speelde hij in een reeks succesvolle films, waaronder "Bridget Jones's Diary" en "About a Boy".
In december 2003 was Hugh Grant in Bangkok, Thailand, voor het maken van een opvolger van de film "Bridget Jones's Diary". Volgens de Engelse krant "The Sun" werd de acteur gesignaleerd in Bangkoks beruchte straat Soi Cowboy. In de go go bar Tilac (Thais voor schatje) werd hij herkend door een aantal van de danseressen in de bar die massaal op hem afvlogen. Hugh Grant en zijn bodyguards zijn daarop de bar uit gevlucht.
Grant had relaties met Elizabeth Hurley (1987-2000) en Jemima Goldsmith (2004-2007). Hij heeft vijf kinderen bij twee verschillende vrouwen.

</doc>
<doc id="22148" url="https://nl.wikipedia.org/wiki?curid=22148" title="Permafrost">
Permafrost

Permafrost, vanuit het Russisch soms ook "merzlota" ("bevroren grond") genoemd, is het verschijnsel dat in bepaalde gebieden nabij de polen en in het hooggebergte de ondergrond nooit helemaal ontdooit. Permafrost betekent letterlijk altijd bevroren grond.
Specificaties.
In de geologie wordt voor permafrost de definitie gehanteerd dat de grond meer dan twee opeenvolgende jaren bevroren moet blijven. Permafrost bevindt zich naar schatting onder 20% van de aardse landmassa. De bovenzijde van de permafrost heet "permafrost-tafel" (meestal ter hoogte van de maximale dooilaag).
's Winters is de grond tot op grote diepte bevroren en 's zomers ontdooit alleen het bovenste laagje, enige decimeters tot enige meters. Het water uit het bovenste laagje kan niet in de bevroren bodem wegzakken, zodat het erg moerassig zal zijn. De laag die wel ontdooit en weer bevriest wordt de "actieve laag" genoemd. In die actieve laag kunnen planten groeien, in de permafrostlaag niet. De dikte van de actieve laag hangt af van het weer en wisselt met het jaar maar ligt meestal tussen 60 en 360 cm. De dikte van de permafrostlaag kan tientallen meters bedragen (bij Barrow in Alaska is eens meer dan 400 meter gemeten). Behalve op het vasteland komt permafrost ook voor op Antarctische en Arctische eilanden, zoals Bouveteiland.
Verschijnselen.
De combinatie van permanent bevroren onderlaag en periodiek ontdooiende bovenlaag kan leiden tot het ontstaan van ijswiggen, pingo's, palsa's en polygoonbodems.
Voorkomen van permafrost.
Blijvend bevroren pakketten worden onder een vijfde van het landoppervlak van de aarde aangetroffen. Het zijn de gebieden met zeer koude en tevens lange winters, afgewisseld door vrij korte zomers en met een gemiddelde jaartemperatuur van minder dan -2°C (dit laatste doordat de gemiddelde jaartemperatuur van de bodem enige graden hoger is dan die van de lucht). Grote delen van noordoostelijk Azië bezitten in de ondergrond bevroren pakketten, hoewel ze ten zuiden van de -2°C isotherm liggen. Hier ligt de permafrost echter zo diep, dat deze niet in evenwicht is met het huidige klimaat en als fossiel beschouwd moet worden, d.w.z. daterend uit de ijstijd. Lokale condities spelen ook een belangrijke rol bij het al dan niet voorkomen van permafrost. Zo speelt gemiddelde sneeuwbedekking in de winter een belangrijke rol. Sneeuw is een goede isolator van de bodem tegen vorst. Zo zal bij een gemiddelde jaartemperatuur van -4°C toch geen permafrost voorkomen als de gemiddelde sneeuwbedekking meer dan 70 cm is. Daar tegenover staan de plaatsen met zware organische bodems, zoals veengebieden. Door de slechte thermale conductiviteit van de bodem kunnen zelfs op deze plaatsen sporadische permafrostcondities voorkomen als de gemiddelde oppervlaktetemperatuur boven de 0°C ligt. 
Bouwen op permafrost.
Bouwen op permafrost is lastig doordat de warmte van een gebouw de laag zal doen smelten, waardoor het zal dreigen te verzakken. Hiervoor zijn dure oplossingen in gebruik:
Een bekende stad die is gebouwd op de permafrost is de Russische stad Jakoetsk in het noordoosten van Siberië met ruim 200.000 inwoners. De gemiddelde jaartemperatuur is er ongeveer -9. De permafrostlaag is volgens ter plaatse verkregen gegevens (het permafrostinstituut, juli 2010) ongeveer 300 meter dik. In de tijd van houten huizen bouwde men zo veel mogelijk op de hoogste plaatsen van het terrein, alwaar zich de minste werking van het ijs voordoet. Doordat bouwen op een jaarlijks smeltende en ontdooiende grond voor beweging van het gebouw zorgt zijn sommige houten huizen verzakt. Intussen is Jakoetsk een moderne stad met vrij hoge gebouwen, zoals flats tot 8 verdiepingen hoog en grote bankgebouwen. De fundering vindt als volgt plaats: in de bevroren grond worden gaten geboord waarin betonnen palen worden geplaatst, plusminus 4 meter in de permafrost. Daarboven bevindt zich dan de jaarlijks bevriezende en ontdooiende laag van ongeveer een meter. Pas één tot twee meter boven het maaiveld wordt de fundering van het gebouw gestort op de funderingspalen; anders gezegd: alle gebouwen staan op poten ongeveer twee meter boven de grond, waardoor 's winters de koude lucht vrij spel heeft over de bodem. Dat laatste is nodig om te voorkomen dat de permafrost onder de gebouwen gaat ontdooien.
Gevolgen van de dooi.
Meting van de diepte en uitbreiding van de permafrost zou een aanwijzing bij het bestuderen van het broeikaseffect kunnen zijn en in recente tijden (1999 en 2001) zijn records gevestigd voor het ontdooien van permafrost in het noorden van Canada, Alaska en Siberië. Nauwkeurige gegevens worden echter pas sinds circa 1970 verzameld, zodat nog geen definitieve conclusies getrokken kunnen worden. De kans dat de permafrost laag versneld zal ontdooien waardoor en grote hoeveelheid methaan uit het methaanhydraat in het ijs vrijkomt werd sedert 2015 door een groeiend aantal klimatologen, toen ook wel "de alarmisten" genoemd, vrij groot geacht. Intussen is de – nog toenemende – methaanuitstoot aangetoond. 
Er is echter wel bekend dat permafrost koolstof opslaat in de vorm van turf en methaan. Vooral als methaan vrij zou komen, zou dit het broeikaseffect versterken.
Degradatie van de bodem.
Een ander gevolg van de opwarming is de algemene degradatie van de oppervlakkige permafrost in de 21e eeuw. De temperatuurstijging leidt tot een mogelijk abrupte verandering in de draagkracht en de waterhuishouding van de bodem, met ingrijpende nadelige gevolgen voor de plaatselijke gemeenschappen, de ecosystemen en technische installaties. Zo zou de milieuramp van mei 2020 met de lekkende dieseltank in Norilsk het gevolg zijn geweest van het dooien van de permafrost, waardoor de tank zijn stevige ondergrond verloor.
Permafrostkraters.
De instorting van de permafrostbodems kan ook leiden tot een extreme vorm van thermokarst, de permafrostkrater: 
Prehistorische relicten.
Door de dooi zijn ook de prehistorische karkassen vrijgekomen van de wolharige mammoet, wolharige neushoorn, holenbeer en het prehistorisch paard. Dat gaf wetenschappers toegang tot een biologische schat met niet alleen botten, maar ook vlees en bont, cellen en zelfs bloed uit de prehistorie. Er werd ook gepoogd sommige soorten weer tot leven te brengen. Het onderzoek is echter niet zonder gevaar: er zijn al – vooral voor rendieren dodelijke – uitbraken van miltvuur (anthrax) voorgekomen, en een ontsnapping van het pokkenvirus wordt niet uitgesloten. Sedert 2020 zijn in Siberië meermaals gespecialiseerde Russische biologisch en chemisch geschoolde militairen ingezet om verspreiding te voorkomen.

</doc>
