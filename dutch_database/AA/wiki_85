<doc id="30375" url="https://nl.wikipedia.org/wiki?curid=30375" title="Guinee">
Guinee

Guinee (uitspraak: [ɣiˈne]), voormalig Frans-Guinee, soms Guinee-Conakry genoemd en officieel de Republiek Guinee (Frans: "République de Guinée"), is grondwettelijk een presidentiële republiek in West-Afrika, gelegen aan de Atlantische Oceaan tussen Guinee-Bissau en Sierra Leone. De hoofdstad is Conakry. Voor 1958 was het een Franse kolonie.
Guinee heeft een tropisch savanneklimaat.
Geschiedenis.
Al voor het jaar 1000 werd er in Guinee goud gewonnen, onder andere voor het koninkrijk Ghana. Het gebied maakte in de volgende eeuwen deel uit van de rijken van Mali en Songhai. Er was inwijking van Malinke en Fulbe die de oorspronkelijke bevolking naar de kustregio verdreven. Het Fouta Djalon-imamaat van de Fulbe voerde een heilige oorlog tegen de eveneens islamitische Malinke en tegen animistische stammen.
In de 15e eeuw landden Portugezen als eerste Europeanen op de kust van Guinee. Er werden verschillende handelsposten langs de kust gesticht maar het gebied bleef gespaard van grootschalige slavenhandel door Europeanen. In 1849 voltrok zich het Incident aan de Rio Nuñez in het hedendaags Guinee. Hierbij was België betrokken.
Kolonisatie.
In 1881 werd Fouta Djalon een Frans protectoraat en vervolgens kwamen ook de gebieden in het zuiden onder Franse controle. In 1902 werd Frans-Guinee opgenomen in Frans-West-Afrika.
In 1946 was Ahmed Sékou Touré een van de oprichters van het RDA ("Rassemblement Démocratique Africain") dat naar onafhankelijkheid streefde van Frans-West-Afrika. Een jaar later werd de PDG ("Parti démocratique de Guinée") als Guinese tak opgericht.
Onafhankelijkheid.
Guinee is een onafhankelijke staat sinds 2 oktober 1958. De eerste president was Sékou Touré, die een socialistisch georiënteerde politiek voerde. In 1978 wijzigde hij de officiële naam van het land in de Revolutionaire Volksrepubliek Guinee en dit zou zo blijven tot 1984. In 1984 werd Sékou Touré na een militaire staatsgreep opgevolgd door generaal Lansana Conté. Tijdens diens bewind werden drie presidentsverkiezingen gehouden, in 1993, 1998 en 2003. Deze werden echter sterk bepaald door onregelmatigheden; een effectieve oppositie was er niet. Vanaf 2006 werd de macht van Conté bedreigd door stakingen en opstanden. Op 23 december 2008, een dag na de dood van president Conté, pleegde het leger een staatsgreep. Kapitein Moussa Dadis Camara verklaarde zich de dag erna president. Hij beloofde voor eind 2009 vrije verkiezingen te zullen organiseren, waarbij hijzelf geen kandidaat zou zijn.
In de loop van 2009 werd echter steeds duidelijker dat Camara van plan was zichzelf tot president te laten kiezen. Toen de oppositie op 28 september 2009 een demonstratieve bijeenkomst hield in het Stade du 28 Septembre, een stadion in Conakry, openden soldaten het vuur op de menigte. Er vielen tientallen doden en gewonden en er werd op grote schaal verkracht. Het Internationaal Strafhof te Den Haag stelde een onderzoek in naar deze gebeurtenis.
Op 3 december 2009 werd in een kazerne een aanslag gepleegd op Camara, die gewond werd overgebracht naar Marokko. Zijn plaatsvervanger Sekouba Konaté nam de leiding over van de militaire regeringsraad. Hij pakte het oorspronkelijke plan voor vrije verkiezingen weer op en benoemde oppositieleider Jean-Marie Doré tot premier. Op 21 december 2010 werd Alpha Condé gekozen als de nieuwe president van Guinee. President Condé werd op 5 september 2021 afgezet door een staatsgreep en kolonel Mamady Doumbouya nam de macht over.
Geografie.
De oppervlakte van Guinee is , ongeveer even groot als het Verenigd Koninkrijk. Guinee vormt een brede boog. Vanaf de Atlantische Oceaan, waar het land een kustlijn van 320 kilometer heeft, spreidt het land zich naar het noorden uit en vanaf daar naar het oosten en zuidoosten. Het land grenst aan Guinee-Bissau, Senegal, Mali, Ivoorkust, Liberia en Sierra Leone. De staatsgrens met Guinee-Bissau is 386 kilometer lang, die met Senegal 330 kilometer, met Mali 858 kilometer, met Ivoorkust 610 kilometer, met Liberia 563 kilometer, en die met Sierra Leone 652 kilometer. De kuststreek is vrijwel vlak, oplopend naar heuvelachtig en bergachtig in het oostelijke binnenland; het hoogste punt is Mont Nimba (1752 meter).
De voornaamste steden zijn de hoofdstad Conakry met twee miljoen inwoners, Nzérékoré (250.000), Kankan (200.000), Kindia (180.000) en Labé (50.000).
Deelgebieden.
Bestuurlijk is Guinee verdeeld in acht regio's, die weer zijn verdeeld in 33 prefecturen. De hoofdstad Conakry is een speciale zone. Lokale dorpshoofden en volksraden vormen de basis van de besturen in de dorpen.
Staatsinrichting.
Volgens de grondwet van 1991 is Guinee een presidentiële republiek met een sterke positie voor de president. Het eenkamerparlement, de Nationale Vergadering, bestaat uit 114 leden die voor vijf jaar zijn gekozen. In 1991 werd tevens een meerpartijenstelsel ingevoerd. Van 1984 tot 1991 waren politieke partijen verboden. De dominerende partij voor de staatsgreep van 2008 was de "Parti de l'Unité et du Progrès" (PUP) van president Lansana Conté. Andere belangrijke partijen zijn de "Parti démocratique de Guinée" (PDG), de "Union des Forces Républicaines" (UFR), de "Parti pour le Renouveau et le Progrès" (PRP), de "Rassemblement du Peuple Guinéen" (RPG) en de "Union des forces Democratique de Guinée" (UFDG). De eenheidsvakbond is de "Conféderation des Travailleurs de Guinée" (CTG).
Bevolking.
Guinee telt naar schatting ruim 12 miljoen inwoners, verdeeld over ongeveer 24 etnische groepen. De grootste zijn de Fulbe of Fula (46%), de Mandinka of Mandingo in het oosten (30%) en de Susu of Soussou in het westen (20%). De officiële landstaal is Frans, maar alle etnische groepen spreken hun eigen taal.
Godsdienst.
Ruim 85 procent van de bevolking is moslim (soennieten), 10 procent is christen (voornamelijk katholiek) en 5 procent is animist (natuurgodsdiensten).
Economie.
Guinee is een van de minst ontwikkelde landen ter wereld. De economie drijft hoofdzakelijk op tropische landbouw, visserij en mijnbouw. Het is het tweede productieland voor bauxiet ter wereld met bijna de helft van 's werelds bauxietreserves; er wordt ook ijzererts, goud en diamanten gedolven. De bauxietproductie is vrijwel geheel in particuliere handen en 85% van de opbrengst gaat naar buitenlandse maatschappijen.
De economische groei bedroeg in 2008 naar schatting 4,5 procent, na een periode van beperkte economische groei in 2006 en 2007. In die jaren groeide de economie met naar schatting 2,2 en 1,5 procent. Het nationaal inkomen per persoon bedroeg in 2008 naar schatting 1100 US dollar per hoofd van de bevolking. Het land ontvangt geen steun van het IMF en de Wereldbank, maar er is een programma opgezet om de steun te hervatten.
Betrekkingen met Nederland en België.
Het land ontvangt geen ontwikkelingshulp van Nederland of België; wel is Nederland na China en Frankrijk voor Guinee het derde importland. De Nederlandse ambassade in Dakar (Senegal) behartigt tevens de betrekkingen met Guinee; in Conakry is een honorair-consulaat gevestigd. Voor Guinee worden de betrekkingen behartigd door de ambassade van Ivoorkust in Den Haag. Er is een Guineese gemeenschap van ongeveer 4.000 personen woonachtig in Nederland.
Er is ook een ambassade van Guinee in Brussel.

</doc>
<doc id="30377" url="https://nl.wikipedia.org/wiki?curid=30377" title="Anne de Vries (1904-1964)">
Anne de Vries (1904-1964)

Anne de Vries (Assen, 22 mei 1904 – Zeist, 29 november 1964) was een Nederlandse onderwijzer en schrijver. Hij werd vooral bekend door een tweetal streekromans over de Drentse jongen Bartje en door het oorlogsboek voor de jeugd "Reis door de Nacht".
Levensloop.
De Vries werd geboren in Assen aan de Witterweg (later Witterstraat). Zijn jeugd bracht hij door op een boerderij in Kloosterveen vlakbij Assen.
Als scholier schreef hij berichtjes voor de Asser Courant die hem twee kwartjes per stuk opleverden. Ook schreef hij eens een kerstverhaal dat een rijksdaalder waard was.
Tijdens de oorlogsjaren woonde de Vries in Hooghalen (landhuis Klein Dennenrode) waar hij actief was in het verzet.
Uit heimwee naar zijn Drentse geboortegrond schreef De Vries zijn eerste boekjes in zijn latere woonplaats Zeist. Daar schreef hij in 1935 het boek "Bartje". Naar eigen zeggen mag dit boek niet gezien worden als een autobiografie.
Na het succes van "Bartje" kwam het vervolg: "Bartje zoekt het geluk", dat net zo'n groot succes werd als het eerste deel. In dit tweede deel kreeg Bartje een aanstelling als boerenknecht en zou hij door schade en schande leren wat in het leven nou werkelijk het belangrijkste is. "Bartje" werd onder meer vertaald in het Duits, Deens, Zweeds, Noors, Tsjechisch en Hongaars. Nationale bekendheid kreeg Anne de Vries nadat "Bartje" in 1972 werd verfilmd tot een televisieserie door Willy van Hemert. Mede door deze verfilming werd "Bartje" het symbool voor de provincie Drenthe.
De Vries kende de verzetsstrijder Johannes Post persoonlijk. Hij vervoerde verschillende keren leden van diens verzetsgroep met zijn eigen auto. De Vries was zelf ook actief binnen het verzet. Hij werd in het voorjaar van 1945 gepakt met een aantal anderen. Een SD-officier had het boek "Hilde" in de Duitse vertaling gelezen en redde De Vries het leven.
Al tijdens de oorlog ontstond het plan om na de oorlog het verhaal van Post op te tekenen. Post leverde De Vries vanaf 1943 met enige regelmaat gegevens voor het boek. Post werd in juli 1944 na de mislukte overval op het Huis van Bewaring I in Amsterdam gepakt en geëxecuteerd. Kort na de bevrijding stak De Vries veel tijd in het verzamelen van gegevens. De Vries publiceerde zijn bevindingen eerst in een serie van 32 verhalen in Vrij Nederland, voordat in 1948 het boek "De levensroman van Johannes Post" het licht zag. Het boek werd een bestseller. In de loop van de jaren werden er meer dan 35.000 van gepubliceerd. Elementen uit zijn eigen oorlogtijd en uit het leven van Post verwerkte De Vries later in "Reis door de nacht".
Geert Hovingh leverde in 1995 in zijn boek "Johannes Post: exponent van het verzet" echter stevige kritiek op het boek van De Vries over Post. Hij zou aan "mythevorming" hebben gedaan. Bepaalde optredens, waar Posts rol discutabel was, waren weggelaten, terwijl de verrichtingen van andere verzetsstrijders met wie Post samenwerkte, onder wie zijn eigen broer Marinus, onderbelicht werden.
Naast jeugdliteratuur schreef hij kinderbijbels en schoolboekjes, onder andere over de Zuid-Amerikaanse indianenjongen Panokko.
De laatste jaren van zijn leven was hij voorzitter van de vakgroep letteren van de Bond van Christelijke Kunstenaars.
Persoonlijk leven.
De Vries trouwde in 1930 met Alida Gerdina van Wermeskerken. Uit dit huwelijk werden vijf kinderen geboren. Een van hun zonen, Anne de Vries (1944-2018), bracht in 2010 een biografie over zijn vader uit, getiteld "Een zondagskind. Biografie van mijn vader".

</doc>
<doc id="30380" url="https://nl.wikipedia.org/wiki?curid=30380" title="Guinee-Bissau">
Guinee-Bissau

Guinee-Bissau (uitspraak: [ɣinebiˈsɑu]), officieel de Republiek Guinee-Bissau (Portugees: "Republica da Guiné-Bissau"), is een land in West-Afrika dat grenst aan Guinee (386 km), Senegal (338 km) en de Atlantische Oceaan (350 km). Om verwarring met buurland Guinee te voorkomen, werd in 1974 de naam van de hoofdstad Bissau aan de landsnaam toegevoegd.
Geschiedenis.
Het kleine West-Afrikaanse land, dat eerder deel uitmaakte van het Ghanese rijk en daarna van het Koninkrijk Mali, kreeg in de 15e eeuw voor het eerst te maken met Portugezen. De eerste versterkte handelsposten langs de kust, zoals Cacheu, werden door hen bestuurd vanuit de noordwestelijker gelegen Kaapverdische Eilanden; toen een strategisch Portugees koloniaal steunpunt. De inheemse bevolking verbouwde traditioneel rijst en won zout. Guinee-Bissau en omgeving werden belangrijk voor de handel in slaven en goud. Niet enkel voor de Portugezen overigens; er daagde ook Franse, Engelse, Nederlandse en zelfs Zweedse, Deense en Duitse concurrentie op.
De Portugezen drongen langs de vele rivieren een eind het continent in en stichtten handelsnederzettingen die uitgroeiden tot kleine lokale centra, zoals Farim en Ziguinchor, tegenwoordig een tamelijk grote stad in buurland Senegal. Langs de oevers van de rivieren Casamance, Cacheu, Geba en Buba ontstond een koloniaal gebied, rond 1700 bekend als Rios da Guiné. Vanaf 1753 werd de versterkte vesting van Bissau gebouwd door Kaapverdianen die speciaal hiervoor waren overgebracht.
Rond 1800 maakte Engeland aanspraak op het eiland Bolama en nabijgelegen kleinere eilanden voor de kust van Guinee-Bissau. De afschaffing van de slavernij in de 19e eeuw veroorzaakte een economische crisis die de introductie van nieuwe gewassen rond de handelsposten tot gevolg had, zoals aardnoten, palmolie en rubberplantages. In 1870 zag Groot-Brittannië af van zijn claims op Bolama en omgeving na bemiddeling van de Amerikaanse president Ulysses Grant.
In 1879 werd het land officieel een Portugese kolonie. In mei 1886 werd de grens vastgelegd met Frans-West-Afrika, waardoor het gebied rond Casamance definitief Frans werd en Portugees-Guinea in het zuiden een kleine compensatie kreeg. De onderwerping van het binnenland verliep moeizaam en ging vaak gepaard met geweld. Er waren bloedige veldtochten tegen strijdlustige Afrikaanse opperhoofden. Bij het begin van de 20e eeuw startte de Portugese bezetter een campagne tegen stammen in het binnenland, met de hulp van de moslimbevolking langs de kust. Pas in 1915 was er effectieve controle over het hele grondgebied, maar nog geregeld waren er opstanden op verschillende plaatsen. Het zou tot 1936 duren voor de Bijagósarchipel, een groep kleine eilanden in de Atlantische Oceaan, definitief onder koloniale controle kwam.
Tussen de twee wereldoorlogen werd er in en tussen de productiecentra geïnvesteerd in infrastructuurwerken en elektriciteit, wegen en vooral bruggen. Koloniale firma's legden zich toe op de verwerking van pinda's, het voornaamste exportproduct, en op de distributie van consumptiegoederen over het territorium.
De Portugese koloniale wetgeving onderscheidde de bevolking in "ontwikkeld" en "inheems", legaliseerde onder dwang opgelegde arbeid, regelde de bewegingsvrijheid door middel van pasjes en opgelegde routes, en de betrekkingen tussen ambtenaren en de traditionele lokale gezagsdragers. Aan de top van de koloniale maatschappij stond een kleine kern van Portugese leidinggevenden en kaderleden; de ambtenaren waren voor 75 % Kaapverdianen. Ook in de commerciële sector waren de bedrijfseigenaars en bedienden overwegend Kaapverdianen. Op het laagste niveau kwam de grote massa Guineeërs: huisknechten, arbeiders en landbouwarbeiders, ambachtslui en kleine boeren.
In 1942 werd Bissau naast de economische ook officieel de politieke hoofdstad van Portugees-Guinea. In 1950 werden van de ruim een half miljoen inwoners van Guinee slechts 8230 beschouwd als "geciviliseerd": 2273 blanken, 4568 halfbloeden, 1478 zwarten en 11 Indiërs. Van hen waren er 3824 geregistreerd als analfabeet (541 blanken, 2311 mestiezen en 772 zwarten).
In 1951 hervormde Portugal zijn koloniale systeem en werd Portugees-Guinea een "overzeese provincie". De jaren vijftig worden gekenmerkt door economische en politieke bewustwording. De staking van arbeiders en zeelieden in de haven van Bissau werd op 3 augustus 1959 bloedig neergeslagen en staat bekend als de Slachting van Pindjiguiti.
In 1956 richtte Amilcar Cabral de PAIGC (Partido Africano para a Independência da Guiné e Cabo Verde – Afrikaanse Partij voor de Onafhankelijkheid van Guinee en Kaapverdië) op, die vanaf 1963 tot 1974 de gewapende strijd voor onafhankelijkheid voerde in Guinee-Bissau en Kaapverdië, waar de strijd wegens de omstandigheden clandestien gevoerd moest worden. De opstand in Guinee begon met een aanval op de kazerne van Tite. In 1968 was twee derde van Portugees-Guinea bevrijd door de goed georganiseerde linkse bevrijdingsbeweging, die op sympathie en daadwerkelijke steun kon rekenen in Oost en West, uit de Derde Wereld, de buurlanden (met name Guinee) en bij jongeren van over heel de wereld. Mede daardoor kon Amílcar Cabral diplomatieke successen oogsten met zijn optreden voor de VN-dekolonisatiecommissie en een audiëntie bij paus Paulus VI, samen met zijn strijdgenoten uit Angola en Mozambique.
De gouverneur van Portugees-Guinea, generaal António de Spínola (1968-1973), antwoordde daarop te laat, zo zou blijken, met een strategie die de PAIGC intern in verwarring moest brengen. Zijn programma "Por uma Guiné Melhor" (Voor een Beter Guinee) organiseerde een dynamischer bestuur, maar mikte tegelijk op meer rivaliteit tussen diverse bevolkingsgroepen, vaak op raciale gronden. Zo zou de (overwegend uit mestiezen bestaande) kleine burgerij geplaatst worden tegenover een gelijkaardige nieuwe klasse van lokale "évolués" ("de échte zonen van het land"). Dit als legitimering naar de buitenwereld toe van de aanwezigheid van Portugal als "stabiliserende factor". In het zicht van de definitieve mislukking van dit beleid pleegden leden van de Portugese geheime dienst PIDE op 20 januari 1973 een dodelijke aanslag op Amilcar Cabral in Conakry. Cabral zou de geschiedenis ingaan als een van de toonaangevende leiders van de koloniale bevrijdingsstrijd.
Zijn dood verhinderde geenszins verder succes van de PAIGC in de gewapende strijd. Op 24 september 1973 vergaderde de Nationale Volksvergadering voor het eerst in Madina do Boé, in het zuidoosten van het land en riep daar de soevereine Republiek Guinee-Bissau uit, die vrijwel onmiddellijk door 63 landen werd erkend. De eerste, door de Volksvergadering verkozen president van het land werd Luis Cabral, halfbroer van de vermoorde Amilcar. Geen jaar later, op 25 april 1974, brak in Portugal de Anjerrevolutie los, die het einde inluidde van bijna 50 jaar dictatuur evenals het vertrek van de koloniale troepen uit alle kolonies. Portugal erkende de onafhankelijkheid van zijn voormalige kolonie op 10 september 1974.
De verdere geschiedenis van het onafhankelijke Guinee-Bissau is een aaneenschakeling van dictaturen, staatsgrepen en politiek geweld. Van 1980 tot 2009 was João Bernardo Vieira een aantal keren president. Op 2 maart 2009 werd hij door opstandige militairen gedood (zie verderop bij 'Politieke situatie').
Het leger van het land werd ervan verdacht een rol te spelen in de georganiseerde smokkelroutes die lopen van Zuid-Amerika via West-Afrika naar Europa. De onrust zou vaak te maken hebben met geschillen en afrekeningen in de onderwereld.
Geografie.
Ooit was er meer reliëf in Guinee-Bissau, maar dit is verdwenen door erosie. Landinwaarts bevinden zich grassavannen en bij de grens met Guinee is het land heuvelachtig. Aan de zuidoostelijke grens ligt het Fouta-Djalonplateau met een hoogte tot 300 m. De sterk verbrokkelde kustvlakte wordt gekenmerkt door brede trechtervormige riviermondingen en door overstroomde rivierdalen. De belangrijkste rivieren zijn de Cacheu, de Buba, de Geba en de Corubal. De riviermondingen bevatten zout water. Door de vloed kan het water wel 100 km landinwaarts opstuwen en een getijdenverschil van 7 m veroorzaken. Als gevolg hiervan komen verschillende gebieden regelmatig onder water te staan. Ondanks deze mogelijke wateroverlast is het kustgebied dichtbevolkt. Tussen de kust en de savannen in het oosten bevindt zich tropisch regenwoud.
De hoofdstad is Bissau (558.400, 2018; 355.000 inwoners, 2004). De andere steden zijn klein, tellen minder dan 20.000 inwoners, en liggen meestal bij of langs een rivier.
Bestuurlijke indeling.
Guinee-Bissau is verdeeld in acht regio's "(regiões)" en één autonome sector "(sector autónomo)", de hoofdstad Bissau. De 8 regiões zijn op hun beurt onderverdeeld in 37 "sectores".
Bevolking.
Demografie.
De geschatte bevolking van Guinee-Bissau in 2020 was 1.967.998. De jaarlijkse bevolkingsgroei neemt gestaag af van 2,65% in 2011 tot 2,45% in 2020.
Bevolkingsgroepen.
Balanta 25%, Fulbe 20%, Mandingo 12%, Manyako 10%, Papéis 10% , Mestiezen (meestal van Kaapverdiaanse afkomst): naar schatting 10 000.
Talen.
Portugees (officiële taal), Crioulo of Kriol (lingua franca), Fulfulde (Fulani), Mandingo
Religies.
Van de bevolking hangt circa 50 tot 54 % natuurgodsdiensten aan. Circa 38 tot 45 %, waaronder met name veel Fulani en Mandingo, behoort tot de islam. Christenen (voornamelijk katholieken) maken 5 tot 8 % van de bevolking uit (zie: Katholieke Kerk in Guinee-Bissau).
Politiek.
Politiek systeem.
De grondwet dateert uit 1984 en is voor het laatst gewijzigd in 1999. Het voorziet in een parlement, bestaande uit één kamer, de "Nationale Volksvergadering", met 102 leden die elke vijf jaar gekozen worden. De president wordt elke vijf jaar rechtstreeks gekozen en kan maximaal eenmaal herkozen worden.
Politieke situatie.
In 1980 werd Luis Cabral door een staatsgreep afgezet. De verslechterde economische situatie, waarbij de droogte een rol speelde, maar ook het zwakke beleid van Cabral werden verantwoordelijk gehouden. João Bernardo Vieira werd voor de eerste maal president. Deze staatsgreep maakte ook een eind aan de gemeenschappelijke plannen met Kaapverdië.
Tot in 1984 werd Guinee-Bissau geregeerd door een Revolutionaire Raad van militairen met een PAIGC-stempel. Er werden dat jaar verkiezingen gehouden met door de PAIGC voorgeselecteerde kandidaten voor een parlement dat een grondwet goedkeurde. Onder druk van in Portugal verblijvende oppositie werden in 1989 de eerste wetten geratificeerd waardoor meerdere partijen mogelijk werden, en vakverenigingen, persvrijheid en stakingsrecht gegarandeerd zijn. In 1991 begon een democratiseringsproces. De eerste meerpartijenverkiezingen voor president en parlement werden gehouden op 3 juli 1994 en gewonnen door de PAIGC, voornamelijk door de onderlinge verdeeldheid van de oppositie.
Vanaf 1995 groeide de kritiek op de regering, die verantwoordelijk gehouden werd voor het slechte economische beleid, corruptie, stijgende prijzen en de achteruitgang van de sociale omstandigheden. In 1997 sloot Guinee-Bissau aan bij een groep overwegend Franstalige Afrikaanse landen die de CFA-frank als munt hanteren. De sociale onrust nam hand over hand toe en op 7 juni 1998 brak een militaire opstand uit, geleid door de ontslagen opperbevelhebber van de strijdkrachten, Asumane Mané. Deze opstand werd breed door de bevolking gesteund. Elf maanden lang bevond het land zich in een staat van burgeroorlog, mensen vluchtten naar het binnenland en naar de buurlanden. De PAIGC bestuurde het land tot 7 mei 1999, toen een militaire junta de macht overnam.
Na definitieve beëindiging van het conflict in april 2000, waarbij Nino Vieira na asiel in de Portugese ambassade in Bissau uitweek naar Portugal, werden in november 1999 en januari 2000 parlements- en presidentsverkiezingen gehouden. Deze leverden een overwinning op voor de Partido da Renovacao Social (PRS), die een coalitie vormde met de RGB/Bafata-partij en enkele onafhankelijken. Kumba Yalá (PRS) werd de nieuwe president. Ansumane Mané probeerde echter zijn functie als "Supremo Comandante" van de militaire junta in stand te houden. Gesteund door een kleine entourage, trachtte Mané in november 2000 een coup te plegen, maar het leger bleef achter de president staan. Mané kwam enkele dagen daarna om. De binnenlandse politiek bleef sindsdien erg instabiel. In 2001 dreigde president Yalá het parlement te ontbinden en als alleenheerser op te treden; het parlement op zijn beurt verklaarde Yalá handelingsonbekwaam te achten.
De verkiezingen in 2004 brachten de PAIGC in het parlement als sterkste partij (45 van de 102 zetels). De presidentsverkiezingen van 2005 brachten Nino Vieira terug aan de macht. Op 16 november 2008 werden de parlementsverkiezingen dan weer gewonnen worden door de PAIGC, die 67 van de 100 zetels bezette. Op 2 maart 2009 werd president Vieira omgebracht door militairen toen hij probeerde zijn huis te ontvluchten. De aanslag vond plaats enkele uren na een granaataanval op het legerhoofdkwartier, waarbij zijn rivaal, stafchef Batiste Tagmé Na Waié, om het leven kwam.
Op 12 april 2012 werd een militaire staatsgreep gepleegd waarbij de interim-president en een belangrijke presidentskandidaat werden gearresteerd. De voormalige vicestafchef, generaal Mamadu Ture Kuruma, werd aangesteld als tijdelijke leider en er werden gesprekken met oppositiepartijen gehouden over de politieke toekomst. Op 11 mei 2012 werd Manuel Serifo Nhamadjo benoemd tot interim-president van Guinee-Bissau.
In 2014 werden de uitgestelde presidentsverkiezingen gewonnen door José Mário Vaz van de PAIGC. Vaz diende zijn vijfjarige presidentiële ambtstermijn volledig uit en werd de eerste president sinds de onafhankelijkheid die daarin slaagde. Hij benoemde Faustino Imbali tot premier op 29 oktober 2019, ter vervanging van Aristide Gomes. Elf dagen later, op 8 november 2019, trok Imbali zich terug, onder druk van ECOWAS.
President Vaz werd niet herkozen bij de presidentsverkiezingen van 2019, waar hij als onafhankelijke aan deelnam. De tweede ronde van deze verkiezingen werd een strijd tussen de oud-premiers Domingos Simões Pereira (namens de PAIGC) en Umaro Sissoco Embaló (namens Madem G15, een afsplitsing van de PAIGC). Embaló vergaarde ruim 53% van de stemmen en riep de overwinning uit, maar deze werd wegens vermoedens van fraude verworpen door een meerderheid in het parlement. Parlementsvoorzitter Cipriano Cassamá werd benoemd als vervangend president, maar deze legde de taak na één dag weer neer. Embaló benoemde Nuno Gomes Nabiam als premier, terwijl de vorige premier Aristides Gomes weigerde ontslag te nemen.
Mensenrechten.
Guinee-Bissau heeft een autoritair regime. In de democratie-index van The Economist neemt Guinee-Bissau de 159e plaats in van de 167 opgenomen landen.
Er worden herhaalde schendingen van de mensenrechten gemeld; Amnesty International maakte melding van politieke moorden in het land en bedreiging, mishandeling en ontvoering van politici door de veiligheidsdiensten van het land.
Economie.
Guinee-Bissau wordt tot de allerarmste landen ter wereld gerekend. De economie is voor meer dan 90% afhankelijk van de export van cashewnoten. De verhoogde productie heeft de wereldmarktprijs doen kelderen.
De kleinschalige landbouwsector stelt ongeveer 85 % van de bevolking te werk. Guinee-Bissau is een van de grootste cashewnotenproducenten ter wereld. De inkomsten van de cashewoogst zijn noodzakelijk om de moeilijke periode aan het einde van het regenseizoen te overbruggen, wanneer het wachten is op de nieuwe oogst van de gewassen. De wereldmarktprijzen van cashewnoten zijn ondertussen gekelderd, wegens stijgende export door Brazilië en India.
Er is geen openbare elektriciteitsvoorziening. 79% van de bevolking heeft geen toegang tot drinkbaar water en sanitair. In Guinee-Bissau is drinkbaar water zelfs in de steden geen vanzelfsprekendheid, overal kan men vrouwen en kinderen met jerrycans water van 20 liter zien rondzeulen. Tijdens het regenseizoen teisteren epidemieën – voornamelijk cholera – de bevolking. Het aantal ondervoede mensen steeg van 24% in 1990 tot 37% in 2003. Die ondervoeding loopt gelijk met een dalende binnenlandse rijstproductie in dezelfde periode. Ontbossing, bodemerosie, dalende neerslag en uitputting van de meest vruchtbare landbouwgronden zijn enkele van de pijnpunten. Tegelijk is er een bevolkingsgroei in het land. Rijst is het basisvoedsel bij uitstek. De zelfvoorzieningsgraad wat betreft rijstproductie daalt echter sterk sinds 1990.
Een burgeroorlog in 1998 tussen door Senegal gesteunde regeringstroepen en een militaire junta leidde tot een daling van het bnp van 28%, waarvan het land nooit hersteld is. Functionerende overheidsinstellingen zijn nagenoeg onbestaand. Begin 21e eeuw leek het land voorzichtig op weg naar een min of meer stabiele democratie.
Het begrotingstekort van de staat is relatief hoog: ongeveer een derde van de uitgaven worden door inkomsten gedekt. De relatief lage prijs voor cashewnoten op de wereldmarkt werkt ook nadelig voor het land. Vele jongeren beproeven hun geluk als gastarbeider in Portugal.
Guinee-Bissau is een belangrijke draaischijf geworden in de doorvoer van drugs uit Zuid-Amerika naar Europa.
Armoede.
Volgens het Ontwikkelingsprogramma van de Verenigde Naties leeft in Guinee-Bissau 65,7% van de bevolking onder de armoedegrens.
Corruptie.
In Guinee-Bissau is corruptie wijdverbreid. In de corruptieperceptie-index die jaarlijks door Transparency International wordt gepubliceerd, neemt Guinee-Bissau de 161e plaats in van de 175 opgenomen landen.
Deze corruptie wordt gezien als een belangrijke hindernis bij economische ontwikkeling.
Bekende personen van Guinee-Bissause afkomst.
Sporters.
"Voetballers geboren in Guinee-Bissau die voor buitenlandse clubs spelen".
Voor details over het Guinee-Bissause voetbalelftal, zie Guinee-Bissaus voetbalelftal.

</doc>
<doc id="30385" url="https://nl.wikipedia.org/wiki?curid=30385" title="Internationale Socialisten">
Internationale Socialisten

De Internationale Socialisten (IS) zijn een Nederlandse uit het trotskisme voortkomende revolutionair socialistische organisatie, die actief is sinds 1988. De IS richten zich vooral op activisme. Hun denkbeelden richten zich tegen het kapitalisme, imperialisme, fascisme, oorlog, racisme, seksisme en homofobie. De IS zijn actief in de bewegingen tegen oorlog, sociale afbraak en de neoliberale mondialisering. Zij staan in de traditie van "socialisme van onderaf". De IS maken deel uit van een internationale stroming van revolutionair socialistische organisaties, de International Socialist Tendency, waartoe ook de Britse Socialist Workers Party behoort.
Activiteiten.
De IS zijn lokaal en landelijk actief door het organiseren van onder andere bijeenkomsten, scholingen, campagnes, demonstraties en andere acties. Ook organiseren de IS het Marxisme Festival, een jaarlijkse reeks bijeenkomsten en scholingen over socialistische politiek, theorie en discussie in Nederland.
De IS geven het maandblad "De Socialist" uit, dat door de leden bij activiteiten en op straat verkocht wordt. Onder andere door middel van de krantverkoop op straat en tijdens demonstraties proberen de IS leden te werven, mensen te informeren over hun visie op bepaalde zaken en hun ideeën te verspreiden.
Terwijl zij tegelijkertijd kritisch stonden ten aanzien van de zelfverklaarde trotskist Hugo Chávez, betuigen de IS solidariteit met de Bolivariaanse Revolutie.
De IS helpen vaak met het mobiliseren voor demonstraties, zoals de demonstratie van 15 februari 2003 toen wereldwijd 20 miljoen mensen protesteerden tegen de politiek van George W. Bush, de blokkade van de G8-top in Heiligendamm (waarvan een reportage is gemaakt) en de internationale demonstratie tegen de viering van 50 jaar NAVO in april 2009.
Tegen rechtse politici.
De Internationale Socialisten verkondigen veelal een tegengeluid tegen rechtse politici als Pim Fortuyn, Rita Verdonk en Geert Wilders. Regelmatig wordt zowel in hun maandblad "De Socialist" als op hun politieke website geageerd tegen uitspraken gedaan door rechtse politici.
Pim Fortuyn.
Vóór de moord op Pim Fortuyn hadden de Internationale Socialisten opgeroepen tot deelname aan een tegen Fortuyn gerichte demonstratie. Een door hen vervaardigde aankondiging voor deze demonstratie bevatte het portret van Pim Fortuyn en de leuzen "Geef racisme geen kans" en "Stop de Hollandse Haider". Na de moord op Fortuyn werd de demonstratie afgelast. Over deze moord spraken de IS hun "principiële afkeer" uit, met als motivering: "Niets staat verder af van de opvattingen van socialisten over hoe politieke veranderingen tot stand komen dan het middel van individuele terreur." Hieraan werd toegevoegd dat Fortuyn "de laatste maanden van zijn leven [heeft] gebruikt om een boodschap van haat te propageren."
Later deden de advocaten Gerard Spong en Oscar Hammerstein een poging om een aantal mensen vervolgd te krijgen wegens "aanzetten tot haat" tegen Fortuyn. Naast de voltallige redactie van NRC Handelsblad, de verantwoordelijken voor enkele websites en vijf andere personen was daarbij ook Peter Storm, toentertijd redacteur van IS-maandblad 'De Socialist'. Deze had Fortuyn onder andere betiteld als een "fascist zonder fascistische beweging", "horend in het rijtje van recente fascistische kopstukken, Haider, Dewinter, Le Pen" en "fascistoïde leider". De poging hem en de anderen vervolgd te krijgen faalde echter; de aangiften werden niet-ontvankelijk verklaard.
Rita Verdonk.
De Internationale Socialisten waren ook fel gekant tegen het beleid van toenmalig minister Rita Verdonk. De IS steunden daarbij pogingen om uitzettingen van uitgeprocedeerde asielzoekers te voorkomen.
Geert Wilders.
In januari 2008 werden activisten van de IS tot tweemaal toe gearresteerd, omdat zij op straat stonden met affiches die een afbeelding van Geert Wilders bevatten, met daaronder de teksten "Extremist" en "brengt u en de samenleving ernstige schade toe". Bij de tweede gelegenheid werd ook GroenLinks-Kamerlid Tofik Dibi opgepakt. Na uitgebreide media-aandacht verklaarde het Openbaar Ministerie echter een vergissing te hebben begaan en het besloot de arrestanten niet te vervolgen.
Toen Wilders in maart 2008 zijn film "Fitna" uitbracht, spraken de IS zich hier fel tegen uit. Ze noemden het een propagandafilm en vergeleken "Fitna" met "Der ewige Jude". Gesteld werd dat de door Wilders gepropageerde politiek de drijvende kracht was achter terrorisme.
De Israëlisch-Palestijnse kwestie.
De Internationale Socialisten kiezen in de Israëlisch-Palestijnse kwestie consequent partij voor de Palestijnen en tegen Israël. De IS waren vaak bij (de organisatie van) demonstraties betrokken. Daarnaast roepen de IS op tot een boycot van Israël, een zogeheten BDS-beweging (boycot, desinvestering en sancties), als protest tegen het beleid van dit land ten aanzien van de Palestijnen.
Op 10 oktober 2023 noemde de Internationale Socialisten in een redactioneel artikel van Jeroen van der Starre op haar website Socialisme.nu de aanval van Hamas op Israël op 7 oktober 2023 ongekend succesvol. Van der Starre noemde de aanval een bevrijdingsoorlog; geen terreur maar een gerechtvaardigde daad van verzet. Ook de nadrukkelijk veronderstelde vergelijking door de media met de aanslagen op Bataclan en Manchester Arena werd door Van der Starre absurd genoemd.
Organisatie.
De jaarlijkse conferentie van alle leden is het hoogste orgaan binnen de IS. Op deze conferentie wordt het beleid bepaald en het dagelijks bestuur gekozen, dat tussen de conferenties door verantwoordelijk is voor de landelijke leiding.
Een van de grondbeginselen van de Internationale Socialisten is het democratisch centralisme. Dit wil zeggen dat over de koers uitgebreid gediscussieerd wordt, maar na een meerderheidsbesluit zal de hele organisatie werken aan de uitvoering van dit besluit, inclusief de minderheid die tegenstemde.
Slapend lidmaatschap is niet toegestaan; donaties door sympathisanten wel. Leden nemen verplicht deel aan activiteiten van de organisatie en helpen met het verkopen van "De Socialist". Aan het lidmaatschap van de IS is een maandelijkse contributie verbonden die afhankelijk is van het inkomen van het lid.
Gedachtegoed.
De IS beschouwen Nederland niet als een democratie. Men wil via een revolutie een samenleving gebaseerd op het gedachtegoed van Karl Marx realiseren. De Internationale Socialisten hangen verder het gedachtegoed van Vladimir Lenin aan, maar wijzen Josef Stalin af.
Sovjet-Unie en staatskapitalisme.
De IS behoren tot de trotskistische traditie in het socialisme. Dat wil zeggen dat ze de voormalige Sovjet-Unie en China niet zien als socialistische arbeidersdemocratieën zoals Marx die voor ogen had (in tegenstelling tot wat meestal de zogenaamde Stalinisten of Maoïsten wel geloven). Wel noemde Peyman Jafari, een prominent lid van de Internationale Socialisten, Vladimir Lenin "een van de meest democratische politici van zijn tijd".
Invloed en samenwerking.
Het exacte ledenaantal is onbekend.
De IS proberen vanuit het principe van het Eenheidsfront met zo veel mogelijk linksgeoriënteerde organisaties samen te werken. De IS zijn vertegenwoordigd in een aantal samenwerkingsverbanden, waaronder Nederland Bekent Kleur, Samen Tegen Racisme, Keer het Tij, Stop de Oorlog, het Nederlands Sociaal Forum en Rekening Retour. Daarnaast probeert het nauw samen te werken met gevestigde linkse politieke partijen als GroenLinks en de Socialistische Partij.
Relatie met de SP.
Hoewel opgericht als aparte "partij in opbouw" besloten de IS in 2005 zich aan te sluiten bij de SP. Dit viel niet in goede aarde bij het SP-bestuur, dat alle dubbelleden dwong te kiezen tussen het IS- of het SP-lidmaatschap. Desondanks wordt er door de IS nog steeds naar een nauwe samenwerking met de SP gestreefd, dit komt onder andere tot uiting in het gezamenlijk organiseren van demonstraties. Ronald van Raak, Tweede Kamerlid namens de SP, was in 2011 nog spreker bij het door de IS georganiseerde 'Marxisme Festival'.
Relatie met GroenLinks.
De IS hebben geen formele contacten met GroenLinks, maar werken wel met verschillende afdelingen van de partij samen bij het organiseren van demonstraties. Tofik Dibi, indertijd Tweede Kamerlid namens GroenLinks, werd geïnterviewd door "De Socialist", het blad van de Internationale Socialisten, was meermaals spreker bij het door de Internationale Socialisten georganiseerde Marxisme Festival en werd in januari 2008 gearresteerd bij een door de Internationale Socialisten georganiseerde anti-Wildersdemonstratie. Voordat hij Tweede Kamerlid werd heeft hij ook verschillende demonstraties, waaronder een anti-Bushdemonstratie, georganiseerd in samenwerking met de Internationale Socialisten.
IVA-rapport.
In een in januari 2010 gepubliceerd rapport, geschreven in opdracht van het ministerie van Binnenlandse Zaken, omschreef een viertal academici van het sociaalwetenschappelijk onderzoeksbureau IVA Beleidsonderzoek en Advies, gelieerd aan de Universiteit van Tilburg, de IS als "waarschijnlijk de belangrijkste organisatie binnen ‘socialistisch extreemlinks’". IVA omschrijft deze stroming als "doorgaans democratisch" en "dikwijls buitenparlementair, maar (qua intentie) niet buitenwettelijk". Daaraan toevoegend dat "individuen aan het socialistische extreemlinkse ideeëngoed de legitimatie ontlenen om (soms gewelddadige of op geweld uitdraaiende) actie te voeren".
Voorts schreef IVA dat "IS, of leden van IS, betrokken [zijn] bij (gewelddadige of op geweld uitdraaiende) linkse acties en demonstraties, doorgaans niet onder eigen naam maar in gelegenheidsformaties". IVA verwees hierbij naar AntiAntifa.net, "een website van fascistische signatuur die informatie verzamelt over extreemlinks in Nederland". Bovendien zouden leden van de IS zich "in behoorlijke antisemitische termen" hebben uitgelaten tijdens en na de oorlog in Gaza.
De IS hebben fel tegen deze door hen als "schandalig" en "smaad" betitelde beschuldiging van antisemitisme geprotesteerd; naar eigen zeggen hebben zij slechts kritiek op "de oorlogs- en bezettingspolitiek van Israël" en beschouwen zij antisemitisme juist als "een vorm van racisme die we in woord en daad bestrijden". IVA reageerde door IS een lijst toe te sturen met 118 verwijzingen naar bronmateriaal waarop de IVA zijn bevinding gebaseerd had. De IS stelden in een reactie dat in deze lijst geen enkel bewijs te vinden was voor de beschuldiging van antisemitisme. In een brief aan de IVA wezen ze verder onder meer op het feit dat enkele leden van de IS zelf van Joodse afkomst zijn, dat ze samenwerken met meerdere Joodse organisaties waaronder Een Ander Joods Geluid, dat de internationale stroming waartoe IS behoort is opgericht door de Joodse socialist Tony Cliff en dat een van de in het rapport gebruikte bronnen afkomstig was van de als extreemrechts beschouwde site Antiantifa.net. Uiteindelijk kwam er geen rectificatie maar bleven ook juridische stappen van de kant van IS uit; volgens de IS vanwege de kosten die aan een rechtszaak verbonden zijn en omdat men vreesde dat dit tot nog meer aandacht voor de bewering zou kunnen leiden.
Bestuurders.
De Internationale Socialisten zijn officieel ingeschreven in het register van de Kamer van Koophandel op 28 mei 1999. &lt;br&gt;
Bestuurders sinds 1999 tot op heden zijn: 

</doc>
<doc id="30386" url="https://nl.wikipedia.org/wiki?curid=30386" title="IS">
IS



</doc>
<doc id="30387" url="https://nl.wikipedia.org/wiki?curid=30387" title="Michael Tschigorin">
Michael Tschigorin



</doc>
<doc id="30389" url="https://nl.wikipedia.org/wiki?curid=30389" title="Robbeneiland">
Robbeneiland

Robbeneiland is een Zuid-Afrikaans eiland voor de kust bij Kaapstad. Het is vooral bekend doordat Nelson Mandela hier gevangen werd gehouden door het Apartheidsregime van Zuid-Afrika.
Het is een berucht eiland dat bijna 400 jaar gebruikt is om gevangenen en bannelingen op te bergen. De Vereenigde Oostindische Compagnie maakte er al in het begin van de 17e eeuw een strafkolonie van. Lastige zeelieden uit Kaapstad werden hier door de VOC gevangengezet. Het water rondom het eiland is ijskoud door de koude zeestroom die hier voorbijkomt. Slechts drie ontsnapte gevangenen die naar de kust probeerden te zwemmen hebben hun vlucht dan ook overleefd.
Van 1836 tot 1931 was Robbeneiland een leprakolonie. In 1959 werd het eiland ingericht als zwaarbeveiligde gevangenis van het Zuid-Afrikaanse apartheidsregime.
Robbeneiland is wereldwijd bekend geworden door de gevangenschap van Nelson Mandela en andere anti-apartheidsstrijders op het eiland. Er was een kalkmijn op het eiland waar de gevangenen kalksteen moesten winnen. Door het felle verblindende licht en het fijne stof in de witte kalkmijn raakten de ogen van Mandela beschadigd. Tijdens het werk in de kalkmijn konden de gevangenen soms wel met elkaar praten, hoewel ze het van de bewakers niet over politiek mochten hebben. Door de ex-gevangenen wordt de kalkmijn ook wel de Mandela Universiteit genoemd: via het systeem van "each one has to teach one" ('iedereen moet iemand anders les geven') gaven hoogopgeleide gevangenen kennis door aan laagopgeleide gevangenen.
In 1991 werden de laatste politieke gevangenen vrijgelaten van Robbeneiland en in 1996 werden de laatste criminele gevangenen overgeplaatst en werd de gevangenis gesloten. Het eiland werd in 1999 door UNESCO als cultuurerfgoed op de Werelderfgoedlijst geplaatst.
Inmiddels worden op Robbeneiland rondleidingen gegeven aan toeristen (en Zuid-Afrikanen) door ex-gevangenen. De overtocht naar Robbeneiland geschiedt per boot, vanuit de Nelson Mandela-gate in de haven van het Victoria &amp; Alfred Waterfront bij Kaapstad.

</doc>
<doc id="30390" url="https://nl.wikipedia.org/wiki?curid=30390" title="Byzantijns">
Byzantijns



</doc>
<doc id="30391" url="https://nl.wikipedia.org/wiki?curid=30391" title="Antonio Meucci">
Antonio Meucci

Antonio Santi Giuseppe Meucci (Florence, 13 april 1808 – New York, 18 oktober 1889) was een Italiaans ontwerper en uitvinder van de telefoon.
Meucci werd geboren in Florence. Hij studeerde vormgeving en werktuigbouwkunde aan de universiteit in Florence. Hij werkte in verschillende theaters als technicus. In 1835 vertrok hij naar Cuba, waar hij bij een theater werkte als ontwerper en theatertechnicus. Meucci was dol op alles wat met wetenschappelijk onderzoek te maken had en las alles wat hij hierover kon vinden.
Daarna vond hij een manier om ziekten te behandelen met elektrische schokken. Dat werd vrij populair in die tijd in Havana. Op een dag, toen hij bezig was met het voorbereiden van een behandeling van een vriend, hoorde hij in de kamer ernaast zijn vriend iets zeggen via het stuk koper dat tussen hen in lag. De stem van zijn vriend had hij nooit kunnen horen zonder het koperdraad dat tussen de toestellen zat. De uitvinder merkte meteen dat wat hij in zijn handen hield, belangrijker was dan alle uitvindingen die hij al eerder had gedaan. De tien jaar daarop verbeterde hij deze uitvinding.
In 1850 verhuisde hij naar Staten Island, een paar kilometer van New York om zijn uitvinding verder te ontwikkelen. Daar kreeg hij grote problemen; hij had erg weinig geld en sprak geen Engels. In 1855, toen zijn vrouw voor een deel verlamd raakte, maakte hij een telefoonsysteem door het hele huis en in een werkplaats vlakbij. Meucci probeerde jarenlang geld te krijgen zodat hij zijn uitvinding verder kon ontwikkelen.
Door een zware explosie raakte Meucci gewond en kwam in het ziekenhuis te liggen. Zijn vrouw probeerde ondertussen de prototypes die hij had ontworpen te verkopen aan een opkoper, Alexander Graham Bell. Daaronder ook de telefoon. Meucci probeerde, toen hij uit het ziekenhuis kwam, de prototypes terug te kopen, maar zijn vrouw wist niet meer aan wie ze het had verkocht. Meucci werkte dag en nacht om zijn telefoon opnieuw te maken, hij was bang dat er iemand eerder patent op zou krijgen dan hij.
Antonio Meucci kon echter in 1871 het patent niet betalen (wat $250 kostte - in die tijd veel geld). In december 1871 hield hij de inschrijving nog steeds aan, in de hoop dat hij het geld alsnog zou kunnen betalen en zo ook in 1872 en 1873. Daarna stopte de inschrijving. Onmiddellijk na de inschrijving van het patent probeerde Meucci nog andere manieren om geld los te krijgen voor zijn uitvinding. Hij stuurde een model en een technische beschrijving naar de firma Western Union. Hij vroeg aan de directeur van die firma of hij zijn "Sprekende Telegraaf" mocht demonstreren. De directeur zei dat er geen tijd was om de test te organiseren. Twee jaar later in 1874 vroeg Meucci de firma of ze zijn model en de beschrijving terug wilden sturen. Hij kreeg antwoord dat het 'zoekgeraakt' was...
In 1876 vroeg Bell patent aan op iets wat niet helemaal een telefoon leek, maar het wel was. Meucci kwam hierachter en liet een advocaat protest indienen bij het "United States Patent Office" in Washington. Zoiets had nog nooit iemand eerder gedaan. De advocaat kwam erachter dat de beschrijving van de "sprekende telegraaf" ook bij het Patent Office 'zoekgeraakt' was.
Later bleek dat werknemers van het Patent Office waarschijnlijk de informatie over de telefoon aan Bell hadden gegeven, of misschien wel verkocht.
Ook werd ontdekt dat de firma Bell twintig procent van de winst beloofd had aan Western Union.
Vanaf 1886 tot de dood van Meucci in 1889 liep de rechtszaak. De regering wist in die jaren dat Bell de boel had opgelicht, maar deed er niets aan. 
Na de dood van Meucci stopte men met de rechtszaak. Pas op 11 juni 2002 zou Meucci zijn gelijk krijgen, toen het Amerikaanse congres de Italiaan in een wet eerde voor het werk aan de telefoon.

</doc>
<doc id="30392" url="https://nl.wikipedia.org/wiki?curid=30392" title="Koninklijk Instituut van Wetenschappen">
Koninklijk Instituut van Wetenschappen

Het Koninklijk Instituut van Wetenschappen (of Koninklijk Instituut) is een voormalig Nederlands instituut. Het werd in 1808 opgericht door Koning Lodewijk Napoleon en in 1851 weer opgeheven (tegelijk met de oprichting van de Koninklijke Nederlandse Academie der Wetenschappen).
Het Koninklijk Instituut kende leden, naar Frans model. Leden waren onder meer Rudolf Thorbecke, Albertus Brondgeest, Isaäc da Costa en Guillaume Groen van Prinsterer. Het Instituut werd van 1808 tot 1817 voorgezeten door Willem Bilderdijk en daarna door Samuel Iperusz. Wiselius. Een van de vroegste leden was Jan Arnold Bennet.

</doc>
<doc id="30394" url="https://nl.wikipedia.org/wiki?curid=30394" title="Glasvezel">
Glasvezel

Glasvezel, ook "fibre" (Brits-Engels) of "fiber" (Amerikaans-Engels) genoemd, is een haarfijne vezel van glas.
Glasvezel wordt onder meer toegepast als optische vezel in telecommunicatie, waarbij licht wordt gestuurd door lange vezels van optisch zeer helder glas om signalen betrouwbaar over grote afstanden te vervoeren. Doordat het licht in de glasvezel een bijzonder kleine hoek met de buitenkant van de vezel maakt blijft het licht in de vezel door interne reflectie. Voor deze toepassing moet de vezel aan zeer specifieke eisen voldoen.
Een andere toepassing van glasvezel is glasvezelversterkte kunststof, waarin vezelmatten of losse vezels worden toegevoegd aan allerlei kunststoffen. Zo wordt glasvezel onder meer toegepast in hengels, remblokken en ski's. Het materiaal dat zo ontstaat, wordt een composiet genoemd. Glasvezel in de vorm van glaswol wordt gebruikt als isolatiemateriaal. Ook is er glasvezelbehang. Voor deze toepassing zijn andere soorten glasvezel in gebruik dan voor datacommunicatie.
Productieproces.
Er zijn twee manieren om glasvezel te produceren. De vezel wordt gemaakt via een rechtstreeks smeltproces of via een indirect smeltproces.
Daarnaast zijn er ook twee soorten eindproducten: een ononderbroken vezel (kan 12 kilometer lang zijn) en een stapelvezel (een korte vezel, enkele centimeters lang).
In beide gevallen begint men met de grondstoffen in vaste aggregatietoestand. Men mengt de grondstoffen en smelt ze in een oven.
Daarna zijn er twee soorten eindproducten, ofwel ononderbroken vezels (filamenten), die op spoelen worden gewonden, ofwel als stapelvezel ('plukken' kortere vezels van een bepaalde lengte). Glasvezels voor datacommunicatie worden uiteraard met het filamentproces vervaardigd.
In het "filamentproces" worden de vezels, nadat men ze heeft getrokken, afgewerkt met een beschermende substantie, waarna de vezels op spoelen worden gewonden. De afwerking is ook bepalend voor de doeleinden van de vezels.
Voor de "stapelvezels" zijn er een aantal mogelijkheden om de vezels te vervaardigen. Het glas kan geblazen worden met hitte of stoom. Veelal worden deze vezels verwerkt tot een soort mat (non-woven). Voor deze productiemethode wordt het rotatieproces het meest gebruikt. Het glas wordt hierbij in een roterende spinner gebracht die boven een oppervlak hangt. Door de middelpuntvliedende krachten wordt het horizontaal eruit geworpen. De vezels worden dan met een luchtstroom naar beneden geblazen en vervolgens tegen het oppervlak aan gezogen, en een bindmiddel wordt eraan toegevoegd. De mat wordt vervolgens in een oven 'gebakken' waardoor het bindmiddel uithardt en een samenhangende mat ontstaat.
Chemische structuur en eigenschappen.
De basis van de glasvezels is kwarts (SiO2). In zijn zuivere vorm bestaat het als polymeer (SiO2)"n". Het heeft geen exact te bepalen smeltpunt maar wordt bij verhitting steeds zachter, tot het op 2000 °C begint te degraderen. Bij 1713 °C kunnen de meeste moleculen zich vrij bewegen. Als het glas daarna snel wordt afgekoeld, heeft het glas niet genoeg tijd om een geordende structuur te vormen. De atomen vormen dan een rooster met gedeelde zuurstofatomen tussen de siliciumatomen. De glas- en kristallijne toestanden van silica hebben vergelijkbare energieniveaus op een moleculaire basis, waardoor het glas min of meer stabiel is. Om verdere kristallisatie te bevorderen moet het voor langere tijd blootgesteld worden aan temperaturen boven 1200 °C, maar een kristallijne vorm is meestal niet wenselijk (dan wordt het materiaal te broos).
Hoewel zuivere silica bruikbaar zijn, moet er bij zeer hoge temperaturen gewerkt worden. Daarom wordt doorgaans de benodigde temperatuur verlaagd door onzuiverheden (in de vorm van andere materialen) in het glas te introduceren. Deze materialen kunnen dan ook verscheidene andere eigenschappen aan het glas geven die in verschillende toepassingen nuttig kunnen blijken. Zuivere silica worden alleen gebruikt als de specifieke eigenschappen hiervan nodig zijn.
Eigenschappen.
"Algemeen:"
"Voordelen:"
"Nadelen:"
Glasvezel voor datacommunicatie.
Dispersie (pulsverbreding).
Tijdens het vervoer van licht door de glasvezel wordt het lichtsignaal vervormd door de fysieke eigenschappen van de lichtbron en de vezel.
Chromatische dispersie.
Een puls ontstaat doordat een lichtbron korte tijd ingeschakeld wordt. Dit licht bestaat uit meerdere golflengten (kleuren). Een lichtpuls bestaat dus uit meerdere kleine pulsen, elk met een eigen golflengte. Elk van deze golflengten heeft een andere snelheid in de glasvezel en komt dus eerder of later aan op de eindbestemming. Een verzonden lichtpuls wordt hierdoor breder, de flanken worden minder steil. In het ergste geval loopt de ene puls over in de andere, zodat beide pulsen niet meer te onderscheiden zijn. Dit wordt chromatische dispersie genoemd. Dit effect is te verminderen door een laser te gebruiken, deze is vrijwel monochromatisch (slechts één enkele golflengte). Dit in tegenstelling tot een led, die een kleurenspectrum heeft.
Modedispersie.
Meerdere lichtstralen worden onder verschillende hoeken een glasvezel ingestuurd. Hierdoor legt één lichtstraal een verschillende weg af ten opzichte van een lichtstraal die onder een andere hoek de vezel is binnengetreden. Deze meerdere wegen die worden afgelegd worden modes genoemd. Als de kern van de vezel een grote diameter heeft gaan de lichtstralen slingerend door de kern. Doordat deze wegen en daarmee de aflegde afstand tussen de modes ongelijk zijn, komen de lichtstralen niet gelijktijdig aan. Ook hierdoor ontstaat dispersie. Dit wordt mode-dispersie genoemd en die treedt het sterkst op in multimode glasvezel.
Dit effect is te verminderen door een vezel te gebruiken met een kern die zo dun is dat een lichtstraal slechts onder een heel kleine hoek de glasvezel binnen kan treden. Hierdoor wordt het slingeren in de vezel sterk tegen gegaan en is er dus maar één mode. Om deze reden wordt dit type 'Single mode' glasvezel genoemd.
In glasvezel kan dispersie volledig worden tenietgedaan door gebruik te maken van solitonen. Wanneer de lichtpuls een voldoend hoog vermogen heeft, treden er niet-lineaire effecten op. Deze hebben een effect tegengesteld aan de dispersie. Wanneer de twee effecten elkaar juist opheffen, verandert de lichtpuls niet van vorm en propageert hij zonder te veranderen. Voor optische communicatie over lange afstand wordt dit principe gebruikt.
Soorten.
Glasvezels voor datacommunicatie kunnen worden onderverdeeld in twee groepen: Multimode- (meergolvige) lichtgeleiders en singlemode- (enkelgolvige) lichtgeleiders. Deze onderverdeling wordt niet gemaakt op grond van de eigenschappen van de vezel zelf maar vanwege verschillen in de golflengte. Wanneer een golflengte klein genoeg wordt gekozen, zal de singlemodevezel over gaan naar een meergolvig gedrag.
Multimodeglasvezel.
Multimodeglasvezels zijn voor gebruik van gemiddelde tot snelle gegevensoverdracht over redelijke afstanden. Deze vezeltypen beschikken over een kerndoorsnede van 50 of 62,5 micrometer met een mantel van 125 micrometer. De signaaloverdracht bij deze vezels vindt plaats bij een golflengte van 850 en/of 1300 nanometer.
Multimodeglasvezel is er in twee soorten Multimode Step Index en Multimode Graded Index. Bij de eerste variant reflecteert het licht tegen de buitenwand van de glasvezel, terwijl bij de tweede variant de brekingsindex afneemt van de kern naar de buitenrand toe. Dit heeft tot gevolg dat het licht geleidelijk van de wand wordt afgebogen. Hierdoor ontstaat minder dispersie, omdat de afgelegde weg van de afzonderlijke lichtstralen dichter bij elkaar liggen.
Single modeglasvezel.
Single modeglasvezels onderscheiden zich ten opzichte van multimodelichtgeleiders met name doordat zij geschikt zijn voor gebruik van zeer snelle en hoge capaciteitsoverdracht over grote afstanden. Deze vezeltypen hebben een kerndoorsnede van 8-10 micrometer voor de gebruikelijke vezeltypen met een mantel van 125 micrometer. De signaaloverdracht bij deze vezels vindt in de Nederlandse telecom veelal plaats bij een golflengte van 1310 en/of 1550 nanometer, in de praktijk kunnen er uiteenlopende golflengtes gebruikt worden.
Bij Single modeglasvezel is de glasvezel bijzonder dun (vergelijkbaar met één mensenhaar) en bovendien wordt laserlicht gebruikt i.p.v. ledlicht. Laserlicht is monochromatisch, wat wil zeggen dat het licht één enkele golflengte heeft. Beide maatregelen zorgen ervoor dat de dispersie uiterst laag is.
Holle glasvezel.
Holle glasvezels geleiden het licht door lucht in het midden van de vezels, hierdoor heeft het signaal een grotere snelheid dan bij massieve vezels.
De holle vezels hebben een lagere demping, zodat er minder energie nodig is om een signaal over grote afstand te transporteren; men kan de lagere demping ook gebruiken om meer energie over te dragen.
Lassen.
Het fusielassen van glasvezel gebeurt veelal in het verbinden van bestaande en nieuwe netwerken. De glasvezeluiteinden worden verhit met een vlamboog, totdat zij aan elkaar vastsmelten en er aldus een correcte glasvezelverbinding ontstaat.
Ook kan een OTDR, een optical time-domain reflectometer worden gebruikt om de glasvezel door te meten.
Er zijn verschillende problemen die tijdens het lassen van glasvezels naar voren komen. De temperatuur is een van de belangrijkste voorwaarden tijdens het lassen. Vocht kan een factor zijn die het glasvezellassen beïnvloedt.
De kwaliteit van de glasvezeluiteinden heeft echter in de praktijk de meeste invloed op de slagingskans van de fusielas. De vezeluiteinden dienen schoon en haaks te zijn.

</doc>
<doc id="30395" url="https://nl.wikipedia.org/wiki?curid=30395" title="Ethisch">
Ethisch



</doc>
<doc id="30396" url="https://nl.wikipedia.org/wiki?curid=30396" title="Colin Powell">
Colin Powell

Colin Luther Powell (New York, 5 april 1937 – Bethesda (Maryland), 18 oktober 2021) was een Amerikaans militair die de Chairman of the Joint Chiefs of Staff was van 1989 tot 1993 onder presidenten George H.W. Bush en Bill Clinton. Eerder was hij van 1987 tot 1989 nationaal veiligheidsadviseur onder president Ronald Reagan. Van 2001 tot 2005 was hij als Republikein minister van Buitenlandse Zaken onder president George W. Bush. Hij was de eerste Afro-Amerikaan die deze positie bekleedde.
Levensloop.
Powell groeide op in de South Bronx in New York in een gezin van Jamaicaanse migranten. 
Militaire loopbaan.
Colin Powell nam in 1958 dienst in het Amerikaanse leger en deed achtereenvolgens dienst in West-Duitsland (1959-1962) en Vietnam (1962-1963 en 1968-1970). Daarna deed hij van 1972-1973 dienst in de militaire staf van het Witte Huis, waarna hij werd overgeplaatst naar Korea, alwaar hij dienstdeed als bataljonscommandant. Na een plaatsing als brigadecommandant bij de 101st Airborne Division werd Powell van 1983 tot 1986 militair assistent van minister van Defensie Caspar Weinberger. In deze functie was hij nauw betrokken bij de invasie van Grenada op 25 oktober 1983.
Na minder dan een jaar als commandant van het Amerikaanse Ve legerkorps in West-Duitsland was Powell van 1987 tot 1989 nationaal veiligheidsadviseur van president Ronald Reagan. Na acht maanden als commandant van Forces Command kreeg hij op 1 oktober 1989 de hoogste militaire functie in de Amerikaanse krijgsmacht: chef van de gezamenlijke stafchefs. In deze functie speelde hij een grote rol in Operatie Just Cause (de gevangenneming van de Panamese dictator Manuel Noriega) en de Golfoorlog (1990-1991). Hij drong aan op de mobilisatie van een overweldigende troepenmacht, alvorens Saddam Hussein uit Koeweit te verdrijven. Op 30 september 1993 ging hij met pensioen, om vervolgens in de politiek te gaan.
Over zijn legertijd schreef hij in 1995 zijn memoires: "My American Journey".
Politieke loopbaan.
In 1996 werd hij door de Republikeinen gevraagd als presidentskandidaat, maar hij weigerde.
Van 2001 tot 2005 was Powell minister van Buitenlandse Zaken, in de eerste termijn van president George W. Bush. Condoleezza Rice, de toenmalige nationale veiligheidsadviseur, volgde hem op.
Hoewel Powell een van de meest gematigde personen in deze neoconservatieve regering was, wordt ook hij gezien als mede-aanjager van de strijd tegen terrorisme en de oorlogen tegen Afghanistan (2001) en Irak (2003). Anderen zien hem echter als de persoon die de invloeden van 'haviken' als Donald Rumsfeld en Paul Wolfowitz wist in te perken. Hij drong lang aan op meer diplomatie en wapeninspecties, maar verloor die interne strijd.
Op 5 februari 2003 hield minister Powell zijn befaamde toespraak voor de Verenigde Naties om er de komende oorlog met Irak te verdedigen door bewijzen voor te leggen dat de Iraakse president Saddam Hoessein over massavernietigingswapens beschikte. Later bleken die bewijzen vals te zijn en in een interview na zijn aftreden noemde Powell die passage "grootste misstap uit zijn leven".
Powell meldde op 19 oktober 2008 in het televisieprogramma Meet the Press dat hij de Democratische presidentskandidaat Barack Obama steunt. Powell stelde te weinig vertrouwen te hebben in Republikeins presidentskandidaat John McCain, die volgens hem toegaf aan de radicale vleugel van de Republikeinse Partij door Sarah Palin als running-mate te kiezen. Powell zou in de drie volgende presidentsverkiezingen steeds zijn steun uitspreken voor Democratische kandidaten. 
Toen hem na zijn aftreden opnieuw specifiek werd gevraagd of er banden waren tussen Saddam Hoessein en al-Qaida, antwoordde Powell: "Ik heb nog nooit een bewijs van banden gezien tussen Saddam Hoesein en al-Qaida. ... Ik kan niets anders concluderen, want ik had nog nooit bewijs gezien om te suggereren dat er banden waren."
Een maand voor de "midterm verkiezing 2018" had Powell samen met zijn voorgangster Madeleine Albright een interview met CNN-presentator Fareed Zakaria in diens speciale 2e lustrum-uitzending van het programma "GPS". Op gematigde toon sprak hij er zijn treurnis over uit dat onder twee jaar kabinet-Trump tal van waarden en kwaliteiten, die hem trots maakte om zijn land te dienen, dreigen te verpulveren. Hij wijst op de eerste drie woorden van de Grondwet, die "We the People" luiden, en niet "Me the President". Het is voor hem als oud-diplomaat nauwelijks te geloven dat de president van de "V.S." zijn Afrikaans-Amerikaanse landgenoten beledigt, dat hij vrouwen beledigt, dat hij de vrije pers de "vijand van het volk" noemt, dat hij zijn traditionele bondgenoten beledigt, een "Koude Oorlog" met wereldmacht China uitlokt, en dat hij de Russische president Poetin blijft vleien.
Privéleven.
Powell was sinds 1962 getrouwd en kreeg uit dat huwelijk een zoon en twee dochters.
Op 18 oktober 2021 overleed Powell op 84-jarige leeftijd in het Walter Reed National Military Medical Center aan de gevolgen van COVID-19. Hij was volledig gevaccineerd tegen het virus, maar de voormalig minister leed aan bloedkanker die zijn immuunsysteem had aangetast.

</doc>
<doc id="30398" url="https://nl.wikipedia.org/wiki?curid=30398" title="Marie Tussaud">
Marie Tussaud

Marie Tussaud (Straatsburg, 1 december 1761 — Londen, 16 april 1850) was een Franse wassenbeeldenartiest. Haar ouders waren Joseph Grosholtz en Anne-Marie Walder. Het museum "Madame Tussauds" is door haar opgericht, en heeft naast de hoofdvestiging in Londen ook vestigingen in onder andere Amsterdam, Hongkong, Las Vegas, Berlijn, Shanghai en New York.
Marie was getrouwd met François Tussaud. Vandaar de naam Madame Tussaud.
Biografie.
Vroege leven.
Marie werd geboren in Straatsburg als "Marie Grosholtz" (soms ook gespeld als Grossholtz of Grossholz). Haar vader Joseph overleed in de Zevenjarige Oorlog voordat ze werd geboren, en ze verhuisde met haar moeder naar Bern. Haar moeder werkte voor de arts Curtius. Curtius maakte wassen beelden om anatomische lessen mee te illustreren. Later begon hij ook portretten te maken.
Eerste wassen beelden.
In 1765 verhuisde Curtius naar Parijs om een wassenbeeldenkabinet op te zetten, en hij maakte een portret van Marie Jeanne du Barry, de maîtresse van Lodewijk XV. Een afgietsel van dit werk is het oudste dat op dit moment te bezichtigen is. In 1767 verhuisden ook Marie en haar moeder naar Parijs, en daar leerde Marie de kunst van het maken van wassen beelden van Curtius.
Marie maakte haar eerste wassen beeld in 1778, van Jean-Jacques Rousseau. Andere beroemdheden die door haar werden gemaakt waren onder andere Voltaire en Benjamin Franklin.
Tijdens de Franse Revolutie ontmoette Marie veel van de belangrijke politieke figuren zoals Napoleon en Maximilien de Robespierre, maar was ook bevriend met het koninklijke huis, en tussen 1780 tot de revolutie in 1789 gaf ze artistiek onderwijs aan de zuster van Lodewijk XVI in Versailles.
Door deze connecties met het koninklijk huis werd ze gearresteerd door de revolutionairen, en werd gevangengezet. Uiteindelijk werd ze door haar talent met was gered van de guillotine, en werd ze te werk gezet om dodenmaskers te maken van de slachtoffers die geen gratie kregen. Sommige van de dodenmaskers die ze moest maken waren van vrienden van haar, waaronder Marie Antoinette, Jean-Paul Marat en Maximilien de Robespierre. 
Toen Curtius in 1794 overleed liet hij zijn collectie wassen beelden na aan Marie. Zij trouwde in 1795 met François Tussaud.
Eerste tentoonstelling.
In 1802 vertrok Marie Tussaud naar Londen met haar 4-jarige zoon Joseph. Toen vervolgens de Frans-Engelse oorlog uitbrak kon ze niet terug naar Frankrijk. Ze reisde met haar collectie door Groot-Brittannië en Ierland. Na de oorlog kwam ook haar tweede zoon naar Engeland. Haar eerste permanente uitstalling was in 1835 in Baker Street, Londen. 
Ze schreef haar memoires in 1838, en maakte een zelfportret in 1842. Dit portret is nu te bezichtigen bij de ingang van het museum.
Een van de belangrijkste attracties in haar museum was de "Chamber of Horrors", waarin slachtoffers van de Franse Revolutie te zien waren, maar ook nieuwe figuren van moordenaars en andere criminelen.
Marie Tussaud overleed in haar slaap in 1850.

</doc>
<doc id="30401" url="https://nl.wikipedia.org/wiki?curid=30401" title="Moderne dans">
Moderne dans

Moderne dans is een podiumdans zonder vaststaand bewegingspatroon. Het is een verzamelbegrip voor verschillende zeer individuele danstechnieken uit de eerste helft van de twintigste eeuw. Dit soort eigentijdse dansvormen worden nu veelal aangeduid als 'hedendaagse dans'.
Bij de moderne dans dient het lichaam als expressie- en uitdrukkingsmiddel. De emoties en psychologie van de twintigste-eeuwse mens werden bepalend voor de moderne dans en voor de wijze waarop het spierstelsel getraind moest worden. Naast de grondlegger Martha Graham behoorden ook Doris Humphrey, Charles Weidman, Helen Tamaris, Staluse Pera en Hanya Holm tot de pioniers.
Geschiedenis.
Moderne dans is ontstaan in het begin van de 20ste eeuw toen men op zoek ging naar andere bewegingsvormen dan die van het klassiek ballet. De vernieuwingen in het westerse ballet evenals de opkomst van de moderne dans en van de jazzdans zijn ontwikkelingen die voor een groot deel parallel liepen. Vanaf het begin van de 20e eeuw is de danskunst sterk in beweging geweest.
Isadora Duncan.
Bij de opkomst van de moderne dans heeft Isadora Duncan een grote rol gespeeld. Na haar klassieke balletstudie is zij haar eigen weg gegaan, zich sterk afzettend tegen de ballet-conventies. Voor haar was de individuele artistieke expressie in dans primair. De dansbenadering van Duncan stond in zekere zin dichter bij de pantomime dan bij ballet. Zij heeft veel dansers en choreografen geïnspireerd in het zoeken naar nieuwe vormen van dans. Hoewel de opkomst van de moderne dans door haar is geïnspireerd, is haar invloed niet van doorslaggevend belang geweest. In 1904 stichtte ze in Berlijn een eigen school van waaruit haar benadering meer en meer bekendheid kreeg.
Denishawn School.
Twee andere vernieuwers waren Ruth Saint Denis en Ted Shawn, naamgevers van de Denishawn School, gesticht in 1915. De school was in de Verenigde Staten de bakermat van de moderne dans.
Martha Graham.
Martha Graham verliet de Denisshawn Company in 1923 omdat ze zich daar artistiek niet op haar plaats voelde. Na twee jaar revuedanseres te zijn geweest, werd ze lerares en gaf ze in 1926 samen met haar leerlingen voorstellingen die nu worden beschouwd als de eerste manifestatie van de moderne dans. De moderne dans is vooral in de jaren dertig tot ontwikkeling gekomen. Graham vervolmaakte haar moderne danstechniek en sindsdien is de moderne dans naast ballet een aparte discipline binnen de danskunst.

</doc>
<doc id="30404" url="https://nl.wikipedia.org/wiki?curid=30404" title="Communaute Financiere Africaine franc">
Communaute Financiere Africaine franc



</doc>
<doc id="30411" url="https://nl.wikipedia.org/wiki?curid=30411" title="Hastings International Chess Congress">
Hastings International Chess Congress

Het Hastings International Chess Congress, ook kortweg bekend als Hastings, is een jaarlijks terugkerend schaakevenement in de Engelse badplaats Hastings.
Willem de Veroveraar was een verwoed schaker die, na zijn overwinning bij de Slag van Hastings in 1066, het schaken naar Engeland bracht. Op 15 juni 1882 kwam Hastings opnieuw in het schaaknieuws: er verscheen in de plaatselijke krant een advertentie met de volgende inhoud: "A meeting of those interested in chess will be held at the Albert Temperance Hall, Queen Road, Hastings on Wednesday, 28th June 1882". Er kwam een grote groep sterke schakers op af en dat werd het begin van Hastings, dat nu al meer dan honderd jaar vergaderingen houdt en toernooien organiseert. Het toernooi van 1895 was het bekendste toernooi uit de reeks.

</doc>
<doc id="30413" url="https://nl.wikipedia.org/wiki?curid=30413" title="Alg">
Alg



</doc>
<doc id="30414" url="https://nl.wikipedia.org/wiki?curid=30414" title="Bette Midler">
Bette Midler

Bette Midler (Honolulu (Hawaï), 1 december 1945) is een Amerikaanse zangeres, actrice, activiste en comédienne. Haar joodse ouders noemden haar naar de actrice Bette Davis. Ze is ook bekend geworden onder haar informele artiestennaam "The Divine Miss M". In haar carrière van bijna een halve eeuw, heeft ze meerdere filmprijzen gewonnen en wereldwijd meer dan 30 miljoen albums verkocht.
Biografie.
Midler studeerde drama aan de Universiteit van Hawaï. Haar carrière als zangeres begon in homo-badhuizen in New York waar ze onder andere bevriend raakte met Barry Manilow, die haar begeleidde op de piano. Hij produceerde ook haar eerste album, "The Divine Miss M". Sophie Tucker is van grote invloed op haar geweest. Haar eerste filmrol was in de film "Hawaii" als figurant waar ze een zeezieke passagier speelde.
Midler is getrouwd en heeft een dochter.
Carrière.
Midler verscheen in "Fiddler on the Roof" op Broadway, maar haar zangtalenten maakten haar een ster. Haar eerste filmrol was als drugsverslaafde rock-muzikant in de film "The Rose", gebaseerd op het leven van Janis Joplin. Ze kreeg een Oscarnominatie voor Beste Actrice voor haar rol.
Na het floppen van de film "Jinxed" waarin ze een moeilijke samenwerking had met de regisseur en tegenspeler, leek haar carrière als filmactrice al tot een einde te komen. Vier jaar later kreeg ze echter in 1986 een rol in "Down and Out in Beverly Hills", het begin van een succesvolle carrière in komediefilms. Andere films in dit genre waarin ze speelde zijn "Ruthless People", "Outrageous Fortune" en "Big Business".
Andere films waarin ze speelt zijn "Scenes From a Mall", "For the Boys" (hiervoor kreeg ze een Oscarnominatie) en "Hocus Pocus", "The First Wives Club", "The Stepford Wives" en "Isn't She Great".
Ze heeft onder andere in The Simpsons, Seinfeld en The Nanny een bijrol gehad, waar ze zichzelf speelde.
Ook heeft ze van 2000 tot 2001 een eigen sitcom gehad, genaamd "Bette", waar ze is genomineerd voor een Golden Globe Award.
Op 1 april 2014 kwam haar boek "Bette Midler: A View From a Broad" uit. In 2019 dook ze in de laatste afleveringen van het eerste seizoen van The Politician op, waar ze de campagneleidster "Hadassah Gold" speelde. Voor deze gastrol werd ze genomineerd voor een Primetime Emmy Award. In het tweede seizoen werd haar rol opgewaardeerd naar een hoofdrol.
In 2022 verscheen ze opnieuw als Winnie Sanderson in Hocus Pocus 2.
Vrijwilligerswerk.
Midler richtte in 1995 het "New York Restoration Project" (NYRP) op, een non-profitorganisatie met als doel verwaarloosde parken in de achtergestelde wijken nieuw leven in te blazen. Al eerder, toen de stad in 1991 uit commercieel belang honderdveertien volkstuinen wilde veilen leidde Midler een coalitie om de tuinen te redden. Midler zorgde er voor dat met de inzet van vrijwilligers de tuinen veilig, schoon en levendig bleven.
Discografie.
Singles.
Voorts verscheen van haar de single The Rose; wel een succes in de Verenigde Staten; niet in Nederland; het staat wel in de Radio 2 Top 2000.

</doc>
<doc id="30420" url="https://nl.wikipedia.org/wiki?curid=30420" title="Jammu en Kasjmir (gebied)">
Jammu en Kasjmir (gebied)

Jammu en Kasjmir of (verkort) Kasjmir is een gebied in het noordelijk gedeelte van het Indische subcontinent.
Kasjmir is van oudsher de vallei van de rivier de Jhelum die in de zuidwestelijke uitlopers van het Himalayagebergte ligt. Jammu is de regio ten zuiden daarvan. Politiek gezien wordt meestal echter een veel groter gebied bedoeld, dat ook Gilgit, Baltistan en Ladakh omvat.
Achtergronden.
Jammu en Kasjmir in ruime zin is bestuurlijk tussen drie landen verdeeld:
Volgens India valt heel Jammu en Kasjmir (ook de door Pakistanen en Chinezen beheerste gebieden) onder haar grondgebied. Pakistan beschouwt heel Jammu en Kasjmir als betwist gebied en stelt dat de eis van India niet geldig is. Kasjmir vormt de inzet van een langdurig territoriaal geschil tussen de drie landen, het Kasjmirconflict.
Jammu en Kasjmir is een uiterst bergachtig gebied dat zeer gevoelig is voor aardbevingen. Een zware aardbeving vond er plaats op 8 oktober 2005 (zie Aardbeving Kasjmir 2005).
Het eigenlijke Kasjmir behoort bestuurlijk voor het grootste deel tot India en is een vallei van ongeveer 7200 km2, op 1675 meter hoogte, met het westelijk deel van de Himalaya, de Karakoram. Het gebied heeft een oeroude geschiedenis. Jammu en Kasjmir was gedurende lange tijd een van de centra van de Sanskrietcultuur. De literatuur, beeldhouwkunst, muziek, dans, schilderkunst, en architectuur van Jammu en Kasjmir heeft aanzienlijke invloed gehad in Azië.
De deling.
In 1947 werd India onafhankelijk van het Verenigd Koninkrijk. Besloten werd dat uit de vroegere kolonie twee landen zouden worden gevormd: Pakistan (Oost- en West-Pakistan) en India. In Pakistan zouden in meerderheid moslims wonen, en in India in meerderheid hindoes. Overeengekomen was dat autonome gebieden, zoals het vorstendom Kasjmir (bekend als het Dograrijk), mochten beslissen of ze zich bij India of bij Pakistan wilden aansluiten.
De bevolking van Jammu en Kasjmir bestond en bestaat hoofdzakelijk uit moslims. Het gebied werd in eerste instantie bestuurd door de hindoeïstische maharadja Hari Singh, die zo lang mogelijk onafhankelijk wilde blijven, om een zo goed mogelijk bod van de Indiase regering te krijgen. In 1947 viel Pakistan Jammu en Kasjmir echter binnen met behulp van guerrillastrijders uit islamitische stammen, en Pakistaanse soldaten die als stamleden waren vermomd. De invallers gingen zich te buiten aan verkrachting en plundering van de bevolking van Jammu en Kasjmir. Ze hadden het vooral voorzien op niet-moslims. Deze waren tijdens het Dograrijk van de Sikhs namelijk sterk bevoordeeld boven de moslims en andere religies, hoewel ze slechts 5% van de bevolking uitmaakten. De maharadja begreep dat zijn droom van een semionafhankelijk Jammu en Kasjmir uit was, en vroeg het leger van India om hulp. Tevens tekende hij een verdrag, waarbij hij ermee akkoord ging dat Jammu en Kasjmir een deel van India zou worden.
De oorlog die hiervan het gevolg was duurde totdat India in 1949 de Verenigde Naties verzocht Pakistan ertoe te bewegen het bezette Jammu en Kasjmir te verlaten. De Verenigde Naties bewerkstelligden een wapenstilstand, waarbij Jammu en Kasjmir werd verdeeld in een gebied dat door Pakistan was bezet en een gebied dat door India was bezet. De Verenigde Naties drongen aan op een referendum onder de bevolking. Dat werd geblokkeerd door India, dat alleen een referendum wilde op voorwaarde dat Pakistan de gebieden zou verlaten.
In 1962 werd de regio Aksai Chin van Jammu en Kasjmir door China veroverd op India. In 1963 werd Shaksgam overgedragen van Pakistan aan China, in ruil voor militaire steun en om verdere aanspraken van China te voorkomen. In 1965 en 1971-1972 braken hevige gevechten uit tussen India en Pakistan. India veroverde grote gebieden tijdens de oorlog van 1971, en maakte veel krijgsgevangenen. Dit leidde in 1972 tot het Akkoord van Simla tussen India en Pakistan. Beide landen kwamen overeen hun meningsverschillen op vreedzame wijze op te lossen, door middel van besprekingen. India gaf bezet gebied van Pakistan in Jammu en Kasjmir terug, en liet als een gebaar van goede wil negentigduizend Pakistaanse gevangenen vrij.
Ontwikkelingen rond de millenniumwisseling.
Beide landen zijn altijd koppig blijven volhouden dat Jammu en Kasjmir in zijn geheel aan de een dan wel de ander behoort. Bemiddelingspogingen hebben tot dusver tot niets geleid.
Midden 1999 werd Jammu en Kasjmir geïnfiltreerd door islamitische guerrillastrijders, en volgens sommige bronnen ook door Pakistaanse troepen in burgerkleding. Ze beheersten bergtoppen en bergruggen bij de plaats Kargil in Jammu en Kasjmir, met het doel de hoofdweg tussen Srinagar en Leh af te snijden. Deze loopt van noord naar zuid in het Indiase deel van Jammu en Kasjmir. Als ze daarin waren geslaagd, zouden ze Jammu en Kasjmir in tweeën hebben verdeeld. Een tegenaanval van India met behulp van leger en luchtmacht, dreef de Pakistani echter terug tot over de bestandslijn. De Amerikaanse president Clinton verzocht de Pakistaanse minister-president Nawaz Sharif zijn troepen terug te trekken. Daarmee kwam een einde aan deze fase van het conflict. Kort daarop werd Sharif afgezet door een coup van het Pakistaanse leger onder leiding van generaal Pervez Musharraf, de vorige president.
In het begin van 2002 namen de wederzijdse dreigementen tussen de landen steeds heviger vormen aan. Dit was het gevolg van hun grensconflict en van terroristische aanslagen in India. Per 1 januari 2002 werden alle rechtstreekse verbindingen over land en via de lucht verbroken. Gevreesd werd voor een kernoorlog op het subcontinent. Na intensieve diplomatie door andere landen zwakten India en Pakistan vanaf 10 juni 2002 hun wederzijds agressieve toon af. Gehoopt werd dat beide landen een verzoening zouden voorbereiden.
In april 2003 stelde India voor de dialoog te hervatten. De busverbindingen tussen India en Pakistan werden hersteld. Met ingang van 26 november 2003 kwamen India en Pakistan een wapenstilstand overeen langs zowel de niet-betwiste internationale grens, als de betwiste bestandslijn, en langs de Siachengletsjer. Dit was de eerste totale wapenstilstand in 15 jaar die door beide landen is afgekondigd. Op 30 november 2003 opende Pakistan bovendien zijn luchtruim weer voor India.
In 2019 liepen de spanningen opnieuw op na een terroristische aanslag in India. De Indiase luchtmacht heeft daarna een terroristentrainingskamp gebombardeerd. Pakistan probeerde terug te slaan maar durfde uiteindelijk niet door te zetten. Wel heeft er een luchtgevecht plaatsgevonden waarbij een Indiase MIG21 een Pakistaanse F16 neerschoot. De MIG21 is daarna ook neergeschoten. De piloot is toen gevangengenomen, ook zijn er vuurgevechten geweest. De piloot is weer vrij.

</doc>
<doc id="30422" url="https://nl.wikipedia.org/wiki?curid=30422" title="Brad Delson">
Brad Delson

Brad Delson (Agoura (Californië), 1 december 1977) is de gitarist van de alternatieve rockband Linkin Park.
Biografie.
Schoolperiode.
Brad Delson werd geboren in Los Angeles in Californië en zat samen met jeugdvriend Mike Shinoda op de Agoura High School. Gedurende die periode, speelde hij in verschillende bands waarvan Relative Degree het meest opvallende is. Doel van deze band, waarin ook Rob Bourdon zat, was om één show te spelen en na het bereiken van dit doel, stopte de band.
Nadat hij in 1995 zijn diploma haalde, vormde hij met Bourdon en Shinoda de rapcoreband Xero, de band waaruit Linkin Park is ontstaan.
Hij studeerde communicatie aan de universiteit van Californië met Bachelor of Arts als doel. Hij was een lid van Phi Beta Kappa en deelde een kamer met Dave Farrell. Delson had ook de mogelijkheid iets in de muziekindustrie te doen als deel van zijn studie en werkte daarvoor met Jeff Blue, de A&amp;R van Warner Bros. Records.
In 1999 studeerde Delson summa cum laude af en koos voor een muziekcarrière met Linkin Park in plaats van rechten.
Linkin Park.
In 1999 verliet zanger Mark Wakefield Xero. Met behulp van Jeff Blue werd Chester Bennington de nieuwe vocalist. De band veranderde haar naam in Hybrid Theory en samen met Shinoda, co-produceerde Delson hun eerste ep "Hybrid Theory". De band verwisselde voor de laatste keer hun naam en Linkin Park mocht in 2000 een contract tekenen bij Warner Bros. Records.
24 oktober 2000 kwam het debuutalbum "Hybrid Theory" uit en lanceerde de carrière van de band. Delson was extensief betrokken bij de productie van het album en ook de hierop volgende. Zo schrijft Delson mee aan nummers en doet actief mee bij de productie en de mixing. Daarnaast speelde hij een gedeelte van het basspel van het album in vanwege de tourverplichtingen van bassist Phoenix, die toen ook nog lid was van Tasty Snax. Twee jaar later kwam het remixalbum "Reanimation" uit, waarin Delson meehielp in de productie en hij bewerkte het nummer "Pushing Me Away", dat op het album verschijnt als "P5hng Me A*wy".
Sinds de comeback van Linkin Park met hun nieuwe album "Meteora" speelt Delson met grote door Shinoda ontworpen koptelefoons, waar hij geen uitleg voor wil geven ("If I tell you, I'll have to kill you").
Ook muzikaal is Delson veranderd, op het album heeft Delson opnieuw een rol gespeeld in de productie en speelt ingewikkeldere en zwaardere gitaarriffs dan op "Hybrid Theory".
Tegenwoordig is Delson ook A&amp;R voor Linkin Park's label Machine Shop Recordings, waar hij nauw samenwerkt met Mike Shinoda. Brad ontdekte onder andere Holly Brook, die samen met Fort Minor een wereldwijde hit scoorde met "Where'd You Go".
Delson wordt vaak bekritiseerd omdat hij vaak simpele gitaardelen speelt en bijna nooit solo's. Hij legt men dan uit dat het in de natuur van de band moet passen en dat het bij de nu-metal moet passen. Op het derde album van Linkin Park, "Minutes to Midnight", speelt Delson solos op "Shadow of the Day", "What I've Done", "The Little Things Give You Away" en een snelle solo op "In Pieces".
In 2024 heeft Delson besloten dat hij nog wel lid is van Linkin Park en helpt met het schrijfproces en de studio opnames. Maar hij zal niet meer live te horen zijn bij optredens van de band. 
Persoonlijk leven.
Brad Delson trouwde op 16 september 2003 met Elisa Boren tijdens een privéceremonie. Hij heeft twee jongere broers en is joods. Samen met zijn vader Donn Delson is hij bezig met enkele zakelijke bezigheden. Samen hebben zij BandMerch opgericht, dat zich bezighoudt met de merchandise voor Linkin Park, Fort Minor en andere artiesten.
Apparatuur.
Delson gebruikt de volgende spullen tijdens liveconcerten en opnames.

</doc>
<doc id="30423" url="https://nl.wikipedia.org/wiki?curid=30423" title="Ocarina">
Ocarina

Een ocarina is een fluit die veelal gemaakt wordt van aardewerk. De ocarina kan echter ook van porselein, metaal en tegenwoordig ook hout en kunststof gemaakt worden. De vorm van een ocarina is meestal ovaal en het instrument is van binnen hol. Het wordt met beide handen bespeeld en heeft tussen de 4 en 12 vingergaten van verschillende grootte en (met uitzondering van de 4-5 gaten ocarina) een of twee duimgaten.
Natuurkundig gezien is de ocarina een Helmholtzresonator, en valt het geproduceerde geluid op door een nagenoeg ontbreken van boventonen: het is een goede benadering van de sinusoïde golfvorm.
Er zijn ook ocarina's die meerdere "kamers" hebben. Deze zijn veel groter en hebben veel meer vingergaten. Soms wel tot meer dan 18 gaten. Bij meervoudige ocarina's is er maar één duimgat in plaats van twee zoals bij de 12-gaten. Bij meervoudige moet men de mond over het mondstuk schuiven om een andere kamer te bespelen. De kamers zijn op elkaar gestemd en lopen dus per kamer verder in het notenschema.
Het principiële idee komt van oorsprong uit China, en is mogelijk al duizenden jaren oud. De eerste klassieke, chromatische ocarina werd in de 19de eeuw ontworpen door de Italiaan Giuseppe Donati (1836-1923). Hij gaf dit instrument de naam Ocarina, 'kleine gans'. Alle "vessel flutes" die voor deze datum werden gemaakt waren veel minder precies gestemd en kunnen niet als ocarina's worden beschouwd. Het instrument werd in de tweede helft van de 19e eeuw populair en werd ook in verenigingsvorm bespeeld.
Samenspel.
De ocarina is een eenvoudig instrument en doorgaans zijn de oudere modellen niet geschikt om met andere muziekinstrumenten samen te spelen, vanwege de stemming (dan wel het gebrek daaraan); na het bakken is het afwachten hoe de stemming uitvalt. Mocht de stemming niet kloppen dan kunnen de vingergaten met een schuurpapiertje en stemapparaat alsnog exact gestemd worden op de gewenste toon. Moderne ocarina's zijn vaker geschikt om met meerdere instrumenten samen te spelen. Er zijn ook ocarina's die in plaats van C een andere stemming hebben, zoals Bes of D. Tot nu toe is C nog wel de populairste stemming. Let wel: de naam OCARINA mag alleen gebruikt worden voor de vaat- of tonfluit (Engels "vessel-flute") voor de fluit gemaakt door Giuseppe Donati in 1853. Hij gaf de fluit de vorm een Ganzenkopje en in het Italiaans is dat ocarina. Zie ook de foto van de Meissen ocarina bovenaan deze pagina.
Modern gebruik.
De Hongaarse componist György Ligeti is een van de weinigen die het instrument voorschreef voor een modern-klassieke compositie: het orkest van zijn Vioolconcert bevat vier ocarina's. 
In 1998 werd de ocarina gebruikt voor het videospel voor de Nintendo 64, "The Legend of Zelda: Ocarina of Time", waardoor de belangstelling voor het instrument toenam en de verkoop sterk aantrok. Ook in latere spellen komt de ocarina voor.

</doc>
<doc id="30425" url="https://nl.wikipedia.org/wiki?curid=30425" title="Meetlint">
Meetlint

Een meetlint, lintmeter of meetband is een meetinstrument waarmee de maat van iets genomen kan worden, of waarmee men afstanden kan meten. 
Een metrisch lint is meestal onderverdeeld in centimeters en decimeters en van één tot vijftig meter lang. Een meetlint kan gemaakt zijn van metaal, kunststof, textiel of papier. Grotere meetlinten worden in een haspel opgerold bewaard.
Het voordeel van een meetlint is dat het zeer buigzaam is. Hierdoor kan er enerzijds vrij nauwkeurig de omtrek van objecten met een convexe vorm mee worden opgemeten, zoals de buikomvang. Anderzijds is het lint daardoor heel makkelijk mee te nemen omdat het op te rollen is en dus weinig ruimte in beslag neemt. Nadeel is dat het daardoor ook door gaat hangen (zeeg) wanneer het tussen twee punten gespannen wordt en zo een meetfout geeft.

</doc>
<doc id="30426" url="https://nl.wikipedia.org/wiki?curid=30426" title="Schietlood">
Schietlood

Een schietlood, richtlood of paslood is een stuk gereedschap om te controleren of een vlak of lijn verticaal staat, dan wel om te zien of een punt zich loodrecht onder of boven een ander punt bevindt.
Een schietlood bestaat uit een massief messing cilinder- of prismavormig gewicht (oorspronkelijk van lood) met een conische onderkant. Aan de bovenkant is een koord bevestigd. Aan het andere einde van het koord is een iets dikker klosje bevestigd. Door nu dit klosje tegen het te stellen voorwerp te houden en de afwijking van het schietlood te bekijken, is te zien of iets "in het lood", "te lood" oftewel loodrecht, staat. Het lood moet net vrij hangen en het te stellen voorwerp niet raken of er te ver vandaan hangen. Het verschil moet precies het dikteverschil zijn tussen het klosje en het lood.
Gebruik.
In de bouw wordt het gebruikt door timmerlieden en metselaars voor het verticaal of "te lood" stellen van kozijnen, deuren en profielen voor het metselen van muren. De ruimte tussen het lood en het recht te zetten voorwerp, is de helft van het dikte verschil tussen lood en het klosje. Is het lood 33 mm en het klosje 35 mm, dan moet het lood 1 mm vrij hangen. Ook wordt hiervoor een lang waterpas gebruikt, het zogenaamde "stelwaterpas".
In de landmeetkunde werd het veel gebruikt voor het recht boven een meetpunt opstellen van een landmeetkundig instrument. Hiervoor wordt tegenwoordig vaak een kijkertje (optisch lood) of een laserstraal (laserlood) gebruikt in combinatie met het ingebouwde waterpas (buisniveau of (digitaal) doosniveau) omdat deze geen last van wind hebben.
Uitvoering.
De uitvoering van een schietlood varieert van zeer eenvoudig (een tonvormig gewicht met een oog aan de bovenzijde en een taps aflopende onderzijde) tot zeer bewerkt. Dit geldt ook voor het klosje. Men kan uit de vorm soms de herkomst of de periode waarin het is vervaardigd herkennen. Voor de werking van het schietlood maakt de uitvoering niet uit.
Loodrecht.
De richting van het koord wordt loodrecht of verticaal genoemd. Deze staat zo goed als exact haaks op de horizon.
In de meetkunde heeft loodrecht een andere afgeleide betekenis gekregen, namelijk "snijden onder een rechte hoek".

</doc>
<doc id="30427" url="https://nl.wikipedia.org/wiki?curid=30427" title="Diana Ross">
Diana Ross



</doc>
<doc id="30429" url="https://nl.wikipedia.org/wiki?curid=30429" title="Cito-toets (groep 8)">
Cito-toets (groep 8)

De Cito-toets was een eindtoets voor leerlingen uit groep 8 in het Nederlandse basisonderwijs. De Cito-toets was nooit verplicht, maar wel gangbaar op Nederlandse basisscholen. De toets werd van 1970 tot 2014 verzorgd door het Cito.
In 2015 werd de Cito-toets vervangen door de Eindtoets Basisonderwijs. Sindsdien kunnen basisscholen uit een aantal verschillende eindtoetsen kiezen. Het Cito is nog altijd betrokken bij een van de eindtoetsen, de Centrale Eindtoets. Basisscholen kunnen ook een eindtoets inzetten die niet afkomstig is van het Cito, zoals de IEP-eindtoets, de AMN-eindtoets of de DIA-eindtoets.
Geschiedenis.
Vanaf 1965 moesten leerlingen bij het verlaten van de lagere school onder meer de uitslag van een meting geven. Doel van deze bij koninklijk besluit gestelde maatregel was het met meer objectiviteit vaststellen waartoe leerlingen in staat waren. De Amsterdamse hoogleraar psychologie Adriaan de Groot legde het fundament voor de Cito-toets. Hij was ervan overtuigd dat een objectieve toets kon helpen om inzicht te krijgen in het hele kind en was van mening dat het in Nederland ontbrak aan een goed toetssysteem. Naar Amerikaans voorbeeld ontwikkelde hij een instrument dat alle kinderen dezelfde kansen gaf om te laten zien wat ze in hun mars hadden, ongeacht afkomst en vrij van sociale willekeur. In 1966 werd de eerste hierop gebaseerde toets afgenomen op scholen in de hoofdstad.
Op basis van het werk en het gezag van De Groot stelde de overheid in 1968 het Cito in. Dat instituut verzorgde in 1970 de eerste Cito-toets en bleef dat doen tot en met 2014. Formeel heette de toets 'Schooltoetsen Basisonderwijs' tot 1976 en 'Eindtoets Basisonderwijs' daarna.
Doel.
De toets was over het algemeen een hulpmiddel bij de keuze voor het voortgezet onderwijs. Voorheen werden leerlingen vaak beoordeeld op hun ouders; zo werden mannelijke allochtone- en arbeiderskinderen ongeacht hun intelligentie naar de lagere technische school gestuurd, en vrouwen naar de huishoudschool. Om leerlingen de kans te geven op een objectieve manier hun leervermogen te tonen is de Cito-toets ingevoerd. Het is dus een manier om kinderen te beschermen tegen vooroordelen die sommige leraren hebben. Ook het advies van de basisschool, de wens van de leerling, de ouders en de ontvangende school zijn van belang. De Cito-toets was geen examen waarvoor een leerling kan slagen of zakken. Een leerling wordt gedurende de gehele basisschool gevolgd, waardoor soms al bekend is wat de mogelijkheden zijn van de leerling. Naast de toetsresultaten spelen ook de sociaal-emotionele ontwikkeling en eventuele gedrags- of leerstoornissen een rol bij het bepalen van het meest geschikte vervolgonderwijs.
Opzet.
De Cito Eindtoets Basisonderwijs bestond uit meerkeuzevragen op het gebied van taal, rekenen-wiskunde, studievaardigheden en wereldoriëntatie. De toets werd gespreid over drie ochtenden afgenomen. Het onderdeel wereldoriëntatie was een optioneel onderdeel, dus de school mocht ervoor kiezen dit onderdeel niet af te nemen. Dit onderdeel werd niet meegerekend in de eindscore.
Hieronder staat een overzicht van de onderdelen die voorkwamen in de "Cito Eindtoets" (tussen
haakjes staat het aantal opgaven).
Resultaten.
De gemiddelde score van de Eindtoets werd elk jaar opnieuw berekend op basis van het aantal opgaven dat correct beantwoord werd door de leerlingen die in dat jaar de toets maakten. Omdat de Eindtoets elk jaar volledig uit nieuwe opgaven bestond, kon de moeilijkheid van de toets van jaar tot jaar iets variëren. Deze variaties in moeilijkheid waren echter zeer klein. Alle opgaven hebben twee keer in een proefafname meegedraaid voor ze in de Eindtoets terechtkwamen. Cito wist dus al vooraf hoe moeilijk elke opgave was en zorgde ervoor dat de toets elk jaar ongeveer evenveel makkelijke als moeilijke opgaven bevatte. Om dezelfde standaardscore te halen, moesten leerlingen in een ‘makkelijk’ jaar een paar opgaven méér goed hebben dan in een ‘moeilijk’ jaar.
Om de resultaten van de Eindtoetsen met elkaar te kunnen vergelijken, gebruikte Cito een equivaleringsmethode. Hierdoor was het prestatieniveau dat hoorde bij een score van bijvoorbeeld 538 in een bepaald jaar vergelijkbaar met de score 538 in een ander jaar. Het advies van de basisschool voor de keuze voor de best passende vorm van voortgezet onderwijs was een combinatie van professionele inschatting, LVS-scores door de jaren heen en de score op de Eindtoets. Doorslaggevend was de combinatie van die gegevens. De uitslag van de Eindtoets was dus een hulpmiddel bij de keuze van het best passende type voortgezet onderwijs en moest worden beschouwd als een ‘second opinion’, een onafhankelijk gegeven, en niet als een voorschrift waarvan niet af te wijken viel. Overigens kwam de uitslag van de toets in verreweg de meeste gevallen overeen met het advies van de basisschool. Mocht de uitslag van de Eindtoets afwijken van het schooladvies en/of van de wens van de ouders, dan was dat vaak aanleiding voor de school om nog eens met die ouders in gesprek te gaan.
De keuze voor de schaal 501-550 bij de standaardscores van de Eindtoets kwam voort uit de gedachte dat je voor deze toets geen voldoendes of onvoldoendes kon halen. Cito wilde om die reden voorkomen dat er geassocieerd wordt met de schoolcijfers 1-10, of met een IQ-score (intelligentietest), waar de scores meestal worden aangeduid met een gemiddelde van 100. Er is gekozen voor een schaal van 50 punten voor deze toets met 200 opgaven, omdat deze schaal nauwkeurig genoeg was voor het doel waar het bij de Eindtoets in de eerste plaats om ging: het geven van een onafhankelijk advies over het best passende brugklastype voortgezet onderwijs.
In de praktijk wilden veel scholen graag nieuwe leerlingen, waardoor zij gevoelig waren voor argumenten die suggereren dat de scholier toch voor het desbetreffende onderwijstype geschikt is. Weinig scholen hanteerden de indicatienormen dan ook als een absoluut selectiecriterium. Cito zei zelf: "De toets meet wat een kind in vergelijking met andere kinderen in acht jaar basisonderwijs geleerd heeft. Leervorderingen zeggen iets over de kansen op succes in de verschillende typen van het voortgezet onderwijs."
Advies.
Bij een bepaald resultaat hoorde een bepaald advies:
Als het advies van de basisschool en de uitslag van de Cito Eindtoets niet overeenkwamen, kon een alternatieve test worden afgenomen. Voor de laag scorende leerlingen kon nader onderzoek geadviseerd worden met het oog op een eventuele vervolgopleiding in het praktijkonderwijs, in het leerwegondersteunende onderwijs of het voortgezet speciaal onderwijs.
In Nederland gaat circa 60% van de kinderen naar het vmbo (4 niveaus) en 40% naar havo of vwo.
Vergelijking van scholen.
De uitslag van de Eindtoets Basisonderwijs werd gepubliceerd en kon gebruikt worden om scholen met elkaar te vergelijken. Een hoge gemiddelde score voor een school kon verschillende oorzaken hebben:
De gemiddelde score van een school moest dus kritisch en genuanceerd worden bekeken.
Aangepaste afname.
Voor kinderen met dyslexie waren boekjes van een groter formaat beschikbaar. De toets kon auditief ondersteund worden met behulp van een cd of een daisy-cd.
Kritiek.
Er was ook kritiek op de Eindtoets Basisonderwijs van Cito:
Alternatieven.
Er waren naast de Cito-toets meerdere toetsen die gebruikt konden worden als eindtoets voor het basisonderwijs:

</doc>
<doc id="30430" url="https://nl.wikipedia.org/wiki?curid=30430" title="Cito">
Cito



</doc>
<doc id="30431" url="https://nl.wikipedia.org/wiki?curid=30431" title="Speelgoed">
Speelgoed

Speelgoed zijn voorwerpen die voornamelijk gebruikt worden door kinderen om mee te spelen.
Mensen hebben de neiging om te spelen. Jonge kinderen spelen vaak, maar ook vele volwassenen doen het graag. Het kan zonder hulpmiddelen (stoeien, ravotten), maar vaak wordt er specifiek speelgoed gebruikt.
Functies van het aangeboren speelgedrag.
Sociaal.
De positie in de groep wordt op deze wijze verkend en vastgelegd. Het individu leert door te spelen met anderen omgaan en verkent de grenzen van geaccepteerd gedrag. Spel is ook een middel om op een gecontroleerde manier met agressie om te gaan en de agressie een uitlaatklep te geven. Bij de mens heeft het spel ook de functie de andere sekse spelenderwijs te leren kennen. Spelenderwijs leren kan spontaan plaatsvinden, maar ouders, trainers of leraren kunnen er ook voor kiezen om het leerproces de meer motiverende, of minder afschrikkende, vorm van een spel te geven. 
Fysiek.
Spelen bevordert de coördinatie van bewegingen (motoriek) en het ruimtelijk inzicht.
Emotioneel.
In een rollenspel (bijvoorbeeld bij het spelen met poppen of auto's) kunnen allerlei gevoelens worden verwerkt. Ouders zeggen vaak dat ze zichzelf horen praten als ze hun kinderen bezig zien. Bij het spelen van een gezelschapsspel komen allerlei gevoelens kijken: woede en blijdschap die bij winnen en verliezen horen. Merken dat je slimmer bent dan je medespeler of juist niet. Emoties waar ieder die opgroeit, mee moet leren omgaan.
Spelen en speelgoed.
De neiging om te spelen is bij volwassen zoogdieren minder groot dan bij jonge dieren maar ze kan ook bij volwassen dieren worden geobserveerd. Kenmerkend voor dieren is dat zij, zodra er een andere sterkere prikkel optreedt, hun spel zullen staken.
Bij de mens heeft spelen dezelfde functies als bij dieren. De mens met zijn grotere verstandelijke vermogens, onderscheidt zich door de keuze van de objecten waarmee men speelt en de complexiteit van de spellen die, anders dan bij dieren, aan afgesproken spelregels onderworpen kunnen zijn.
Dieren gebruiken in bijzondere gevallen gereedschap, maar hun speelgoed is steeds iets dat toevallig voorhanden is. Soms zijn er favoriete objecten die bij het spel van het dier de rol van prooi vervullen. Een moeder van een nest roofdieren zal levende prooien aan haar jongen geven zodat deze, spelenderwijs, hun jachttechniek kunnen oefenen. Bij de huiskat ziet men ook bij volwassen dieren een sterke neiging om met de gevangen prooidieren te spelen.
Mensen maken of kiezen speelgoed voor hun kinderen. Het kan gaan om objecten die puur als speelgoed zijn ontworpen, maar er zijn ook verkleinde uitvoeringen van de gereedschappen en wapens van de volwassenen.
In de jaren 60 en 70 is veel getwist over de rol van speelgoed in de opvoeding en men vroeg zich af of de keuze voor specifiek jongens- en meisjesspeelgoed zoals poppen en plastic pistolen genetisch bepaald was of dat de keuze door de ouders gemanipuleerd wordt. Onderzoek suggereert dat jongens over het algemeen ander speelgoed kiezen dan meisjes. Ook de vraag of oorlogsspeelgoed agressiviteit bevordert, werd onderzocht.
Spelen is voor de meeste kinderen zo belangrijk dat zij met bijna alles wat zij in hun omgeving kunnen vinden, gaan spelen. Het oorspronkelijke doel van het voorwerp doet er niet toe; in de beleving van het kind kan ieder voorwerp in het kader van het spel iets heel anders zijn. 
Om tegemoet te komen aan de behoefte van hun kinderen om te spelen, maar ook om kinderen spelenderwijs te onderwijzen in het gebruik van werktuigen, is al sinds de vroegste oudheid speelgoed gemaakt.
Spelen is belangrijk voor een goede ontwikkeling.
Doordat er meestal geen zwaarwegende consequenties verbonden zijn aan spel, is het zeer geschikt om te experimenteren. Men kan bijvoorbeeld in een spel zogenaamd "overlijden", maar vervolgens toch verder spelen in een herkansing. Kinderen die vrij kunnen spelen kunnen "hun hoofd leegmaken" en daardoor het leven van alle dag beter aan. Overigens geldt ook voor volwassenen dat zij regelmatig moeten recreëren.
Behalve veel plezier, kan speelgoed ook belangrijke leermomenten opleveren. Bij een gezelschapsspel oefent men bijvoorbeeld geduld, omdat men op zijn/haar beurt moet wachten. Verder leert men op jonge leeftijd al zijn emoties kennen, door bijvoorbeeld te merken dat winnen een ander gevoel geeft dan verliezen. Ook ontdekt men bij het spelen van sommige spellen dat anderen er beter in zijn of dat de persoon er zelf juist beter in is.
Het juiste speelgoed op het goede moment kan betekenen dat een kind vaardigheden aanleert waar het in zijn ontwikkeling aan toe is.
Speelgoed door de eeuwen.
Speelgoed in de prehistorie.
Bij opgravingen in de oudste stedelijke nederzettingen zoals Mohen Djaro en de Tell van de koningsstad Ur zijn spelletjes en speelgoed gevonden. Zo zijn er in de oudste beschavingen voorbeelden van bronzen speelgoedmeubilair, aardewerken poppen en dieren. De rammelaar is speelgoed dat waarschijnlijk al duizenden jaren oud is.
Speelgoed in de oudheid.
Bij opgravingen in Egypte zijn ook kindergraven uit de tijd van de farao's blootgelegd waarin terracotta poppen, beestjes, ballen en tollen werden aangetroffen, die als grafgiften waren meebegraven. In het Griekenland van voor onze jaartelling speelden meisjes met (lappen)poppen. Van de Grieken en Romeinen is vrij veel speelgoed bewaard gebleven. Er zijn ook afbeeldingen op vazen en reliëfs en beschrijvingen van speelgoed in de literatuur gevonden. Het speelgoed waarmee Griekse en Romeinse kinderen speelden, bestond voor zover bekend uit lappenpoppen, jojo's en trekkarretjes. Ook hadden ze rammelaars in de vorm van een varken, waarbij de snuit het handvat was. Als het kind dan schudde met het varkentje rammelden de bolletjes klei aan de binnenkant van het varkentje.
Speelgoed in de middeleeuwen.
De kijk op het kind was in de Europese middeleeuwen anders dan nu. Het kind werd vooral als een te temmen, onrijp wezen gezien. Kinderen werden daarom aangekleed als kleine uitvoeringen van volwassenen. In de toenmalige cultuur bestond nog geen begrip voor de kindertijd, maar kinderen speelden natuurlijk wel degelijk.
Uit de middeleeuwen is maar weinig speelgoed bewaard gebleven. Omdat metaal kostbaar was, werd het speelgoed waarschijnlijk vaak van been of hout gemaakt. Aan het weinige speelgoed dat wel bewaard gebleven is, zoals vliegers, ballen, speelgoedsoldaatjes, hobbelpaarden en trek- en duwdieren, is op te maken dat de voorkeuren op dit gebied eeuwenlang gelijk zijn gebleven. Voor de rijken was er speelgoed dat van zilver, brons, glas of aardewerk was gemaakt.
Het spel was ook in de middeleeuwen vaak een nabootsing van de wereld van volwassenen.
Speelgoed in de zestiende eeuw.
Calvijn was een tegenstander van het spelen en het speelgoed. Luther, die vader was van een groot gezin, zag het nut en plezier van speelgoed wel in. 
Speelgoed in de zeventiende eeuw.
Schilderijen laten ons zien dat speelgoed een steeds belangrijker plek innam in de samenleving. Op afbeeldingen van Sinterklaasavonden, gelegenheden waarop ook toen speelgoed werd geschonken, is allerlei speelgoed te zien. Soms is het niet duidelijk of alle voorwerpen die eruitzien als speelgoed ook werkelijk zo waren bedoeld. Pronkstukken zoals speelgoed van zilver en poppenhuizen werden niet zozeer voor de kinderen, maar voor volwassenen gemaakt. De schitterende poppenhuizen, zoals die ook in het Rijksmuseum in Amsterdam te vinden zijn, waren kostbare en kwetsbare verzamelobjecten voor volwassenen.
Speelgoed in de achttiende eeuw.
Aan het einde van de achttiende eeuw kwam er, mede onder invloed van de filosoof Jean-Jacques Rousseau, aandacht voor de belevingswereld van het kind. In de Europese Verlichting komt een pedagogie tot ontwikkeling waarin het kind als een groeiend persoon in een ontwikkelingsfase wordt gezien.
Speelgoed in de negentiende eeuw.
De opkomende massaproductie zorgde voor een grote stroom van betaalbaar speelgoed. Bijzonder was dat in deze tijd ook speelgoed werd gemaakt dat specifiek voor de zondag was bedoeld. Dit speelgoed had een Bijbelse achtergrond. Een speelgoed "Ark van Noach" was populair.
Speelgoed in de twintigste eeuw.
In de eerste jaren van de twintigste eeuw werd blikken speelgoed populair. 
Blikken speelgoed in de twintigste eeuw.
In Nederland waren geen speelgoedfabrikanten die speelgoed van blik produceerden. Rond de jaren vijftig kwam de import veelal vanuit Engeland op gang, al waren het vooral de rijkere families, die hun kinderen verwenden met deze toen nog stalen modellen. Een van de toonaangevende speelgoedfabrikanten was het Engelse merk Tri-ang. Opgericht rond 1830 als Lines Bros, groeide Tri-ang uit tot de grootste speelgoedfabrikant van de wereld.
Speelgoed in de 21e eeuw.
Elk jaar wordt in Nederland het Speelgoed van het jaar gekozen.
Voorbeelden van speelgoed zijn:
Met speelgoed kunnen allerlei vaardigheden worden ontwikkeld, zoals de motoriek. Speelgoed voor de allerjongsten wordt vaak ook speciaal vanuit dit oogpunt ontwikkeld. Oudere kinderen zijn qua ontwikkeling verder gevorderd dan jonge kinderen. Voor oudere kinderen zijn er dus ook andere aandachtspunten waar op gelet wordt bij het maken van het speelgoed.

</doc>
<doc id="30432" url="https://nl.wikipedia.org/wiki?curid=30432" title="Nijkerk (stad)">
Nijkerk (stad)

Nijkerk () (Nedersaksisch: "Niekark") is een stad in de Nederlandse provincie Gelderland en hoofdplaats van de gemeente Nijkerk. De stad had op inwoners en is centraal gelegen tussen de Veluwe en Eemland.
Etymologie.
Voor de herkomst van de plaatsnaam Nijkerk zijn twee verklaringen.
'Nije kercke'.
Sinds mensenheugenis wordt verteld dat de naam komt van 'Nije kercke', wat 'nieuwe kerk' betekent. In de 13e eeuw zou er een kapel of kerk gebouwd zijn, die een dochterkerk was van de parochie in Putten. Ter onderscheiding van de kerk in Putten werd deze kapel of kerk 'Nije kercke' genoemd. Volgens een andere overlevering werd de nieuwe kerk gebouwd na een veenbrand in 1221, waarbij een door Liudger van Utrecht gebouwde kapel verloren was gegaan. Een Nijkerkse pastoor zou een stichtingsakte uit 1222 hebben gezien. Het is te danken aan de Nijkerkse geschiedschrijver G. Beernick dat het jaar 1222 decennialang werd genoemd als bouwjaar van de 'Nije kercke'. Van Lieburg ontkracht dit verhaal door aan te tonen dat alle feiten rondom het jaartal 1222 ontbreken.
'Nie-Ark'.
Een theorie van recenter datum is die van Hagoort. Hij schrijft dat de bewoners van de buurtschap Ark (in de huidige polder Arkemheen bij Nijkerk) in de 13e eeuw vanwege overstromingen op hoger gelegen delen gingen wonen. Zij namen de naam van hun vroegere woonplaats mee en voegden er 'Nie' (nieuw) aan toe: 'Nie-Ark'. Dit lijkt al sterk op 'Niekark', de huidige plaatsnaam in het dialect. Later zou de naam verbasterd zijn van 'Nie-Ark' / 'Nie-Erk' tot Nijkerk.
Geschiedenis.
Eerste vermeldingen.
De plaatsnaam Nijkerk komt voor het eerst voor in een lijst van bezittingen van Herbertus, heer van Putten, uit het jaar 1313. In belastingadministratie uit 1333/1334 wordt gesproken over 'paludis apud Nyenkercke', wat 'moeras bij Nijkerk' betekent. Ook wordt ‘Nykerc’ genoemd in het archief van het Vaticaan in een pausbul uit 1353.
Stadsrechten.
Nijkerk was als grensplaats tussen het Hertogdom Gelre en het Sticht Utrecht regelmatig een strijdtoneel en in 1412 werd het dorp geheel verwoest tijdens de Arkelse Oorlogen. Om herhaling te voorkomen verleende hertog Reinoud IV van Gelre Nijkerk op 27 maart 1413 stadsrechten en vrijstelling van tolgeld. Nijkerk ontbrak het destijds aan financiële middelen om de benodigde vestingwerken gedegen uit te voeren. Van ommuren was geen sprake en er werd gekozen voor aarden wallen en een aantal houten poorten.
Nijkerk heeft in de geschiedenis een aantal keren te kampen gehad met rampen. In 1421 brandde de kerk af (in 1461 herbouwd) en bij de stadsbrand van 1540 werd de stad vrijwel compleet verwoest; ook de kerk werd prooi van de vlammen, hoewel de toren bleef gespaard.
Nijkerk-Amerika.
Kiliaen van Rensselaer, bewindvoerder van de West-Indische Compagnie, benoemde zijn neef Wouter van Twiller uit Nijkerk tot gouverneur van Nieuw-Amsterdam. Arent van Corlaer, een eveneens uit Nijkerk afkomstige vriend van Wouters broer Jan van Twiller, stichtte in 1662 de Hollandse kolonie Schenectady in Nieuw-Nederland, de huidige staat New York in de Verenigde Staten. Nijkerk onderhoudt nog steeds vriendschappelijke betrekkingen met de stad Schenectady. De steden hebben sinds 2013 een stedenband.
Nijkerkse beroeringen.
Van 1749 tot 1759 werd het godsdienstig leven beheerst door de Nijkerkse beroeringen, een voorbeeld van de opwekkingsbeweging in de 18e eeuw. Kerkdiensten werden verstoord door kerkgangers die hun geloofsgenoten opzweepten tot extatische uitingen van inkeer en berouw. Stadhouder Willem IV verbood deze uitingen.
Gouden 18e eeuw.
Nijkerk bloeide in de 18e eeuw, mede dankzij de komst van de Sefardische Joden in 17e eeuw, die in 1630 de tabaksteelt naar de stad en omgeving haalden. De handel groeide en ook dankzij glasblazerijen leidde dat er toe dat Nijkerk in 1795 de grootste stad op de Veluwe was. Dit is goed te zien aan de architectuur: in het centrum werden veel herenhuizen gebouwd . In Gelderland had alleen Arnhem een grotere omvang.
In april 1872 was er een oproer in Nijkerk omdat pastoor H. Terschouw en parochianen van de toenmalige Sint-Catharinakerk de herdenking van de inname van Den Briel in 1572 niet wensten mee te vieren, omdat de katholieken jarenlang onderdrukt werden. Dit zorgde voor een oproer tussen de protestanten en de katholieken.
Nijkerk aan Zee.
Vroeger lag Nijkerk aan de Zuiderzee. De Zuiderzee is sinds de afwerking van de Afsluitdijk verleden tijd en sinds de inpoldering van Zuidelijk Flevoland ligt Nijkerk zelfs niet meer aan het IJsselmeer, maar aan het Nijkerkernauw, een van de randmeren. Er is wel een strand overgebleven: strand Hulckesteijn.
Wateroverlast begin 20e eeuw.
In januari 1916 liepen grote delen van de stad onder vanwege de Stormvloed van 1916; onder andere op 13 en 14 januari.
Tweede Wereldoorlog.
In mei 1940 vielen Duitse troepen Nederland binnen. Om de Duitse opmars te vertragen werd Nijkerk, dat aan een belangrijke route van Duitsland naar West-Nederland ligt, geëvacueerd en vervolgens door het Nederlandse leger beschoten. De evacués werden enkele dagen ondergebracht in Putten en Harderwijk.
Geschiedenis in namen.
Een aantal wijk- en straatnamen verwijzen naar belangrijke personen in de geschiedenis. Voorbeelden hiervan zijn Corlaer, de Van Rensselaerstraat, de Van Twillerstraat en de Slichtenhorsterweg die zijn genoemd naar pioniers die vanuit Nijkerk naar Nieuw-Nederland trokken. Verder de Ds. Kuypersstraat (genoemd naar Gerardus Kuypers (1749-1750), bekend van de Nijkerkse beroeringen) en de Burgemeester Stamstraat, genoemd naar burgemeester Jan Willem Stam, die bekend is van het verzetswerk tijdens de Tweede Wereldoorlog en die ook burgemeester van Dinxperlo geweest is. Ten slotte de Kardinaal Alfrinklaan, vernoemd naar kardinaal Bernardus Alfrink.
Het in 2017 gebouwde zwembad is vernoemd naar wethouder Jaap van der Krol, die onder andere bekend was als vicevoorzitter betrokken van het NOC*NSF.
Periode na de Tweede Wereldoorlog.
Woning- en wegenbouw.
Na de Tweede Wereldoorlog groeide Nijkerk fors. Om Nijkerk te ontlasten van het noord-zuidverkeer werd de Frieswijkstraat aangelegd. Vooral na aanleg van de A28 in 1965 werden stukken land tussen deze rijksweg en de stad benut voor bedrijventerreinen, zoals "de Arkervaart" en "Watergoor", hetgeen veel werkgelegenheid opleverde. Dat leidde tot verdere expansie van de woningbouw. De eerste naoorlogse woonwijken verrezen: "Schulpkamp", "de Bruins Slotlaan" en enige bebouwing rondom het centrum.
Eind jaren vijftig werd begonnen aan de oostzijde van de stad. Uit deze periode, tot circa 1975 stammen de wijken "Oranjewijk", "Beulekamp", "Paasbos" en "Rensselaer"; in de laatste wijk werden voor het eerst flats opgeleverd ("van Oldenbarneveltstraat").
Tevens werden in de jaren zeventig rondom verpleeghuis Zilverschoon twee wijken aangelegd, "Bruins Slotlaan" en "Hazeveld". Eind jaren zeventig begon met de wijk "Strijland" een groot project, aansluitend op de wijken Beulekamp en Paasbos. Hier bouwde men tot ongeveer 1986, daarna ging men aan de westzijde uitbreiden.
Rond 1989 startte de gemeente een omvangrijk project ten westen van de rondweg met de wijk "Corlaer". Rond 1997 startte men het tweede gedeelte, "Groot Corlaer", met de deelplannen "Boerderijakkers" (1997-2000), "De Bogen" (2000-2006) en tot slot het deelplan "De Terrassen". Sinds 2007 worden in deze wijk 800 woningen gebouwd. Sinds diezelfde tijd wordt een aantal inbreidingslocaties bebouwd, onder andere aan de Oranjelaan en het Molenplein/van Reenenpark. Aangrenzend aan de wijk "Groot Corlaer" is in 2017 gestart met de bouw van woningen in de nieuwbouwwijk "Doornsteeg". Deze wijk is genoemd naar de locatie, het gehucht Doornsteeg.
Ook de voorzieningen werden flink uitgebreid. Zo zijn diverse sportvoorzieningen aanwezig en sinds enkele jaren bijna alle vormen van voortgezet onderwijs in het Corlaer College.
Op 14 oktober 2012 werd de toren van de Grote Kerk verkozen tot de mooiste toren van Nederland.
Onderwijs.
In Nijkerk zijn 13 basisscholen. Hiervan hebben elf scholen een protestants-christelijke achtergrond. Eén basisschool kent een rooms-katholieke achtergrond en er is één openbare basisschool.
Nijkerk kent drie middelbare scholen:
Verkeer en vervoer.
Nijkerk is onder meer bereikbaar via Rijksweg A28 en de spoorlijn Amersfoort-Zwolle.
Religie.
In Nijkerk zijn diverse religieuze entiteiten actief. Het grootste deel wordt gevormd door protestantse kerken. Maar ook de Rooms-Katholieke kerk en de Islam zijn vertegenwoordigd.
Protestantse Kerken.
Kerken die onderdeel vormen van de Protestantse Kerk in Nederland (PKN).
De meeste van deze kerken werken in Nijkerk nog onder de naam zoals die voor de totstandkoming van de PKN in 2004 bekend was:
Literatuur.
• P. de Zeeuw J. Gzn., Nijkerk door de eeuwen heen. Een kort verhaal over de geschiedenis van Nijkerk op de Veluwe (Nijkerk 1963; heruitgave in opdracht
van Boek- en kantoorvakhandel Roodbeen &amp; Van Hartskamp, Nijkerk 1994). 

</doc>
<doc id="30434" url="https://nl.wikipedia.org/wiki?curid=30434" title="Fietssuggestiestrook">
Fietssuggestiestrook



</doc>
<doc id="30435" url="https://nl.wikipedia.org/wiki?curid=30435" title="Antillen">
Antillen

De Antillen zijn een eilandengroep in de Caraïbische Zee.
Alle eilanden in het Caraïbisch Gebied worden tot de Antillen gerekend, met uitzondering van de archipel van de Bahama's, waartoe ook de Turks- en Caicoseilanden behoren.
De eilanden krullen zuidwaarts vanaf de punt van Florida naar het noordwesten van Venezuela. De Antillen worden onderverdeeld in Grote Antillen en Kleine Antillen. De Kleine Antillen worden op hun beurt onderverdeeld in Bovenwindse Eilanden en Benedenwindse Eilanden. Verwarrend hierbij is dat in het Nederlands de zogeheten SSS-eilanden als "Bovenwindse Eilanden" worden beschouwd, terwijl in het Engels deze eilanden tot de "Leeward Islands" (letterlijk vertaald "Benedenwindse Eilanden") worden gerekend.
Er zijn ten minste 7000 grote en kleine eilanden en riffen in het gebied. Meer in detail zijn de eilanden onderverdeeld in 25 delen waarvan sommige onafhankelijke staten, en andere afhankelijke gebieden zijn.
Veel eilanden werden aanvankelijk gekoloniseerd door Spanje. Later werden sommige eilanden veroverd door andere Europese naties. Op een bepaald moment was het grootste deel van de eilanden, die voordien Britse kolonies waren, verenigd in de West-Indische Federatie (die echter niet lang stand hield). In 2020 zijn de meeste eilanden onafhankelijk.
Geschiedenis.
Aangenomen wordt dat de Grote Antillen zijn bevolkt door Arowakken vanuit Belize, terwijl de Kleine Antillen zijn bevolkt door Arowakken vanuit Venezuela. Aan het eind van de 15e eeuw werd het gebied bezocht door Spaanse ontdekkingsreizigers als Christoffel Columbus en Alonso de Ojeda. Veel eilanden werden aanvankelijk ingenomen door Spanje. Later werden sommige eilanden veroverd door Frankrijk, andere door Nederland, en weer andere door het Verenigd Koninkrijk.
De volgende eilanden waren op een bepaald moment kolonies van Europese naties, waarvan sommige nog steeds deel uitmaken van een Europese staat:
Economie.
De handelsorganisatie in de Caraïben is de Caricom.

</doc>
<doc id="30440" url="https://nl.wikipedia.org/wiki?curid=30440" title="ABC-eilanden (Antillen)">
ABC-eilanden (Antillen)

De ABC-eilanden bestaan uit Aruba, Bonaire en Curaçao en behoren tot de Benedenwindse Eilanden van de Kleine Antillen.
Aruba, Bonaire en Curaçao liggen voor de kust van Venezuela. Aruba en Curaçao hebben een status aparte binnen het Koninkrijk der Nederlanden. Bonaire is sinds oktober 2010 een bijzondere gemeente van Nederland. De omgangstaal op de ABC-eilanden is Papiaments. Dit in tegenstelling tot de Bovenwindse Eilanden binnen het Koninkrijk, waar Engels de omgangstaal is.

</doc>
<doc id="30441" url="https://nl.wikipedia.org/wiki?curid=30441" title="SSS-eilanden">
SSS-eilanden

De SSS-eilanden, meestal Bovenwindse Eilanden genoemd, zijn drie eilanden tussen Anguilla en Saint Kitts en Nevis die tot het Koninkrijk der Nederlanden behoren: Sint Maarten, Saba en Sint Eustatius. De term in deze zin moet onderscheiden worden van de Bovenwindse Eilanden in ruimere zin, waarmee men een grotere groep eilanden van de Kleine Antillen aanduidt. 
Sint Maarten is een land binnen het Koninkrijk der Nederlanden, Saba en Sint Eustatius zijn sinds oktober 2010 als Caribisch openbaar lichaam een 'bijzondere gemeente' van Nederland geworden. De omgangstaal op de eilanden is Engels. Dit in tegenstelling tot de overige Caribische eilanden binnen het Koninkrijk, de ABC-eilanden of Benedenwindse Eilanden, waar Papiaments de omgangstaal is.
Eilandgebied.
Tussen 1951 en 1983 vormden de eilanden als het Eilandgebied de Bovenwindse Eilanden een bestuurlijke eenheid binnen het Nederlands-Antilliaanse staatsverband.
De gezaghebber van het eilandgebied zetelde op Sint Maarten, maar werd op Saba en Sint Eustatius vertegenwoordigd door twee "administrateurs". Het eilandgebied kende een eilandsraad van vijftien leden, waarvan er zes tevens gedeputeerden waren.
Het eilandgebied en zijn organen, zoals de eilandsraad en het bestuurscollege, waren onderverdeeld in drie zogenoemde afdelingen die een grote mate van zelfstandigheid kenden. In de praktijk hield dat in dat ieder eiland in feite een eigen eilandsraad van vijf leden (waarvan twee gedeputeerden) had. Men sprak dan bijvoorbeeld van "de eilandsraad van de Bovenwindse Eilanden, afdeling Saba".
Door een wijziging van de Eilandenregeling Nederlandse Antillen (ERNA), werd op 1 april 1983 het eilandgebied opgesplitst in drie aparte eilandgebieden.

</doc>
<doc id="30442" url="https://nl.wikipedia.org/wiki?curid=30442" title="Kleine Antillen">
Kleine Antillen

De Kleine Antillen zijn een eilandengroep in de Caraïbische Zee. Ze maken onderdeel uit van de Antillen en van het Caraïbisch Gebied. Aangenomen wordt dat ze vanuit het vasteland van Zuid-Amerika (Venezuela) zijn bevolkt door Arowakken. De Kleine Antillen kunnen worden onderverdeeld in de Bovenwindse Eilanden en Benedenwindse Eilanden. Op de Kleine Antillen wonen circa 4 miljoen mensen. De oppervlakte bedraagt ongeveer 14.000 km².
Bovenwindse Eilanden.
Dit is de grootste groep eilanden van de Kleine Antillen. De eilandengroep begint na Puerto Rico en eindigt voor de kust van Venezuela. Puerto Rico maakt onderdeel uit van de Grote Antillen. Aangezien de heersende wind in die regio - de passaat - uit het noordoosten komt, bereikt deze dus eerst de Bovenwindse Eilanden.
Leeward Islands
De eilanden die in het Nederlands "bovenwinds" heten worden in het Engels onderscheiden in "Leeward Islands" en "Windward Islands". De noordelijkste groep, van de Maagdeneilanden zuidwaarts tot en met Dominica, heet "Leeward Islands". ("Leeward" = lijzijde: beschutte zijde, kant waarheen de wind waait).
Windward Islands
De eilanden ten zuiden van Dominica, vanaf Martinique, worden in het Engels de "Windward Islands" genoemd.
Benedenwindse Eilanden.
Dit is een kleinere groep eilanden voor de kust van Venezuela, die in het Engels "Leeward Antilles" genoemd worden.

</doc>
<doc id="30443" url="https://nl.wikipedia.org/wiki?curid=30443" title="Grote Antillen">
Grote Antillen

De Grote Antillen zijn een eilandengroep in de Caribische Zee. Ze maken onderdeel uit van de Antillen en het Caraïbisch gebied, en bestaan uit de eilanden Cuba, Hispaniola, Jamaica en Puerto Rico.
Aangenomen wordt dat de Grote Antillen vanuit Belize zijn bevolkt door Arowakken.

</doc>
<doc id="30444" url="https://nl.wikipedia.org/wiki?curid=30444" title="Het Steen (Antwerpen)">
Het Steen (Antwerpen)

Het Steen is een deel van een voormalige ringwalburg aan de rechter Schelde-oever in de stad Antwerpen. Het gebouw is sinds 2021 een toeristisch onthaalcentrum voor de stad Antwerpen.
Steenplein.
Het Steen bevindt zich op het Steenplein waar ook het veer naar de Linkeroever als ook De Waterbus naar Lillo of Hemiksem kan genomen worden.
Geschiedenis.
Het Steen, het oudste bewaarde gebouw van Antwerpen, werd gebouwd tussen 1200 en 1225 als poortgebouw van de Antwerpse burcht. Het huidige gebouw beslaat minder dan 5% van de oppervlakte van de oorspronkelijke burcht. Binnen de burcht bevonden zich belangrijke instellingen zoals de Vierschaar (de voormalige rechtbank op de hoek van de Mattenstraat), de Sint-Walburgiskerk (ook bekend als burchtkerk), het Bezaanhuis, het Reuzenhuis, de refuge van de Benedictijnerabdij van Affligem die ook als pastorij van de burchtkerk fungeerde (de laatste drie in de Mattenstraat), het Steen, de Werf en juist buiten de burcht de Vismarkt. Rond 1520, ten tijde van Karel V, werd het poortgebouw van de burcht grondig verbouwd en noemde men het voortaan "'s-Heeren Steen". In 1549 schonk Karel V het gebouw aan de stad, die het tot 1828 in eigendom had.
Van 1303 tot 1823 werd het gebouw als gevangenis gebruikt. Er vonden soms ook terechtstellingen plaats, speciaal de geheime verdrinkingen van hervormingsgezinden in de jaren 1557-1565. Vanaf 1823 diende het Steen als tehuis voor invalide soldaten. Nadat de overheid het gebouw in 1827 had opgeëist, werd het een jaar later aan een houtzager verkocht. In 1842 kocht de stad het gebouw echter weer terug.
Museum.
In 1862 opperde Pieter Génard - als lid van het Antwerpse Comité der briefwisselende leden der Koninklijke Commissie van Monumenten - om in elke provincie een oudheidkundig museum op te richten. Volgens hem was Het Steen de geschikte plaats in Antwerpen hiervoor. De stad steunde het voorstel, zodat door architect Kennes begonnen werd met een restauratie. Op 14 augustus 1864 kon zo het museum opengaan. 
Het grootste deel van de burcht werd in de jaren 1880 afgebroken toen men de Schelde verbreedde en de kades recht trok. Slechts een kleine cluster van gebouwen rondom het oorspronkelijke poortgebouw werd behouden en hierna simpelweg "Het Steen" genoemd. Meteen na de afbraak van de omliggende bebouwing werd in 1887-1890 ook een nieuwe vleugel in neogotische en neotraditionele stijl bijgebouwd en ook andere delen van de oorspronkelijke gebouwen werden verbouwd.
Het oorspronkelijke oudheidkundig museum uit 1864 werd in 1952 vervangen door het Nationaal Scheepvaartmuseum, dat echter al meteen van 1953 tot 1958 ontoegankelijk was door verbouwingswerken. Een deel van de neotraditionele aanbouw uit 1890 werd afgebroken om plaats te maken voor een nieuwe vleugel. Het binnengedeelte van dit museum sloot uiteindelijk de deuren op 28 december 2008. De collectie van het Scheepvaartmuseum werd vanaf 2010 overgeplaatst naar het nieuwgebouwde Museum aan de Stroom.
Het Steen werd in 2012 herbestemd tot "HETSTEEN der wijzen", 'een actief vragenhuis voor denkers, dromers en doeners'. Dit was een groot succes maar het gebouw bleek niet geschikt om een jeugdwerking verder uit te werken. Daarom verhuisde men met de jongeren naar de Droogdokkensite en vervolgde haar jeugdwerking onder een nieuwe naam 'Stormkop'. In 2018 zijn de bouwwerken aan Het Steen gestart om het gebouw tegen 2021 om te vormen naar een toeristisch onthaalcentrum.
Onthaalcentrum.
Naar aanleiding van de herbestemming en de daaraan gekoppelde werken werd een beheersplan opgesteld. Dit werd in 2017 goedgekeurd door het Agentschap Onroerend Erfgoed. Op 1 december 2017 werd de meerjarenpremieovereenkomst voor de restauratie van het stadhuis en Het Steen ondertekend. Voor de restauratie van deze gebouwen werd in totaal ca. 35,5 miljoen euro uitgetrokken. Bijna 11 miljoen euro van dat budget was afkomstig van Vlaanderen dat voor deze projecten een erfgoedpremie toekende. Met de ondertekening van deze overeenkomst tussen Vlaanderen en Antwerpen konden de restauratiewerken aan de twee gebouwen van start gaan.
Het Steen werd omgevormd naar een toeristisch onthaalcentrum waar bewoners en bezoekers terecht kunnen voor informatie, tickets, boekingen en exposities. Er kwam ook een stadswinkel en een rustruimte met zicht op de Schelde. Een belevingsparcours vertelt over de geschiedenis en de identiteit van de stad en het gebouw. De Dienst voor Toerisme VVV die voorheen op de hoek van de Braderijstraat en de Grote Markt was gevestigd is sinds 22 oktober 2021 nu hier gevestigd.
Het ontwerp van het nieuwe Steen is van de hand van noAarchitecten. Men vertrok vanuit de bouwgeschiedenis, Het Steen als vrijstaand gebouw zoals het in 1890 was vormde de basis. Een nieuwe toren en dakterras vervangt de aanbouw uit de jaren 1950. Tijdens de werken konden bezoekers en bewoners meer informatie over de werf en de toekomst van Het Steen terugvinden in het infopunt dat zich in de voormalige Flandriakiosk op het Steenplein bevond. Er ontstond polemiek over de moderne aanbouw. In 2019 werden er onder de daken nestvoorzieningen voor gierzwaluwen geplaatst. Met succes, meerdere neststenen werden al in hetzelfde jaar in gebruik genomen.
Sinds 22 oktober 2021 huisvest het gerenoveerde Steen het toeristische onthaalcentrum "Antwerp Visitor Center". Onderdeel daarvan is "The Antwerp Story". Dit is een multimediaparcours in 11 kamers met een tentoonstelling over de geschiedenis en identiteit van de stad. Ter hoogte van Het Steen kwam aan de Schelde-oever een 350 meter lang ponton te liggen van Cruiseterminal Antwerpen. Hier kunnen zee- en riviercruiseschepen aanmeren. De toeristen worden vervolgens onthaald in Het Steen. De bouw er van begon in 2018 en kwam in 2021 gereed.
Het gebouw won in oktober 2022 de Onroerenderfgoedprijs.
Beelden in Het Steen.
Standbeeld van Lange Wapper.
Volgens Antwerpse folklore woonden de reuzen Druon Antigoon en Lange Wapper vroeger in Het Steen. Sinds 1963 staat er van de laatste dan ook een door Albert Poels ontworpen standbeeld aan de ingang van het Steen.
Het Semini-beeldje.
In een nis boven de grote ingangsboog staat een wijdbeens beeldje dat de vruchtbaarheidsgod Semini voorstelt. Oorspronkelijk had dit beeldje ook een lange fallus die vroeger door veel mensen werd vereerd bij vruchtbaarheidsproblemen. Het lichaamsdeel werd in de 17de eeuw door jezuïeten afgehakt. De gebeurtenis werd later in volksliedjes bezongen en Semini's naam bleef gebruikt worden in de Antwerpse krachttermen: 'Godsjumenas!' en 'Seminis kinderen!'. Waarschijnlijk is het beeldje een restant van een voorchristelijke, al dan niet Germaanse vruchtbaarheidscultus.
De Gulle Waard.
Op de binnenplaats van het Steen staat ook nog een moderner beeld van de Gulle Waard.

</doc>
<doc id="30446" url="https://nl.wikipedia.org/wiki?curid=30446" title="Olivier Brunel">
Olivier Brunel

Olivier Brunel of Bruyneel (ca. 1552 – 1585) was een zeevarende ontdekkingsreiziger, mogelijk afkomstig uit Leuven. Hij was een pionier in de handel met Rusland en probeerde tevergeefs de Noordoostelijke Doorvaart boven Siberië naar China te vinden.
De handel op Rusland werd tot het midden van de 16e eeuw gecontroleerd door de Russische Hanzesteden Narva, Riga, Reval en Novgorod. Om aan deze greep te ontkomen werden door de Engelsen, zoals Richard Chancellor, en door de Nederlanders, zoals Philips Winterkoning en Olivier Brunel pogingen ondernomen om via de Noordkaap nieuwe handelscontacten te zoeken.
Op 16-jarige leeftijd voer Olivier Brunel naar Kola om er de Russische taal te leren. Hij ging vervolgens op een Russisch schip van Kola naar Cholmogori. Hij vestigde zich aan de monding van de Dvina, waar de Engelsen al een handelspost hadden. De Engelsen hadden van de tsaar het monopolie op de handel, en op Engelse beschuldigingen van spionage werd Brunel gearresteerd en bleef hij een aantal jaren in gevangenschap in Moskou, totdat de broers Stroganov, bonthandelaren, hem in 1570 vrij kochten. Hij trad bij hen in dienst, en nam deel aan verschillende handelsreizen door het noorden van Rusland. Hij kwam daardoor zo ver oostelijk als de Ob, en mogelijk kwam hij ook in Kazan en Astrachan op de route naar Perzië.
In 1576 vertrok Brunel met de twee Russen Eremij en Iwan Gavrilovitsj van Kola naar Dordrecht om zaken te doen. In 1577 reisde Brunel weer naar Kola in dienst van Jan van de Walle, broer van Jacques van de Walle van het gelijknamige Antwerpse handelshuis.
In 1579 was Brunel opnieuw in de Lage Landen en vertrok hetzelfde jaar weer in dienst van het koopmanshuis Jacques van de Walle naar Rusland. Waarschijnlijk is hij tot 1581 in Rusland gebleven.
Olivier Brunel overtuigde de broers Stroganov ervan om een expeditie te bekostigen om een route naar het mythische land Cathay te zoeken. In 1581 werd hij door de broers naar Antwerpen gestuurd om zeelui te werven voor de expeditie. In Antwerpen ontmoette Brunel Balthazar de Moucheron, die zich voor de handel met Rusland liet interesseren. Brunel voerde eerst in opdracht van De Moucheron een vergeefse zoektocht naar Groenland uit, het land dat in de 13e eeuw nog een Vikingkolonie was, maar waarvan 300 jaar later niemand nog wist waar het precies lag. Op 13 maart 1584 vertrok Brunel vanuit Enkhuizen naar Rusland met het schip Den Draeck om een door Balthazar de Moucheron gefinancierde reis te maken waarin hij de zuidkust van Nova Zembla, de straat Waygats en de Russische kust verkende. Pakijs verhinderde hem verder naar het oosten te reizen. Het is niet met zekerheid bekend hoe ver hij is gekomen, en waarschijnlijk is hij gedurende het tweede deel van de reis in 1585 verdronken in de Petsjora-delta.

</doc>
<doc id="30447" url="https://nl.wikipedia.org/wiki?curid=30447" title="Doelmatig">
Doelmatig



</doc>
<doc id="30448" url="https://nl.wikipedia.org/wiki?curid=30448" title="Station Antwerpen-Centraal">
Station Antwerpen-Centraal

Station Antwerpen-Centraal (door de Antwerpenaren ook wel "Centraal Station", "Middenstatie" of "Spoorwegkathedraal" genoemd, en algemeen ook ingekort tot "Antwerpen-Centraal") is het centraal station aan het Koningin Astridplein in Antwerpen. Van 1873 tot begin 2007 was het een kopstation waar alle treinen hun rijrichting moesten keren. Op 23 maart 2007 werd onder een deel van de stad en onder het station een tunnel met twee doorgaande sporen geopend.
Opening en eerste stationsgebouwen.
Het eerste Antwerpse station was het eindpunt van de op 3 juni 1836 geopende spoorlijn Mechelen-Antwerpen. Het heette toen zonder meer "station Antwerpen" of "Anvers". De omgeving van het station was toen nog weinig bebouwd en ook de Spaanse omwalling van de stad was nog intact. Toen het spoor in 1840 via de Rijnpoort werd verlengd tot het station Antwerpen-Dokken en -Stapelplaatsen op de Oude Leeuwenrui begon men de benaming "Antwerpen (Borgerhout)" te gebruiken om verwarring te vermijden. Het oorspronkelijke stationsgebouw was van hout en werd ter gelegenheid van de opening van de nieuwe internationale verbinding naar Nederland in 1854-1855 vervangen door een nieuw en groter gebouw.
In 1873 werd het station opnieuw een kopstation. De gelijkvloerse doorgaande verbinding naar Nederland kon niet langer gehandhaafd blijven in de groeiende en drukker wordende stad. Voor de verbinding met Nederland en het station Antwerpen-Dokken en -Stapelplaatsen werd aan de oostzijde een verhoogd ringspoor om de stad aangelegd. In 1879 opende men aan dit ringspoor een nieuw goederenstation met de naam Borgerhout en veranderde de benaming van het belangrijkste Antwerpse station naar "Antwerpen (Oost)" of "Anvers (Est)". Het beheer van het station gebeurde gezamenlijk met de Grand Central Belge.
Toen in 1905 het nieuwe stationsgebouw feestelijk geopend werd, wijzigde de naam opnieuw naar het huidige Antwerpen-Centraal.
Architectuur.
Het huidige (en derde) stationsgebouw "Antwerpen-Centraal" werd gebouwd tussen 1899 en 1905 als kopstation. Het gebouw bestaat uit een stalen perronoverkapping en een groot stationsgebouw uitgehouwen in natuursteen. De stalen perronoverkapping werd geconstrueerd tussen 1895 en 1899 volgens plannen van ingenieur Clément Van Bogaert door de Compagnie Centrale de Construction. De overkapping is 43 meter hoog (hoogte die nodig was om de rook van de locomotieven op te vangen), 186 meter lang en 66 meter breed en bood ruimte aan tien kopsporen. Het stenen stationsgebouw (ontvangstgebouw) werd gebouwd tussen 1899 en 1905 door Louis Delacenserie (bijgestaan door Charles Poupaert) in eclectische stijl (een combinatie van stijlelementen uit vroegere perioden). Zelf sprak Delacenserie van "barok-middeleeuws eclecticisme". Hij liet zich inspireren door het oude stationsgebouw van Luzern uit 1896 en door het Pantheon in Rome. Na de eerstesteenlegging in 1895 vorderden de werken zo langzaam dat men in Antwerpen begon te spreken van een "station in stillekesaanstijl". Stilaan verrees dan toch het monumentale gebouw, met als hoogste punt de 75 meter hoge koepel. De rijkelijk aangebrachte symboliek omvatte onder meer het Antwerps wapenschild, de Belgische Leeuw en de initialen van koning Leopold II. Op 11 augustus 1905 werd het station geopend.
In het midden van de twintigste eeuw verkeerde het gebouw in slechte staat. Een mogelijke afbraak werd echter afgewend toen het station omstreeks 1975 de status van beschermd monument kreeg, maar door de maand na maand erger wordende slechte staat van de overkapping, besloot de NMBS op 13 december 1985 dat Antwerpen-Centraal op 31 januari 1986 om veiligheidsredenen zou sluiten als geen besluit werd genomen over de restauratie van de perronoverkapping en gevels. Uiteindelijk werd op 20 december 1985 besloten dat de NMBS de nodige restauratiewerken zou uitvoeren. Die restauratie begon op 24 maart 1986 en duurde tot kort voor de grote ombouw in 1998. Het glas van de overkapping werd vervangen door polycarbonaatplaten, opdat de veiligheid van de reizigers zou worden verzekerd. De fundering van de bogen werd hersteld en waar nodig heropgebouwd. Staal werd gereinigd en opnieuw geschilderd.
Direct bereikbaar vanuit de perrons zijn twee hoge grote eetzalen ingericht. Die aan de stadskant is overdadig gedecoreerd met spiegels en bladgoud. Deze ruimte was ingericht als bar. Na een renovatie is de zaal de bar/restaurant "Le Royal" met zaalbediening. De zaal aan de dierentuinzijde werd tot voor de verbouwing gebruikt als personeelskantine; er zijn plannen er een congres- en vergaderruimte van te maken. Het personeelsrestaurant is heden ingericht in het nieuwe gedeelte op etage -0,5, met uitzicht op de sporen. Bovenaan zijn diverse kantoor- en personeelsruimtes die niet toegankelijk zijn voor het publiek. De grote voorzaal (kathedraal) met marmeren vloer wordt vaak gebruikt voor allerlei evenementen en optredens, waaronder dansdemonstraties. In een hoek aan de stadskant was een telegraaf- en telefoonkantoor ingericht. Dit is nog te zien in de teksten op de gevel.
Het Amerikaanse weekblad Newsweek plaatste het station in februari 2009 bij de wereldtop. De Amerikanen bezochten een aantal prestigieuze stations en kwamen tot de conclusie dat de Antwerpse spoorwegkathedraal een vierde plaats waard is. Station Antwerpen-Centraal werd in 2010 gekozen tot mooiste station van Europa, door bezoekers van StedenTripper.com. In 2014 werd het station door de Brits-Amerikaanse nieuwssite Mashable tot mooiste treinstation ter wereld uitgeroepen.
Sporen.
Het station heeft 14 perronsporen verdeeld over drie niveaus:
Noord-zuidverbinding.
Antwerpen-Centraal kampte al enkele decennia met een te beperkte capaciteit. Zo waren er te weinig sporen en waren de perrons te kort. Ook het kopmaken van de treinen op het kopstation vergde veel capaciteit.
Sinds mei 1998 werd er in Antwerpen gewerkt aan de noord-zuidverbinding, die in 2006 afgewerkt werd. Tussen Antwerpen-Luchtbal en Antwerpen-Berchem werd een 1200 meter lange tunnel geboord onder Antwerpen en het Centraal Station, waardoor de hogesnelheidstreinen van o.a. de HSL 4 / HSL-Zuid door kunnen rijden zonder in Antwerpen te moeten keren. Dit hele spoorproject kostte ongeveer 1,6 miljard euro.
Het Centraal Station kreeg in 2007 perronsporen op drie niveaus, waarvan +1 het oorspronkelijke niveau was.
Op dit oorspronkelijke niveau +1 werd daarbij het aantal sporen van tien tot zes teruggebracht. De perrons op niveau -2 zijn 400 meter lang en daarmee geschikt om twee gekoppelde Thalysstellen te laten halteren.
Op 23 maart 2007 werd het niveau -2 met de spoortunnel (twee tunnelkokers met elk één spoor) feestelijk officieel geopend o.a. in het bijzijn van Vlaams minister voor Mobiliteit Kathleen Van Brempt en burgemeester Patrick Janssens. Op 6 december 2007 werd in aanwezigheid van Sinterklaas en de Antwerpse burgemeester ook niveau -1 geopend.
Reizigerstellingen.
De grafiek en tabel geven het gemiddeld aantal instappende reizigers weer op een week-, zater- en zondag.
Ingang Kievitstraat.
Met de verbouwing van het station is aan de zuidkant van het station een ingang aan de "Kievitstraat" geopend en werd een bijhorende stationshal opgetrokken. Tussen het oude stationsgedeelte en de Kievitstraat toegang zijn op straatniveau winkelgalerijen gebouwd. Hier zijn de vroegere diamantwinkels onder het spoorviaduct van de Pelikaanstraat naartoe verhuisd. Daarnaast zijn er drink- en eetgelegenheden, krantenwinkels en andere winkels. Daarenboven werd het nieuwe stationsgedeelte voorzien van een uitgebreide parking die wordt beheerd door de NMBS en rechtstreeks toegang verleent tot de perrons en de ondergrondse spoorweggalerijen.
Het nieuwe stationsgedeelte Kievit werd ontworpen onder leiding van de Belgische ingenieur architect Jacques Voncke en dit in opdracht van Eurostation.
Aansluitend openbaar vervoer.
Antwerpen-Centraal is ondergronds rechtstreeks verbonden met de premetrostations Astrid en Diamant waar verschillende tramlijnen genomen kunnen worden. Bovengronds op het Koningin Astridplein stoppen eveneens enkele trams. Vlakbij stoppen ook verschillende stads- en streekbuslijnen in de Pelikaanstraat en op het Koningin Astridplein. Het knooppunt van streekbusvervoer, de Franklin Rooseveltplaats, ligt op loopafstand van het station.
Fietsfaciliteiten.
Sinds september 2006 heeft het station ook een ondergrondse fietsenstalling (onder het Koningin Astridplein) met plaats voor 1000 fietsen, een kiss &amp; ride-zone en een parkeerplaats voor auto's.
In mei 2007 is aan deze ondergrondse fietsenstalling het fietspunt opengegaan. Waar er, specifiek voor Antwerpen, naast toeristenfietsen circa 700 gele studentenfietsen verhuurd worden.
De capaciteit van de fietsenstalling is in het voorjaar van 2009 verhoogd met nog eens 250 stallingsplaatsen onder het Koningin Astridplein. Tegelijkertijd is de ondergrondse fietsenstalling aan de kant "Kievit" geopend met 400 plaatsen. Fietsen die toch bovengronds tegen palen of hekken worden geparkeerd, worden regelmatig weggehaald door de diensten van het fietspunt, in samenwerking met de politie.
Er zijn zeven Velostations in de nabijheid van het station. Twee daarvan bevinden zich op het Astridplein, twee aan het Kievitplein en de overige op de De Keyserlei.
Tariefzone.
Bij zowel het binnenlandse als het SCIC-NRT-tarief behoren de stations Antwerpen-Berchem, Antwerpen-Centraal, Antwerpen-Luchtbal, Antwerpen-Noorderdokken en Antwerpen-Zuid tot één tariefzone. Stations Antwerpen-Oost en Antwerpen-Dam zijn sinds 10 december 2011 gesloten voor reizigersvervoer, want sindsdien rijden alle reizigerstreinen tussen het noorden en het zuiden van Antwerpen door de Antwerpse Noord-Zuidverbinding.
Plopsa Station Antwerp.
Sinds 2017 bevindt er zich in het station, aan ingang Kievitplein, ook een indoorpretpark. Het pretpark opende aanvankelijk de deuren onder de naam Comics Station Antwerp en was gethematiseerd naar zes Belgische stripreeksen. In 2019 werd Comics Station na een faillissement overgenomen door Plopsa. Het park heropende in 2021, na een uitgebreide renovatie, als Plopsa Station Antwerp.

</doc>
<doc id="30450" url="https://nl.wikipedia.org/wiki?curid=30450" title="Olivier van Noort">
Olivier van Noort

Olivier van Noort (Utrecht, ca. 1558 – Schoonhoven, 22 februari 1627) was een Nederlandse ontdekkingsreiziger, die als eerste Nederlander rond de wereld voer.
De reis van Olivier van Noort werd ondernomen in het vroege begin van de Hollandse zeereizen naar Indië. Routes naar Indië waren al ontdekt door de Portugezen en Spanjaarden. Maar omdat Holland en Spanje in staat van oorlog waren, en Portugal in 1580 door Spanje was geannexeerd en daarmee automatisch ook een vijand van de Nederlandse republiek, werden pogingen gedaan om eigen routes naar Indië te vinden. De noordelijke ontdekkingsreizen van Willem Barentsz en Henry Hudson waren daarvan voorbeelden. De vloot van Jacques Mahu was een paar maanden voor de reis van Van Noort erop uitgestuurd om de route rond Zuid-Amerika te verkennen en ook de vloot van Van Noort had die opdracht.
Op 13 september 1598 begonnen de schepen "Mauritius", "Frederik Hendrik" en de jachten "Eendracht" en "Hoop" vanuit Rotterdam aan hun reis. De 'Magelhaensche Compagnie', zoals de onderneming van Van Noort wel werd genoemd, vertrok met 250 bemanningsleden. Tot de uittreding was Olivier van Noort uitbater geweest van de Rotterdamse Herberg 'de dubbele Witte Sleutels' aan het marktveld.
Vrijwel direct na de aanvang ontstond door het hautaine gedrag van viceadmiraal Jacob Klaasz van Ilpendam onrust onder de bemanning, waardoor zeven mannen met twee sloepen deserteerden.
De vloot volgde de westkust van Afrika en bereikte in december het eiland Principe ten westen van Gabon. Na enige schermutselingen met de Portugezen en na vers water te hebben ingenomen, vervolgden ze de tocht en staken de Atlantische Oceaan over. Op 9 maart 1599 bereikten ze Rio de Janeiro waar ze opnieuw in gevecht raakten met Portugezen. In een zware storm werden ze in noordoostelijke richting teruggeslagen en landden ze uiteindelijk op Trindade, een kale rots in de Atlantische Oceaan waar ze alleen wat meeuwen konden vangen.
Juni 1599 deden ze het eiland St. Clara voor de Braziliaanse kust aan waar het jacht de "Eendracht" in brand werd gestoken omdat dit niet meer zeewaardig was. Op het eiland vond men voldoende fruit om de bemanning van de scheurbuik te verlossen.
Na een reis met slecht weer bereikten ze op 20 september Puerto Deseado. Daar herdoopten ze de "Hoop" in "Eendracht", de naam van het schip dat op St. Clara verlaten was. Ze verbleven hier ruim een maand om te verversen, maar ze verloren er ook drie bemanningsleden in gevechten met de inheemse bewoners. Op 4 november bereikte de vloot onder slechte weersomstandigheden Straat Magellaan. Na enkele pogingen lukte het de zeestraat in te zeilen. Olivier van Noort legde aan bij Punta Catalina om pinguïns te vangen voor voedsel. Daar werden ze door een groep inheemse Selknam bestookt met pijl en boog, waarop zijn manschappen met hun vuurwapens enkele tientallen Selknam doodden en zes kinderen meenamen. De kinderen stierven de weken erna aan boord. Ze ontmoetten verderop in de Straat Magellaan Sebald de Weert met het schip "Geloof" uit de vloot van admiraal Jacques Mahu. Sebald de Weert was door gebrek aan manschappen en het slechte weer het contact met de vloot kwijtgeraakt en verbleef al vijf maanden in de Straat Magellaan. Een poging om zich aan te sluiten bij schepen van Olivier van Noort mislukte en hij zeilde uiteindelijk terug naar Holland.
Jakob Klaasz. van Ilpendam werd op 17 januari 1600 in de Straat Magellaan schuldig bevonden aan insubordinatie en achtergelaten. Wat er van hem geworden is, is onbekend.
Onder slechte weersomstandigheden doorkruiste de vloot de Straat Magellaan en pas eind februari bereikten de boten de Stille Oceaan. Van de oorspronkelijke 248-koppige bemanning waren er nu nog 147 over. Hier verloor Olivier van Noort het contact met de "Frederik Hendrik". Tot 12 maart wachtten de "Mauritius" en de "Eendracht" tevergeefs op het schip, maar zeilden daarna noordwaarts naar het eiland Mocha voor de kust van Chili, waar ze foerageerden. De "Frederik Hendrik" zou op eigen kracht de Stille Oceaan oversteken en uiteindelijk in februari 1601 stranden op de kust van Ternate.
Van Mocha zeilden de "Mauritius" en "Eendracht" verder naar het noorden, op verscheidene plaatsen in gevecht rakende met Spaanse schepen. In april 1600 bereikten de twee schepen Lima. Daarna zetten ze koers naar het westen en kwamen in september bij de Marianen-archipel aan (destijds de Ladrones geheten), om vervolgens koers te zetten naar de Filipijnen. Op weg naar de Straat van Manilla geraakten ze in een zo hevige storm dat masten en zeilen verloren gingen.
Daar aangekomen op 16 november blokkeerden de schepen de Manillabaai in de hoop een arriverend Manillagaljoen of handelsschip uit China te veroveren. De Spanjaarden in de Filipijnen brachten in allerijl twee schepen in gereedheid om slag te leveren met de Hollanders. Op 14 december voeren de twee schepen onder leiding van Antonio de Morga naar de schepen van Van Noort en vielen aan. Hierbij ging de "Eendracht" verloren aan de Spanjaarden. Op het enig overgebleven schip, de "Mauritius", zette men met nog maar 35 man koers naar Borneo. Na een verblijf van 10 dagen verlieten ze Borneo en koersten naar Bantam.
Op 29 januari 1601 bereikten ze Djaratan op Java. 6 dagen later vertrokken ze weer, op weg naar Kaap de Goede Hoop. Op 3 mei rondden ze de Kaap en zetten koers naar St. Helena, waar ze verversten.
Uiteindelijk keerde Olivier van Noort op 26 augustus 1601 na een reis van bijna drie jaar terug in Rotterdam. In hetzelfde jaar verscheen zijn reisverslag: "Beschrijvinghe vande voyagie om de geheelen wereldt Cloot ghedaen door Olivier van Noort."
Van ongeveer 1620 tot 1626 was hij garnizoenscommandant in Schoonhoven. In 1627 overleed hij en werd begraven in de Grote of Bartholomeuskerk in Schoonhoven. 

</doc>
<doc id="30451" url="https://nl.wikipedia.org/wiki?curid=30451" title="Pierre-Auguste Renoir">
Pierre-Auguste Renoir

Pierre-Auguste Renoir (Limoges, 25 februari 1841 – Cagnes-sur-Mer, 3 december 1919) was een Frans impressionistisch kunstschilder.
Biografie.
Zijn vader, een kleermaker met een groot gezin, vestigde zich in 1845 in Parijs, in de hoop op een betere toekomst. Zijn moeder was naaister van beroep. Al op zijn twaalfde werkte Renoir als leerling-schilder. Hij schilderde decoraties in rococo-stijl op porselein. Toen dit proces werd geautomatiseerd, moest het bedrijf waar hij werkte zijn deuren sluiten.
In 1862 sloot hij zich aan bij de Atelier Gleyre van Charles Gleyre en maakte kennis met Claude Monet, Alfred Sisley en Frédéric Bazille, later ontmoette hij ook Camille Pissarro en Paul Cézanne. Hij exposeerde voor het eerst bij de Parijse salon in 1864; daarna weigerde de jury zijn werk, tot in 1867 zijn "Lise" werd geaccepteerd, een portret van zijn model en minnares Lise Tréhot.
In 1867 woonden Renoir en Monet bij Bazille. In de jaren daarna deelde hij een studio in Parijs met Bazille. Jonge kunstenaars poseerden daar voor elkaar. De zomer van 1869 bracht hij door met Monet in Bougival aan de Seine. Gezamenlijk werkten zij daar de principes van het impressionisme verder uit. In de jaren zeventig werkte Renoir in Argenteuil en Parijs en nam hij deel aan de tentoonstellingen van de impressionisten van 1874, 1876, 1877 en 1882.
In 1876 schilderde hij "Bal du moulin de la Galette". Dit impressionistisch werk toont een middag in de Moulin de la Galette, een dansgelegenheid op een heuvel in Montmartre, op dat moment het hoogste punt van Parijs. Er bestaan twee versies van; een versie hangt in het Musée d'Orsay, de locatie van het andere werk is onbekend. Dit laatste werd in 1990 voor 78,1 miljoen dollar verkocht. Dit was toen het op een na duurste schilderij ooit verkocht.
Renoir ondervond eerder erkenning dan zijn vrienden. In 1879 en 1880 stuurde hij verschillende portretten in voor de Salon.
In 1880 ontmoette hij Aline Charigot, een vrouw van eenvoudige komaf, met wie hij trouwde in 1890. Zij kregen drie zonen: Pierre (1885), Jean (1894), die later een bekend filmregisseur werd, en Claude (1901). Acht jaar vooraf aan zijn huwelijk had hij een buitenechtelijke dochter verwekt bij Lise Tréhot. Hij zou haar bestaan voor zijn echtgenote altijd verzwijgen. Zijn kinderen vernamen pas na Renoirs overlijden dat ze nog een halfzuster hadden.
In 1881 reisde hij naar Algerije, later ook naar Spanje en Italië. In de loop van de jaren tachtig liet hij de impressionistische stijl achter zich, en begon een zoektocht naar een vastere vorm en compositie. Hij werkte heel precies en nauwgezet, met een koeler en gladder kleurgebruik. Later keerde Renoir terug naar de warme kleuren en de vrijere penseelvoering. Hij schilderde veel naakten in warm zonlicht ("Les Baigneuses").
In 1886 werden 32 van zijn werken door de kunsthandelaar Durand-Ruel tentoongesteld in New York, waarmee de grote Amerikaanse markt werd geopend voor het impressionisme.
In 1888 kreeg Renoir een eerste aanval van reumatoïde artritis, een vorm van reuma, die zijn vingers verlamden. Ondanks de pijn werkte hij door, met een penseel aan zijn pols gebonden.
In april 1915 raakt zijn tweede zoon Jean als soldaat in de Eerste Wereldoorlog vrij ernstig gewond aan een dijbeen en zou de rest van zijn leven daardoor moeilijk lopen. Zijn vrouw Aline overleed in juni van dat jaar. Zijn oudste zoon Pierre, die ook soldaat was, raakte ernstig gewond aan zijn rechterarm, die daardoor blijvend verlamd raakte. Kort voor zijn dood op 78-jarige leeftijd in 1919 bezocht Renoir het Louvre, dat intussen schilderijen van hem in de collectie had opgenomen.
Renoir vervaardigde 4019 schilderijen, 105 aquarellen en 530 tekeningen, waarvan 148 pasteltekeningen.
Renoir werd begraven in Essoyes, naast Aline. Zijn jongste twee zonen zijn na hun dood ook daar begraven. Zijn laatste woonhuis in Cagnes-sur-Mer in Zuid-Frankrijk, nabij Nice, is thans het Musée Renoir en is te bezichtigen. Het huis staat in een grote tuin met olijfbomen.
Musea.
Schilderijen van Piere-Auguste Renoir zijn opgenomen in de collecties van diverse musea, onder andere:

</doc>
<doc id="30455" url="https://nl.wikipedia.org/wiki?curid=30455" title="Pierre Renoir">
Pierre Renoir

Pierre Renoir (Parijs, 21 maart 1885 - Parijs, 11 maart 1952) was een Frans acteur en regisseur. Hij was de oudere broer van de Oscarwinnende regisseur Jean Renoir en de zoon van de beroemde schilder Pierre-Auguste Renoir.

</doc>
<doc id="30456" url="https://nl.wikipedia.org/wiki?curid=30456" title="Boven-Merwede">
Boven-Merwede

De Boven-Merwede vormt de bovenloop van de rivier de Merwede en de voortzetting van de Waal in West-Nederland. Ze begint bij kasteel Loevestein, waar de Waal en de Maas vroeger samenkwamen en waar de historische grens tussen Gelre en Holland ligt. Bij de Boven-Merwede komen de grenzen van Zuid-Holland, Noord-Brabant en Gelderland samen. De rivier verliest bij Werkendam en Boven-Hardinxveld het grootste deel van haar water aan de (kunstmatig tot stand gekomen) Nieuwe Merwede en heet vanaf dat punt Beneden-Merwede. De totale lengte van de Boven-Merwede bedraagt 8,8 kilometer. De rivier vormt een belangrijk onderdeel in de vaarroute tussen Rotterdam en Antwerpen enerzijds en Duitsland (vooral het Ruhrgebied) anderzijds. Het vaarwater wordt gebruikt door binnenvaartschepen tot en met CEMT-klasse VIc en pleziervaart.
Het Merwedekanaal verbindt de Boven-Merwede in Gorinchem met de Lek in Vianen.

</doc>
<doc id="30457" url="https://nl.wikipedia.org/wiki?curid=30457" title="Beneden-Merwede">
Beneden-Merwede

De Beneden-Merwede is een getijrivier in de Nederlandse provincie Zuid-Holland. Het vormt de historische benedenloop van de rivier de Merwede. Het traject begint bij Boven-Hardinxveld, waar de Boven-Merwede zich verdeelt in een zuidelijke tak, de Nieuwe Merwede, en een noordelijke tak, de Beneden-Merwede. Bij Dordrecht splitst de Beneden-Merwede zich in de Noord (naar rechts) en de Oude Maas (naar links). Zelfs na de Deltawerken, waarbij de getijdeninvloed op de delta van de Rijn en Maas flink werd verminderd, heeft de Beneden-Merwede nog altijd een (behoorlijk) getijverschil van maximaal 80 cm behouden. De totale lengte van de Beneden-Merwede bedraagt 16,25 kilometer. De rivier vormt een belangrijk onderdeel in de vaarroute tussen Rotterdam en Duitsland.
De Beneden-Merwede is geschikt voor scheepvaart CEMT-klasse VIc. De maximaal toegestane afmetingen zijn 200 × 23,5 meter.
Oeververbindingen.
Er is een verkeersbrug voor de N3 bij Papendrecht, en de Baanhoekbrug, een eensporige spoorbrug met een (brom)fietspad aan de oostzijde van de brug.

</doc>
<doc id="30458" url="https://nl.wikipedia.org/wiki?curid=30458" title="Beneden Merwede">
Beneden Merwede



</doc>
<doc id="30459" url="https://nl.wikipedia.org/wiki?curid=30459" title="Roodeschool">
Roodeschool

Roodeschool (Gronings: "Roodschoul") is een dorp in de gemeente Het Hogeland in de Nederlandse provincie Groningen, met een inwonertal van ruim 1100. Tot 1979 behoorde het tot de gemeente Uithuizermeeden. De naam Roodeschool zou ontleend zijn aan de oude dorpsschool (gebouwd in 1830) die rode dakpannen had. Kennelijk was dit iets bijzonders, omdat er een heel dorp naar is genoemd.
Algemeen.
Het wordt door veel mensen ten onrechte beschouwd als de noordelijkste plaats van het vasteland van Nederland. Waarschijnlijk komt dit misverstand doordat station Roodeschool tussen 1893 en 2018 het laatste station was van de treinen op de spoorlijn Sauwerd - Roodeschool, de noordelijkste spoorlijn voor reizigerstreinen. Sinds 2018 ligt Station Eemshaven echter noordelijker.
Iets noordelijker dan Roodeschool ligt Oudeschip, officieel de noordelijkst gelegen plaats van het vasteland van Nederland.
Het oostelijke deel van Roodeschool heet Oosteinde. Dit kerkdorp wordt tegenwoordig als een aparte plaats beschouwd. Het gebied tot aan de Groote Tjariet, waartoe Roodeschool en Oosteinde behoren, vormde het oostelijk deel van de hooilanden van Uithuizermeeden.
In het dorp staan onder meer een basisschool, drie kerken en het dorpshuis. In het dorp is één huisarts gevestigd. Er zijn verschillende actieve verenigingen. De grootste is de voetbalvereniging "Corenos", die met ruim 240 leden op een inwoneraantal van 1300 relatief groot is.
Roodeschool ligt op een paar kilometer afstand van de Eemshaven. Verwacht wordt dat de toekomst daarvan grote invloed zal hebben op de ontwikkelingen in Roodeschool. Oude sociale woningbouw wordt de komende jaren geleidelijk vervangen door de woningcorporaties in samenwerking met de gemeente, die heeft aangekondigd zo nodig het bestemmingsplan te willen wijzigen om uitbreiding te bewerkstelligen.

</doc>
<doc id="30460" url="https://nl.wikipedia.org/wiki?curid=30460" title="Oudeschip">
Oudeschip

Oudeschip (Gronings: "t Olschip"), tot ver in de twintigste eeuw ook wel geschreven als Oude Schip, is een dorp ten noordoosten van Roodeschool in de gemeente Het Hogeland in de Nederlandse provincie Groningen. Tot 1979 behoorde het tot de gemeente Uithuizermeeden. De kern telt volgens het CBS inwoners () en het postcodegebied 275 inwoners. Hiermee behoort Oudeschip tot de kleinste woonkernen in de gemeente Het Hogeland.
Geografie.
Oudeschip is volgens de Staatsalmanak de noordelijkste plaats van het vasteland van Nederland. Alleen de buurtschappen Koningsoord, Valom en Heuvelderij liggen nog noordelijker dan Oudeschip.
Ten noorden van Oudeschip ligt de Eemshaven. In verband daarmee werd in de jaren 1970 verwacht dat het dorp zou moeten verdwijnen. Uiteindelijk bleek de ontwikkeling van de haven tegen te vallen en bleef het dorp bestaan.
Vlak bij Oudeschip ligt het Aeilsgat, een kolk die ontstond tijdens de Kerstvloed van 1717.
Geschiedenis.
Ontstaan.
De naam Oudeschip zou afkomstig zijn van het omstreeks 1760 gestrande zeilschip "Azia". Het zou door een groep mannen over de dijk getrokken zijn en jarenlang tot woonhuis hebben gediend. Uiteindelijk was het schip zo bouwvallig, dat op dezelfde plek (aan de Buitenweg) een huis werd gebouwd, waarin de jeneverkroeg "Het Oude Schip" werd gevestigd. Het ging er ruig aan toe. Bij de Groote Tjariet bevond zich een duiker, de Tjapomp, waar volgens documenten uit 1778 in de vroege zomers van de jaren daarvoor een schip aanlegde met "diggel" (grof aardewerk). De "diggelmarkten" die dan werden gehouden, gingen gepaard met veel drankmisbruik en ongeregeldheden. Op aandringen van de kerkenraad van Uithuizermeeden werden deze markten verboden. Ter herinnering draagt het tegenwoordige dorpshuis van Oudeschip de naam "Diggelschip".
Ontwikkeling en middenstand.
In 1798 wordt de plaats voor het eerst vermeld op een kaart. Oorspronkelijk stonden er slechts enkele boerenhoeven en daglonerswoninkjes, maar vanaf omstreeks 1840, na de droogmaking van de Oostpolder, ontwikkelde het gehucht Oudeschip zich tot een dorp. Er waren twee bebouwde kernen, aan de weg en aan de dijk, die geleidelijk naar elkaar toe groeiden. Parallel aan de dijk ontstond de Molenweg met een korenmolen uit 1866, huizen en enkele winkels. Deze straat werd daarom vroeger ook wel het 'burgerwegje' genoemd. Een kerkgebouw heeft Oudeschip nooit gehad. Voor kerkgang waren de bewoners, althans de Nederlands Hervormden onder hen, aangewezen op het "Nijkerkje" in het naburige Oosteinde, dat in 2010 werd gesloten.
In 1884 werd een grindweg aangelegd naar Oudeschip (de Derk Luddesweg), waardoor het dorp beter bereikbaar werd. De afstand vanaf Oosteinde is twee kilometer. In het dorp woonden vooral landarbeiders, die bij de boeren in de omtrek in dienst waren. Later ontstond er ook enige middenstand. Rond 1900 telde deze volgens het adressenboek onder meer een barbier (tevens kleermaker), expediteur, smid (tevens fietsenmaker), kuiper (tevens wagen- en rijtuigenmaker), molenaar, schoenmaker, timmerman en twee logementhouders. In de loop der tijd kwamen er ook vijf kruideniers, twee bakkers, twee schilders, een manufacturenzaak en een slager. De korenmolen ten zuiden van de driesprong van de Molenweg met de Derk Luddesweg werd in 1943 afgebroken omdat een beschadiging aan het mechaniek niet te repareren bleek. 
Op de plek van de molen en het molenhuis werden in 1954 twee huurwoningen gebouwd. Na de oorlog nam het aantal middenstanders snel af. In de jaren 1960 telde het dorp nog een kapper, wagenmaker, smid, kruidenier, klompenmaker en een café. In 1978 waren alleen de kapper, het café en de kruidenier er nog. De kruidenier Luit Kap hield het het langst vol. Zijn zaak werd de winkel van Sinkel genoemd en bestond ongeveer 60 jaar toen hij in 2013 op 92-jarige leeftijd overleed.
Onderwijs.
De eerste school in het dorp kwam voort uit een initiatief van de dorpsbewoners, die al vanaf 1834 thuisonderwijs organiseerden omdat zij de afstand naar Roodeschool te groot vonden. In 1845 werd door toedoen van een lokale boer een nieuwe school gebouwd aan de Derk Luddesweg, die in de loop der tijd ongeveer 50 leerlingen telde. In de jaren 1910 wilden de gereformeerden en hervormden samen een school openen, maar uiteindelijk werd men het niet eens, waardoor er in 1919 een gereformeerde lagere school werd gebouwd en in 1920 een hervormde lagere school. Hoofd van de gereformeerde lagere school was de verzetsheld Binne Roorda. De gereformeerde lagere school aan de Molenweg werd reeds in 1938 wegens een gebrek aan leerlingen gesloten, waarop de openbare school in het gebouw trok. De hervormde school, die tijdens de oorlog in 1944 werd gevorderd door de Duitsers, hield het nog een aantal decennia langer vol, doordat kruidenier Luit Kap tot tweemaal toe een drieling kreeg en zijn kinderen naar deze school stuurde. In 1976 werd de hervormde lagere school aan de Dijkweg echter toch opgeheven en daarna gesloopt. De openbare lagere school telde in 1982 nog 10 leerlingen. De minister van onderwijs stelde een opheffingsnorm van 23 leerlingen in, waarop de school bij de invoering van het basisonderwijs in 1985 werd opgeheven als laatste van de drie scholen. Daarna werd het buurthuis in het gebouw gevestigd.
Eemshaven.
Toen begin jaren zeventig de Eemshaven werd aangelegd, de voorzieningen in het dorp achteruitliepen en het inwonertal daalde, begon de bevolking te vrezen dat de Eemshaven weleens kon zorgen voor een soortgelijke situatie als in de Oosterhoek, waar drie dorpen (Oterdum, Heveskes en Weiwerd) van de kaart moesten verdwijnen. Begin jaren 1970 staken de eerste geruchten hierover de kop op. De burgemeester van de toenmalige gemeente Hefshuizen verklaarde in 1979 dat er inderdaad zou worden aangestuurd op een 'ontvolkingsproces' om rond 1985 het dorp af te kunnen breken en in te richten als 'groenstrook' voor de Eemshaven, waarvan men destijds grote verwachtingen had.
Het gevolg was dat de gemeente in afwachting van de slopershamer niets meer aan het onderhoud van de openbare ruimte deed, waardoor het dorp snel verpauperde. De wegen kwamen vol gaten te zitten, molgoten verstopten en de straatverlichting hield er ook mee op. Verscheidene bewoners lieten hun huizen daarop eveneens verslonzen. Een groot aantal Schipsters vertrok naar andere dorpen, waarna hun huizen voor afbraakprijzen werden opgekocht door bijvoorbeeld Duitsers en westerlingen die de kans op een snelle ontwikkeling van de Eemshaven niet zo groot achtten, dan wel door mensen die hoopten op een hoge vergoeding wanneer het tot onteigening zou komen. Het havenschap poogde ondertussen enkele leegstaande huizen op te kopen om ze te slopen. Een tiental huizen brandde door toedoen van onbekenden af, mogelijk om verzekeringsgeld op te strijken. Onder de afgebrande panden was ook het voormalige café dat destijds (1979) in gebruik was als seksclub "De Lichtboei". Toen tegen het einde van de jaren 1980 de Eemshaven in malaise verkeerde en bleek dat het dorp net als Borgsweer zou blijven bestaan, keerde het tij en werd het dorp langzaam weer opgeknapt.
21e eeuw.
Toen de haven uiteindelijk toch tot bloei kwam, stak in 2008 de vrees voor het verdwijnen van het dorp nogmaals de kop op. Groningen Seaports verzekerde dat de Eemshaven eerst naar het oosten zou worden uitgebreid. Begin 21e eeuw woedde er in het dorp een strijd tegen de komst van een grootschalig glastuinbouwcomplex in de Eemshaven. Bewoners vreesden dat het door het vele benodigde licht nooit meer donker zou worden in Oudeschip. In 2013 verdween het plan voorlopig van tafel. 
In de directe omgeving van Oudeschip werd in november 2011 het hoogspanningsstation Oudeschip van nutsbedrijf TenneT geopend. In de zomer van 2017 werd bekend dat er plannen zijn om in de directe nabijheid van Oudeschip een windmolenpark met 20 grote windturbines te vestigen. Tegelijkertijd werd de mogelijkheid geopperd van een uitkoopregeling voor de bewoners, om bij eventueel vertrek een rechtvaardige compensatie voor hun koopwoningen te garanderen. Een jaar later werd bekendgemaakt dat de gemeente Eemsmond zich hiervoor daadwerkelijk zou gaan inspannen.
Vervoer.
Openbaar vervoer (de bus van Scheper &amp; Mulder, later de Marnedienst, nog later de GADO en nog later een buurtbus) komt al jaren niet meer in Oudeschip. Door de aanwezigheid van de Eemshaven zijn er wel goede wegvoorzieningen in de directe nabijheid: de N33 en de N46.
Militaire geschiedenis.
Duitse vestingwerken.
In 1944 werd door de Duitse bezetter besloten tot de aanleg van een Seezielbatterie (zeedoelbatterij) aan de dijk van de Oostpolder (Dijkweg 2) bij Oudeschip. Deze kustbatterij zou net als een aan te leggen batterij bij Hamswehrum de kust bij Emden moeten beschermen tegen de oprukkende geallieerden. Op 31 december 1944 begon Organisation Todt met de aanleg. De bedoeling was dat het geheel klaar zou zijn in maart 1945, maar door aanhoudende vorst kwam er waarschijnlijk slechts een geschutspositie gereed, terwijl er nog minstens twee in aanbouw waren bij de bevrijding van Groningen in april 1945. Na de oorlog werden alle vestingwerken geslecht.
Korps Luchtwachtdienst.
Achter Derk Luddesweg 26 werd in de jaren 1950 een luchtwachttoren gebouwd, die na de jaren 1970 werd afgebroken.

</doc>
<doc id="30462" url="https://nl.wikipedia.org/wiki?curid=30462" title="Rottum (Het Hogeland)">
Rottum (Het Hogeland)

Rottum (Gronings: "Röttem" of "Röppen") in de gemeente Het Hogeland (tot 1990 in de gemeente Kantens) is een van oorsprong radiaal wierdedorp, gelegen tussen Kantens en Usquert. Het ligt in de Nederlandse provincie Groningen in de historische landstreek Oosterambt van het Ommeland Hunsingo. De plaats telt inwoners ().
Rottum is de naamgever van Rottumeroog (dat ook wel Rottum wordt genoemd), omdat het voormalige klooster Juliana de belangrijkste eigenaar van dit eiland was. Het is niet bekend of Rottumerplaat naar het dorp of naar Rottumeroog is vernoemd. De gehuchten Helwerd, Holwinde en Bethlehem (vroeger de locatie van een nonnenklooster) vallen ook onder het dorp Rottum.
Het dorp ligt nabij de provinciale weg N998 tussen Usquert en Middelstum. Het dorp heeft een busverbinding (lijn 61) met Groningen en Uithuizen. Reeds in het begin van de 20e eeuw was er de "Omnibusdienst Rottum – Onderdendam – Groningen".
Geschiedenis.
Rottum werd voor het eerst genoemd in een goederenlijst van het klooster Werden aan het einde van de 10e eeuw als "Rotton". De betekenis 'Rood Heem' die – naar het rode kloosterdak – zou zijn gegeven aan Rottum moet volgens Ter Laan om reden van de voorkoming van 'Rotton' als een fabel worden beschouwd.
In de zesde eeuw voor Chr. vestigden de eerste bewoners zich op de kwelderwal langs de Fivel. Om bij hoog water droge voeten te houden, wierpen zij woonheuvels op. De wierde van Rottum ontstond samen met andere dorpen als Lellens, Krangeweer, Westerwijtwerd, Middelstum, Toornwerd, Kantens, Eelswerd en Usquert op deze kwelderwal in de laatste eeuwen voor en de eerste eeuwen na Chr. Er zijn vondsten gedaan uit de IJzertijd. De wierde werd pas na 200 na Chr. opgehoogd met materialen als mest, veenmos en riet en heeft tegenwoordig een hoogte van 4,8 meter. Volgens de overlevering werd in 433 door Friezen op deze wierde een Germaanse tempel gebouwd, die volgens Liudger (742-809), de eerste bisschop van Munster, op last van hem werd gesloopt. Volgens hem stonden er meer dan 100 afgodsbeelden in de tempel, die daarna zouden zijn overgebracht naar onder andere Utrecht. Volgens Ter Laan is er voor de tijd van de kloosters echter nauwelijks iets over Rottum bekend en moet dit eveneens als een fabel worden beschouwd.
Op de plek van de vermeende tempel stichtten Benedictijner monniken van de Abdij van Werden waarschijnlijk ergens tussen 1195 en 1210 het mannenklooster Juliana (eerste vermelding: 1226). Het klooster bezat ongeveer 1180 hectare (1872 grazen) land waaronder veengebieden bij Scharmer, Kolham en Kropswolde. Daarnaast bezat het 60% van het eiland Rottumeroog. Het nonnenklooster Bethlehem nabij Rottum was een voorwerk van dit klooster, evenals Langenhuis (bij Doodstil) en Papekop (bij Wadwerd). Later verkreeg het ook de proosdij van Usquert en het bijbehorende voorwerk Kruisstee. Het klooster had het Groningse Rode Weeshuis als refugium. Om zich tegen aanvallen te beschermen, groeven de kloosterlingen in de 16e eeuw een dubbele gracht. In 1580 koos Jodocus Oxius, abt van Rottum, als enige Ommelander abt voor het protestantisme en Oranje. De buitengracht werd aan west- en noordwestzijde met (waarschijnlijk drie) bastions versterkt. Toch lukte het de Spaanse troepen in 1587 een deel van het klooster te verwoesten. De Staatsen plunderden het klooster overigens ook in 1569 (Barthold Entens) en 1587 (Matthijs Knoop). Zeven jaar later vervielen klooster en kloostergoederen bij de reductie aan Stad en Lande. De kloosterkerk bleef in gebruik. Geleidelijk raakte het klooster in verval. In 1658 bezweek de zuidelijke vleugel en werd afgebroken. Hierbij ging ook een groot deel van de radiale structuur van de wierde verloren. In 1855 werd de noordelijke vleugel afgebroken, waarin reeds vanaf de 16e eeuw de pastorie en school waren gehuisvest. Het puin werd gebruikt voor het verharden van de weg en het herstel van de kerk. Ten slotte werd in 1885 de kloosterkerk gesloopt. Op de fundamenten verrees in 1889 de huidige kerk.
Tussen 1905 en 1918 werd de wierde rondom het dorp afgegraven. In 1994 werd nog een deel vergraven voor de aanleg van een riool. Van de bastions resteren een deel van de binnen- en buitengracht en de wal daartussen. In 1999 werd een deel van de noordelijke binnengracht gedempt en een deel van de wal illegaal verwijderd. In 2002 werd het restant van de wierde aangewezen als archeologisch bodemmonument. Sinds 2003 is er een voetpad langs een deel van de oude dubbele kloostergracht dat de wandelaar vanaf het einde van de Kloosterweg langs een van de nog resterende bastions voert en uitkomt aan het begin van de Tilbusscherweg. Vanaf dit pad heeft men een goed zicht op de steilrand van de wierde (het verval bedraagt hier vier meter) en het omliggende landschap.
In de 20e eeuw is het dorp nauwelijks uitgebreid. Hierdoor is het aantal inwoners met name de laatste decennia sterk teruggelopen onder invloed van gezinsverdunning en bevolkingsdaling.
Aan de zuidzijde van het dorp stroomt de Rottumermaar, die zuidelijker uitmondt in de Koksmaar (een zijrivier van het Boterdiep). Het maar eindigde als in zoveel dorpen in een haventje, in dit geval aan de westzijde van het dorp. In dit haventje werden met name koren, turf, eierkolen en briketten overgeslagen. Tegenwoordig is het haventje alleen nog in gebruik bij kanovaarders.
Het dorp heeft lange tijd de grootste kermis gehad van noordelijk Groningen. Deze bevond zich altijd aan het einde van de Jan Boerweg en werd aangevoerd per schip over de Rottumermaar. In de 20e eeuw werd de kermis echter gesloten wegens gebrek aan belangstelling.
In het begin van de 20e eeuw werd voetbalclub Velocité opgericht in het dorp, die echter later ter ziele ging. In 1932 werd voetbalclub "De Robben" opgericht. Het clubhuis van de voetbalclub bevond zich in het lokale café Boer en nadat dit werd opgeheven in een ander lokaal café genaamd Sprenger. In buurdorp Kantens werd in 1948 ook een voetbalclub opgericht. In 1953 fuseerden beide clubs tot K.R.C. (Kantens – De Robben Combinatie) en werd het voetbal verplaatst naar Kantens.
In Rottum zijn in de loop der tijd vrij veel skeletten gevonden, maar de vondst in 2023 was opzienbarend: tijdens werkzaamheden bij een woonboerderij op het hoogste punt van de wierde werden tijdens archeologisch onderzoek 458 skeletten opgegraven. Alle in goede staat (dit vanwege de kleigrond), en met datering van zo ongeveer tussen de jaren 700 en 1700. Ook werden er allerlei voorwerpen aangetroffen. Waarschijnlijk liggen er nog minstens 2000 menselijke skeletten begraven, maar die worden met rust gelaten.
Gebouwen.
Kerk.
De kerk van Rottum ligt op het hoogste punt van de wierde (5 meter boven NAP) en werd in 2000 door staatssecretaris Rick van der Ploeg (Cultuur) samen met haar onmiddellijke omgeving aangewezen als jong rijksmonument. De recht gesloten zaalkerk met spitsbogige vensters en dakruiter met ingesnoerde spits is gebouwd in 1889 op de fundamenten van de voormalige kloosterkerk naar ontwerp van de Middelstumer architect Jacob Tilbusscher. De kerk werd gerestaureerd tussen 2006 en 2007 onder leiding van de Groningse restauratiearchitect Willem van der Veen. In de kerk worden regelmatig exposities gehouden.
't Hoeske van Tais' Joaptje.
Bij staatsbesluit van 1 maart 1658 wordt aan de bewoners van de wierde toestemming gegeven de zuidvleugel van het Rottumerklooster te slopen. In de daaropvolgende eeuwen werd dit restmateriaal gebruikt voor wegverharding, huisfundering en opmetselen van muren. Rond 1820 neemt de diaconie van de Nederlands Hervormde Kerk het initiatief op de hoek van de begraafplaats (Kloosterweg 17) uit restmateriaal van het voormalige klooster een huurwoning te bouwen. In 1837 huurt G.W. Bos dit kleinste huisje van Rottum. De diaconie verhuurt de eenvoudige eenkamerwoning in de loop der jaren aan verschillende personen. Vaak gaat het om pas getrouwde stellen met kinderen die nog niet over een eigen woning beschikken.
Van 1926 tot 1944 woonde Jacobje ("Joaptje") Dijkhuis, weduwe van Ties ("Tais") Knol en daarom ook wel 'Tais' Joaptje' (Jacobje van Ties) genoemd, in deze woning naast de begraafplaats (vanwege de lange woonperiode kreeg het huisje de naam ' 't Hoeske van Tais' Joaptje'), samen met haar dochter Jacoba. Het Kerstverhaal van de Groninger schrijver Jan Boer ("Ol Joaptje") gaat over de catechisatielessen van deze mejuffrouw Knol. In 1953 werd deze eenkamerwoning voor het laatst bewoond. De drie kinderen sliepen op strobalen op de vliering. De ouders sliepen in de bedstede. Buiten stond het secreet. In de periode na de Tweede Wereldoorlog zijn vrijwel alle alleenstaande eenkamerwoningen op het Hogeland gesloopt. Soms werden aangrenzende eenkamerwoningen samengetrokken en na renovatie in gebruik genomen als één kleinere woning. Tientallen jaren stond dit kleinste huisje als 'onbewoonbaar verklaarde woning' te verkommeren. Aan het begin van deze eeuw heeft de Stichting Woonhuismonument dit huisje gerestaureerd. Het huisje is in 2003 ingericht door het Openluchtmuseum Het Hoogeland te Warffum. De inrichting is vormgegeven naar de situatie van 1880 toen er nog werd gestookt met turf en de kamerverlichting nog gevoed werd door olie. Het kleinste huisje van Rottum wordt onderhouden door vrijwilligers. Voor het huisje staat het borstbeeld van Jan Boer.
Overige gebouwen.
In Rottum heeft lange tijd een lagere school gefunctioneerd. Tot 1855 bevond deze zich in de kloosterkerk. Later werd deze elders geplaatst. Op 1 mei 1943 werd de school, gelegen aan het einde van de Kloosterweg, gesloten. Dit schoolgebouw werd eerst voor bewoning en later als werkplaats gebruikt door de broer van Jan Boer. Nadat het dorpshuis afbrandde, werd het oude schoolgebouw in 1982 ingericht als het huidige dorpshuis ' 't Kloosterstee'.
Aan de Kloosterweg 1 staat de witgepleisterde boerderij "Melkhuis" op de plek waar vroeger het melkhuis van het klooster stond. Deze boerderij werd in 1978 herbouwd in oorspronkelijke stijl en werd in 2009 vernieuwd. Aan 't Lage Eind 13 staat een huisje dat (deels) is opgetrokken uit kloostermoppen.
In Rottum stonden begin 20e eeuw vier of vijf kroegen (op een totaal van 30 huizen), waaronder een aan de Jan Boerweg 10 (café Veldzicht) en een aan de Kloosterweg 16 (tegenover het voetpad, dat vroeger als kerkepad diende). In 1982 werd een laatste poging ondernomen om een café te exploiteren in het dorp toen café Otto zijn deuren opende op de plek waar eerder café Batema zat. Tegenwoordig is er echter geen café meer in het dorp.
In 1857 werd een koren- en pelmolen gebouwd op de wierde van Rottum. In 1876 werd de molen echter alweer afgebroken en overgebracht naar een in hetzelfde jaar afgebrande molen in Scheemda (Eexta), alwaar deze herrees als het bovenstel van de pelmolen "Welgelegen" (op behouden gebleven stenen onderstel). In 1925 werd de molen daar definitief afgebroken. Op ongeveer 2 kilometer ten westzuidwesten van het dorp, ten zuiden van de huidige vuilstort Usquert stond verder begin 20e eeuw een klein poldermolentje, die na 1910 moet zijn verdwenen. In de Boelenspolder ten zuiden van het dorp stond nog een poldermolen die de polder bemaalde op het Rottumermaar (zijtak van het Koksmaar). Deze werd gebouwd in 1852 en is eveneens in of na 1910 verdwenen.
In 1913 werd aan de Jacob Tilbusscherweg 1 een armenhuis gebouwd.
Steenfabrieken.
In 1857 werd de steenfabriek Ceres opgericht ten zuiden van Rottum, ten noorden van het Boterdiep nabij Eelswerd (bij de Eelswerdertil). In dit complex werden gedurende ruim 100 jaar bakstenen en draineerbuizen gemaakt. In 1968 werd de fabriek gesloten en in 1974 werd een groot deel van de bedrijfsgebouwen afgebroken. Het restant met de resten van twee schoorstenen vormt echter nog altijd een baken in het landschap. De linker toren (ca. 25 meter hoog) werd in 1936 gebouwd van putstenen en de rechter toren (ruim 15 meter hoog) in 1916 van radiaalstenen. Beide torens zijn verlaagd door afbraak of als gevolg van stormen. Het geheel is door de gemeente Eemsmond aangewezen als karakteristiek pand. Nabij de steenfabriek staat de bedrijfsleiderswoning. Vroeger stond er ook een tolhuis. Het buurtje waar de steenfabriek stond, heette vroeger "Aizingedam". Begin 20e eeuw werd het ook wel "Halfweg" genoemd, misschien omdat het in de richting van Kantens lag.
In de buurtschap Delthuizen aan de Delthe stond aan een doodlopende weg tussen 1875 en ca. 1910 ook een steenfabriek. Na de sluiting verdwenen ook het gehucht en de weg in de jaren 1950, zodat hiervan niets meer terug te vinden is.
Begraafplaats.
Rond de kerk liggen 32 grafzerken uit de zeventiende eeuw. De gebruikelijke doodssymbolen zoals de zandloper, de vlinder, de toorts en de doodskop worden afgebeeld. De 32 grafzerken behoren toe aan de familie Knol die vroeger een belangrijke rol speelde in het gebied rond Rottum. Ook de grafzerken vallen inmiddels onder de bescherming van de Rijksmonumentenwet. Typerend zijn de treurdichten die op deze grafzerken worden aangetroffen. Wanneer men vanaf de Kloosterweg naar de kerk toeloopt, passeert men een vroeg-20e-eeuws gietijzeren hekwerk met art-nouveaumotieven, die de uit kloostermoppen opgemetselde muur rond de begraafplaats afsluit. Op deze oude kloostermuur groeien muurleeuwenbek en korstmossen.
Fabels.
Over het dorp zijn een hoop volksverhalen bekend. Een aantal werd opgetekend door onderwijzer Derk Everts Zuidhof in zijn boek "Geschiedenis van het oude dorp Rottum en andere bijzonderheden" (1857) en door dominee Nicolaas Westendorp (eveneens 19e eeuw). Er zouden volgens hen op de wierde verschillende spookverschijningen zijn, zoals twee witte juffers, een zwart spook, een borries (zwarte spookhond met gloeiende ogen), twee vurige landmeters met een paard zonder kop (in het streekje 'Het Vagevuur', dat volgens Westendorp tussen Rottum en Langenhuis lag) en een vurige ijzeren wagen, bespannen met 4 of 6 bulhonden ('helhonden' met gloeiende ogen); rond 12 uur 's nachts.
Geboren.
Naast de diaconiewoning staat het borstbeeld van de Rottumer dichter Jan Boer die in 1899 in de toenmalige bakkerij werd geboren. Jan Boer staat bekend als 'het zingende hart' van Groningen. Op twee plaatsen in het dorp staan borden met een gedicht van Jan Boer.
Een andere bekende die in het dorp werd geboren was de Groninger onderwijzer en schrijver Jacob Tilbusscher K.Jzn. (1876-1958) niet te verwarren met de Middelstummer architect Jacob Tilbusscher Pzn. (1886- 1963), die o.a. de kerk van Rottum ontwierp. Naar Boer en Tilbusscher zijn twee straten in het dorp vernoemd.

</doc>
<doc id="30463" url="https://nl.wikipedia.org/wiki?curid=30463" title="Saint Martin">
Saint Martin



</doc>
<doc id="30464" url="https://nl.wikipedia.org/wiki?curid=30464" title="Sint Maarten (Noord-Holland)">
Sint Maarten (Noord-Holland)

Sint Maarten is een dorp dat sinds 2013 deel uitmaakt van de gemeente Schagen in de provincie Noord-Holland. Sint Maarten was tot 1990 een zelfstandige gemeente. In de periode 1990 tot en met 2012 maakte het deel uit van de gemeente Harenkarspel. Het dorp kende in ongeveer inwoners. De dorpsnaam wordt ook wel geschreven als "St. Maarten".
Geschiedenis.
De naam van Sint Maarten is afkomstig van het feit dat er een kerk werd gesticht die gewijd was aan Martinus van Tours, die ook wel Maarten of Sint Maarten wordt genoemd. De kerk werd in een gebied neergezet dat relatief dunbevolkt was. De waarschijnlijke reden van de stichting is dat er vlakbij een meer was gelegen dat het "Sirmare" (uitspraak ook wel Surmare en ook wel geschreven als Sinmare of Simmare) was genoemd. Dit werd waarschijnlijk aangezien als belangrijk teken omdat de uitspraak dicht aanleunt op Sint Maarten. De naam van het meer is ook terug te vinden in de straat en voormalige buurtschap Surmerhuizen (onderdeel van Eenigenburg), en de West-Friese benamingen voor de verschillende plaatsen die de benaming Sint Maarten bevatten. Zo spreekt men van Simmersebrég of kortweg Simbrég voor Sint Maartensbrug en heet van oorsprong Sint Maarten "Simmare". Deze benaming is later uit de gratie gevallen en lokaal spreekt men meestal van Sunt Maarten of Sunt-Mart, en ook Sundemaarten of Suntermaarten, niet verwarren met het feest Sunteremaarte (Nederlands; Sint Maarten).
De bewoners van Sint Maarten waren van oorsprong vissers, ook wel blauwboeren genaamd. De naam Sint Maarten komt voor het eerst in ongeveer 1250 voor in de annalen. Het dorp lag in die tijd aan zee. Dit was het geval tot aan de drooglegging van Zijpe in de 16e eeuw.
Langs de dijken in de omgeving van Sint Maarten zijn door diverse dijkdoorbraken kleine meertjes ontstaan. Waar gaten in de dijken werden geslagen, vormden de kolkende watermassa's diepe plassen. Deze zogenaamde wielen waren te diep om leeg te malen of te dempen. Na een dijkdoorbraak werd daarom een nieuw stuk dijk om het ontstane gat aangelegd.
Van de bevolking van Sint Maarten is bekend dat ze eind 16e eeuw de vestingwerken bouwde die in de stad Alkmaar nodig waren voor de strijd tegen de Spanjaarden. Alkmaar had toen zeggenschap over het gebied waar Sint Maarten lag. Zo was het aan Alkmaar belastingplichtig.
Gedurende de Franse Tijd werd bij de strijd tussen Franse en Russische troepen tijdens de mislukte invasie van de geallieerden in Noord-Holland in 1799 de kerk van Sint Maarten in puin geschoten. Nadien is hij opnieuw opgebouwd.
De gemeente Sint Maarten bestond naast het dorp Sint Maarten zelf uit de volgende plaatsen:
Sport en recreatie.
In het dorp bevindt zich dorpshuis "De Klimop".
Op sportcomplex "Bij 't Hoog" is sportvereniging "Sint Boys D.E.S" gevestigd. De activiteiten bestaan onder meer uit voetbal, zaalvoetbal en handbal.
Aan de rand van het dorp zijn een aantal watergebiedjes/plassen. Ten oosten van Sint Maarten ligt tussen Valkkoog en Schagen de "Schager Wiel" met zwemstrandje en wandelpad.
Net buiten het dorp ligt Camping &amp; Bungalowpark "De Wielen".
De gemeente Harenkarspel heeft volgens het ontwerp-Structuurplan van 9 augustus 2007 de intentie uitgesproken een aantal wandelroutes routes aan te leggen. Voor Sint Maarten zijn wandelroutes opgenomen die door de bewoners eerder en via de werkgroep Voorzieningen zijn voorgesteld voor het leefbaarheidsplan. De gemeenteraad heeft dit op revitalisering van het dorp gerichte leefbaarheidsplan aangemerkt als ‘pilotproject’ voor de bestuursperiode 2006-2010. De aanleg van de voetpaden met recreatieve voorzieningen rond de dorpskern is gestart in 2008. Een gedeelte van de wandelroutes buiten de bebouwde kom loopt over boerenland. Er zijn vele rondjes Sint Maarten te maken. Officieel zijn er zes bewegwijzerde routes. De laatste wandelroute, die medio oktober 2011 feestelijk in gebruik is genomen, loopt van Sint Maarten naar Valkkoog (of andersom natuurlijk).

</doc>
<doc id="30465" url="https://nl.wikipedia.org/wiki?curid=30465" title="Auguste Renoir">
Auguste Renoir



</doc>
<doc id="30468" url="https://nl.wikipedia.org/wiki?curid=30468" title="Groote Kaap">
Groote Kaap

De Zanddijk-Groote Kaap is een ronde rood geverfde stalen vuurtoren met een wit lichthuis aan de Noordzeekust in de duinen tussen Groote Keeten en Julianadorp aan Zee op het grondgebied van de gemeente Schagen.
De oorspronkelijke toren werd gebouwd in 1966 en verving toen een opengewerkte lichtopstand op die locatie. Aanvankelijk was de toren het hoge licht van een lichtlijn. In 1985 werd het lage licht gesloopt en werd het hoge licht vervangen door een vrijwel identieke toren. Sindsdien is de toren een sectorlicht.
De toren is 16,8 meter hoog en het licht heeft een hoogte van 32 meter boven de middenstand. Op de lichtenlijst, waar alle lichtbakens in vermeld staan heeft de toren het internationale nummer B0849 en nationaal: 1482. Tegenwoordig zit er led-verlichting in de toren.
De toren is een gemeentelijk monument.

</doc>
<doc id="30469" url="https://nl.wikipedia.org/wiki?curid=30469" title="Eierland">
Eierland

Eierland is het noordelijke deel van het Nederlandse waddeneiland Texel.
Van Vlieland naar Texel.
Tot de 13e eeuw was Eierland (vroeger ook wel "Eyerland" of "Eijerland") een deel van Vlieland. Het was van Texel gescheiden door het Anegat dat ongeveer op de plek lag waar tegenwoordig De Slufter ligt. Aan het eind van de dertiende eeuw ontstond het Eierlandse Gat dat Eierland scheidde van Vlieland. Eierland was daarmee een zelfstandig eiland geworden.&lt;br&gt;
Rond 1550 slibde het Anegat tussen Eierland en Texel dicht. Er ontstond een gebied van zandbanken en kwelders dat uiteindelijk nog slechts bij extreem hoge waterstanden onderliep.&lt;br&gt;
In 1625 besloten de Staten van Holland tot de aanleg van een zanddijk die Texel met Eierland zou verbinden. De dijk moest de onstuimige zee noordoost van Texel, die regelmatig de kust rond Oosterend en de schepen op de rede van Texel bedreigde, beteugelen. Aan de oostzijde van een breed strand werden in 1629 obstakels van riet en rijshout aangelegd. Deze moesten stuivend zand vasthouden. In 1630 werd de aldus verkregen Zanddijk met de hand opgehoogd en hier en daar gedicht.
Eierlandse polder.
In 1835 werd, onder leiding van Antwerpenaar Nicolas Joseph De Cock, begonnen met de inpoldering van de kweldervlakte tussen Eierland en Texel, met als doel het gewonnen land te gebruiken voor landbouw. Zo ontstond de Eierlandse polder, waarin het dorp De Cocksdorp en de buurtschappen Midden-Eierland en Zuid-Eierland liggen. Later werden aan de rand van deze polder meer kwelders ingedijkt. Met name in dit gedeelte van Texel speelde zich tijdens de Tweede Wereldoorlog de opstand van de Georgiërs af.
In 1836 vestigden zetboeren uit de Zeeuwse en Zuid Hollandse eilanden zich in de polder. De boerenfamilies met hun arbeiders namen hun vee, meubels, wagens, klederdracht en gewoontes mee naar Texel. Zij introduceerde ook de meekrapteelt op Texel.
Eyerlandse Huis.
Het oude Eierland was vóór de aanleg van de Zanddijk eigenlijk een "hoge duinbult met wat aangewassen land", een nagenoeg niet te bereiken oord. Er stond één woning, het Eyerlandse Huis. Dat was gesticht ten behoeve van schipbreukelingen op deze gevaarlijke kust - met de beruchte Eyerlandse Gronden - en diende tevens het belang van de handel, vooral het bergen van aangespoelde goederen. Daarnaast had het een rol in de postdienst op Vlieland en Terschelling.De bewoner van het Eyerlandse Huis voerde de titel ""kastelein"." Hij trad als vertegenwoordiger van de overheid op, en had ook het recht van beweiding op het eiland, en oefende er de jacht, de vogelarij en de visserij uit. Sommige kasteleins van Eyerland woonden overigens zelf in Den Burg op Texel.
Eieren.
De naam Eierland duidt erop dat op het vroegere eiland veelvuldig meeuweneieren werden geraapt. Deze eieren gingen massaal naar de Amsterdamse bakkerijen. Hierover schreef de Haagse kunstschilder Pieter van Cuyck, die in de tweede helft van de achttiende eeuw het eiland verschillende keren heeft bezocht. Hij ging naar Eyerland om er "meeuwen-struiven" te eten. Men at alleen de "dooijers, die van eene goudkleur zijn" en die "in het geheel niet vissig of sterk van smaak zijn".
Aanvankelijk zorgden de kasteleins er uit welbegrepen eigenbelang voor dat de vogels ieder jaar een broedsel konden grootbrengen. "Hij verschoof het broedseizoen, doch verder liet hij de natuur haar gang gaan." Dat veranderde toen er konijnen werden geïntroduceerd op Eierland. De zilvermeeuwen deden zich nogal eens tegoed aan de jonge konijntjes en vanaf dat moment gold: "De meeuweneieren waren goed, doch de konijnen waren beter en derhalve moesten de zeevogels wijken."

</doc>
<doc id="30470" url="https://nl.wikipedia.org/wiki?curid=30470" title="Vuurduin">
Vuurduin

Vuurduin is een vuurtoren die op het Vuurboetsduin op het Nederlandse Waddeneiland Vlieland staat.
Beschrijving.
De gietijzeren rode toren is oorspronkelijk de bovenbouw van de lage vuurtoren van IJmuiden uit 1877-1878 naar ontwerp van Quirinus Harder. De bovenste verdiepingen met het lichthuis werden in 1909 op het eiland geplaatst. Het lichtbaken staat op het Vuurboetsduin, een van de hoogste duinen van Nederland. De vuurtoren is zelf maar 16,8 meter hoog, maar door de hoge ligging op de duin van 42 meter schijnt de toren 54 meter boven de zeespiegel. In 1929 is naast de vuurtoren een uitkijkpost op palen gebouwd. In 1973 is de gloeilamp van de vuurtoren vervangen door drie kwiklampen. In 1986 is het lichthuis geheel vernieuwd. De oude koepel doet tegenwoordig dienst als kiosk op een midgetgolfbaan op het eiland.
Het licht van de vuurtoren brandt twee seconden en is daarna twee seconden uit. De lampen en de lenzen staan stil, er draait een soort gordijn dat het licht elke twee seconden afschermt, de toren is dus eigenlijk een groot zwaailicht.
Voor de bouw van de metalen vuurtoren bevond zich op deze plek een ronde stenen toren die in 1836 gebouwd is en was ontworpen door Jan Valk. Voor de bouw daarvan was er een baken op houten palen. De oudst bekende verwijzing naar het baken van Vlieland is van 1462.
Sinds 1990 is de vuurtoren open voor toerisme. In de vuurtoren is tijdens openingstijden een vuurtorenwachter aanwezig, hoewel de vuurtoren zelf geheel automatisch werkt. Er worden rondleidingen gegeven en in de uitkijkpost naast de vuurtoren zijn souvenirs te koop. Daarnaast wordt de toren gebruikt als trouwlocatie.
De gietijzeren trap naar het panoramadak telt 49 treden, inclusief opstapje. De lamp bevindt zich nog 9 treden hoger.

</doc>
<doc id="30471" url="https://nl.wikipedia.org/wiki?curid=30471" title="Vuurtoren Ameland">
Vuurtoren Ameland

De Vuurtoren van Ameland (ook bekend als Bornrif) is een vuurtoren op het waddeneiland Ameland in de Nederlandse provincie Friesland.
Beschrijving.
De vuurtoren werd in 1881 gebouwd, in opdracht van Koning Willem III. De toren is ontworpen door Quirinus Harder en werd gebouwd door gieterij Nering Bögel in Deventer. De afzonderlijke segmenten zijn naar Ameland verscheept en ter plaatse op elkaar geplaatst. De vuurtoren is 55,3 meter hoog en telt 15 verdiepingen. De trap naar boven heeft 236 treden, exclusief de treden naar de top. 
Na de Tweede Wereldoorlog kwam er tijdelijk een zeer zwak noodoptiek op de toren. Hierdoor kreeg de toren de naam schemerlamp. In 1952 werd dit vervangen door een optiek afkomstig van de voormalige vuurtoren het Westhoofd bij Ouddorp. Dit licht heeft een sterkte van 4.400.000 candela.
In 1988 is het oude lichthuis vervangen door een nieuw exemplaar om een radarantenne te kunnen dragen. Dit oude lichthuis staat tegenwoordig op het dak van Maritiem Centrum Abraham Fock te Hollum.
De vuurtoren is sinds 1982 een rijksmonument. Tot 2005 was de vuurtoren tevens in gebruik door de kustwacht. Het eigendom van de vuurtoren is daarna overgegaan naar de gemeente Ameland waarbij de ruimtes in gebruik zijn genomen als museum.
Op ongeveer 80 meter zuidoostelijk van de voet van de toren zijn de voormalige lichtwachterswoningen te vinden.
Expositieruimte.
Sinds eind 2004 is de toren eigendom van de gemeente Ameland en sinds 26 maart 2005 is de toren weer voor toeristen toegankelijk. De toren wordt als expositieruimte gebruikt. Bovenin is een werkkamer ingericht zoals deze vroeger door de vuurtorenwachter werd gebruikt.

</doc>
<doc id="30472" url="https://nl.wikipedia.org/wiki?curid=30472" title="Noordertoren (Schiermonnikoog)">
Noordertoren (Schiermonnikoog)

De Noordertoren, of Buitentoren, op het Nederlandse Waddeneiland Schiermonnikoog is een vuurtoren. Hij werd tussen 1853 en 1854 samen met een andere toren, de Zuidertoren, gebouwd. 
Omdat men vroeger niet beschikte over lichtkarakters, plaatste men soms twee torens of vuren, zodat de zeeman wist waar hij was. Bovendien konden twee vuren of torens een lijn vormen, zodat schepen langs gevaarlijke ondiepten geleid konden worden.
Oorspronkelijk had de toren een vast licht. In 1910 kreeg de toren een draailicht. Vanaf toen kon men de kust ook herkennen met één licht en was het licht van de Zuidertoren overbodig geworden.
Tegelijkertijd met de ontsteking van het draailicht werd naast de toren in het daarvoor opgericht opengewerkte torentje een zogenaamd verklikkerlicht in gebruik genomen. In 1951 werd dit "Eemslicht" achter een raam in de toren geïntegreerd.
In 1951 werd een uitkijklokaal voor de kustwacht in de toren gebouwd. Deze bestaat uit 12 ijzeren lamellen met elk een raam die rondom onder de balustrade van de toren zijn aangebracht.
In 1979 kreeg de toren een nieuw lichthuis om een radarantenne te kunnen dragen.
De toren wordt 24 uur per dag bemand om het scheepvaartverkeer in de gaten gehouden en weerberichten te verstrekken voor de kustwateren. In 1998 is de toren rood geschilderd.

</doc>
<doc id="30473" url="https://nl.wikipedia.org/wiki?curid=30473" title="Mr. Bush">
Mr. Bush



</doc>
<doc id="30474" url="https://nl.wikipedia.org/wiki?curid=30474" title="Stichting Weerter Huisomroep">
Stichting Weerter Huisomroep

De Stichting Weerter Huisomroep is de ziekenomroep van het Sint Jans' Gasthuis in Weert en is reeds actief sinds het einde van de jaren 60. De SWH bestaat uit vrijwilligers, en verzorgt radio- en televisieprogramma's en een kabelkrant, met gemengde muziek en informatie over het ziekenhuis en de regio. Zij is zeer actief in het carnavalsseizoen. Stichting Weerter Huisomroep is opgegaan in WeertFM. 

</doc>
<doc id="30475" url="https://nl.wikipedia.org/wiki?curid=30475" title="Unspiek Bodissey">
Unspiek Bodissey

Unspiek, baron Bodissey is een personage voorkomend in de boeken van de Amerikaanse sciencefiction-auteur Jack Vance. Unspiek Bodissey is in de boeken van Vance vooral bekend door zijn "magnum opus" "Life", in tien delen verschenen bij een van de uitgevers in de "Oikumene". Vance "citeert" kleine fragmenten uit "Life" als introductiemotto's bij een aantal hoofdstukken van zijn boeken, vooral uit de "Duivelsprinsen"-serie ("Demon princes"). Ook wordt hij genoemd in "the Cadwal Chronicles". Sommigen hebben in hem een alter ego van de auteur gezien.
Citaat uit "Life", Deel I, door Unspiek, Baron Bodissey:
en

</doc>
<doc id="30476" url="https://nl.wikipedia.org/wiki?curid=30476" title="Boventoon">
Boventoon

Een boventoon is een geluidscomponent waarvan de frequentie hoger ligt dan de door het oor waargenomen grondtoon van dat geluid. Vaak zijn boventonen 'harmonisch', dat wil zeggen dat hun frequenties aliquoten, gehele veelvouden, zijn van de grondtoon. Bij sommige muziekinstrumenten, zoals een klokkenspel, een pauk en de laagste snaren van een piano, zijn boventonen niet harmonisch.
Bij vrijwel alle muziekinstrumenten spelen boventonen een belangrijke rol. Door resonanties in het instrument kunnen de boventonen meer of minder versterkt worden. Welke dit zijn hangt af van de aard van het instrument. Bijvoorbeeld: een klarinet onderscheidt zich in timbre door de afwezigheid van even harmonischen.
Op een gitaar is het gebruikelijk om bij het stemmen flageoletten te spelen. Dit zijn boventonen die gecreëerd worden door de snaar op een eenvoudig breukdeel te onderbreken. De twaalfde fret ligt op de helft, de zevende fret op twee derde en de vijfde fret op drie kwart van de totale snaarlengte.
Bij pijporgels zijn de verschillende voetmaten van de registers gerelateerd aan de boventonen. Een 8'-register (achtvoetsregister) klinkt op normaaltoon, een 4'-register een octaaf hoger (de eerste boventoon), een 3'-register een octaaf+kwint hoger (de tweede boventoon), een 2'-register twee octaven hoger (de derde boventoon) en een 1 3/5'-voetsregister 2 octaven en een grote terts hoger (de vierde boventoon).
Ook de menselijke zangstem heeft boventonen waarmee door articulatie verschillende klankkleuren gemaakt worden. Met een speciale zangtechniek is het zelfs mogelijk de afzonderlijke boventonen zo te benadrukken dat ze afzonderlijk hoorbaar worden en een afzonderlijke melodie kunnen vormen. Deze zangtechniek wordt boventoonzang of "keelzang" genoemd.
Voor het oor zijn het vooral de relatieve sterktes van de boventonen en de verhouding tot de grondtoon die een instrument bij lange tonen het karakteristieke timbre geven. Om een instrument aan het geluid te kunnen herkennen, is de aanzet van een toon van nog groter belang.
Begripsverwarring.
Een enkele keer wordt het begrip 'boventoon' verward met 'partiaal' of 'deeltoon' en wordt de grondtoon de "eerste boventoon" genoemd in plaats van de eerste deeltoon.

</doc>
<doc id="30477" url="https://nl.wikipedia.org/wiki?curid=30477" title="Grondtoon (natuurkunde)">
Grondtoon (natuurkunde)

De grondtoon van een complex geluid (bijvoorbeeld de toon van een muziekinstrument) is meestal de laagste frequentie die wordt geproduceerd bij aanstrijken, aanslaan of aanblazen. Dit is normaliter de waargenomen toonhoogte. 
De in een samenklank ervaren grondtoon laat zich verklaren uit de theorie van som- en verschiltonen, die aantoont, welke tonen verdubbeld en daarmee als grondtoon hoorbaar worden.
Bij een aan twee zijden ingeklemde snaar is de grondtoon die frequentie waarbij precies 1/2 golflengte op de lengte van de snaar past en de golfbuik van de uitslag op het midden van de snaar ligt.
De kwaliteit van de toon wordt verder gekleurd door de boventonen. (zie: timbre)
De grondtoon wordt ook wel de eerste harmonische genoemd. De tweede harmonische is de eerste boventoon.

</doc>
<doc id="30478" url="https://nl.wikipedia.org/wiki?curid=30478" title="Willem Lodewijk van Nassau-Dillenburg">
Willem Lodewijk van Nassau-Dillenburg

Willem Lodewijk (Dillenburg, 13 maart 1560 – Leeuwarden, 31 mei 1620) was graaf van Nassau-Dillenburg, van 1584 tot zijn dood stadhouder van Friesland en later ook van de gewesten Groningen (1594) en Drenthe (1596). In Friesland staat hij bekend onder de bijnaam "Us Heit" (Fries voor: Onze Vader) (uitspraak: uus hait). Willem Lodewijk was tevens kapitein-generaal van het leger van Friesland en samen met prins Maurits van Oranje opperbevelhebber van het Staatse Leger in de strijd tegen de Spanjaarden. In 1906 werd in Leeuwarden, tegenover het voormalig Stadhouderlijk Hof, een standbeeld geplaatst ter herinnering aan "Us Heit".
Biografie.
Willem Lodewijk was de oudste zoon van Jan VI van Nassau-Dillenburg (Jan de Oude) en diens eerste vrouw Elisabeth van Leuchtenberg en dus een neef (oomzegger) van Willem van Oranje.
In de jaren voor het Twaalfjarig Bestand in de Tachtigjarige Oorlog speelde hij een belangrijke rol in deze oorlog, samen met zijn neef en zwager Maurits van Nassau. Hij voerde belangrijke hervormingen in het leger door, waarmee hij bijdroeg aan de militaire revolutie, daarbij gesteund door Johan van den Kornput en Everard van Reyd. Aan de ene kant zorgde hij ervoor dat de soldaten op regelmatige tijden hun soldij kregen, aan de andere kant verlangde hij als tegenprestatie uiterste discipline. Hij was een sterk voorstander van een aanvalsoorlog: in plaats van opstandige gebieden beschermen tegen Spaanse aanvallen, moesten de opstandelingen de door Spanje bezette gebieden aanvallen. Hierbij gebruikte hij met Maurits oorlogstechnieken die al vele eeuwen eerder door de Romeinen werden gebruikt. Ze bestudeerden daarvoor de beschrijvingen uit de Romeinse "Tactica".
Bekend is vooral de tactiek die de "Groninger Schansenkrijg" genoemd wordt. Groningen was door het overlopen van de graaf van Rennenberg in Spaanse handen gekomen en het gewest Friesland zou het volgend doelwit kunnen zijn. Pogingen van Willem Lodewijk in 1583 en 1587 om Groningen rechtstreeks op de Spanjaarden onder kolonel Francisco Verdugo te veroveren, mislukten. Vanaf 1589 liet hij vervolgens de heirwegen naar de stad stuk voor stuk afsluiten, zodat de bevoorrading stopgezet werd. Eerst werd de toegangsweg langs het Reitdiep afgesloten door het versterken van fort De Opslag. Twee jaar later werd de fortificatie bij de Delfzijl versterkt en werden er Staatse troepen gelegerd. In 1592 werden Steenwijk en Coevorden definitief door de Staatsen ingenomen en versterkt. Ten slotte werd op de laatste verbindingsweg, naar het Duitse Lingen, op de boerentange de vesting Bourtange gebouwd, waardoor alle heirwegen waren afgesloten. Voorts werden de schansen Bellingwolderzijl, het latere Oudeschans, de Leek en de Zwartendijksterschans gebouwd, om de wegen door de hoogveenmoerassen te kunnen controleren. Ook werden het huis te Ruinen en de burcht te Wedde veroverd op de Spanjaarden en versterkt.
In 1594 werd het doel van de krijg in het noorden bereikt. Op 23 juli werd de stad Groningen, na een beleg van toch nog enkele weken, op de Spanjaarden veroverd en werd het Traktaat van Reductie getekend. De stad Groningen maakte weer onderdeel uit van de Unie van Utrecht (1579) en Willem Lodewijk werd naast stadhouder van Friesland ook regeerder van het gewest Stad en Lande.
Huwelijk.
Willem Lodewijk huwde (waarschijnlijk op 22 november 1587) met zijn nicht Anna van Nassau (dochter van Willem van Oranje en zijn tweede echtgenote Anna van Saksen). Het huwelijk was tegen de zin van Jan VI de Oude (Jan VI van Nassau-Dillenburg) vanwege de schulden van Willem van Oranje. Een ander beletsel was het gegeven dat zij neef en nicht waren. Gereformeerde theologen gaven hierover een instemmend advies. Anna kreeg uit het sterfhuis van Willem van Oranje een jaarrente van 2.000 gulden mee. Anna werd echter al snel ziek en zij overleed tijdens haar eerste zwangerschap in juni 1588. Willem Lodewijk kwam het verlies van zijn vrouw niet te boven en is nooit hertrouwd.
Dood.
Net teruggekeerd uit Holland, waar hij voor de zoveelste keer de belangen van Friesland had behartigd, werd Willem Lodewijk in mei 1620 getroffen door een beroerte, waaraan hij overleed. Na zes weken werd op 13 juli 1620 zijn gebalsemde lichaam, met een grandeur die hij tijdens zijn leven niet had meegemaakt, ten grave gedragen. In de lange lijkstatie liepen edellieden, familieleden, grietmannen, de Leeuwarder predikanten, professoren en vele andere hoogwaardigheidsbekleders mee. De lijkstoet eindigde in de Grote of Jacobijnerkerk in Leeuwarden, waar hij werd bijgezet in de Grafkelder van de Friesche Nassau's, waar in 1588 zijn vrouw Anna haar laatste rustplaats had gekregen. Van de begrafenisstoet heeft de Harlinger graveur Pieter Feddes een gedetailleerde tekening gemaakt.
De titel graaf van Nassau-Dillenburg, die hij in 1607 na de dood van zijn vader erfde, ging na zijn dood over naar zijn broer George. Als stadhouder van Friesland werd hij opgevolgd door zijn jongere broer Ernst Casimir van Nassau-Dietz.
Trivia.
Bij het beleg van Coevorden werd Willem Lodewijk in zijn linkerbeen getroffen door een kogel van zes pond. Sindsdien was hij mank en liep hij met een stok. Het liefst verplaatste hij zich te paard.
Sinds 2021 wordt er door een groep vrijwilligers gewerkt aan de transcriptie van de dagboeken van Willem Lodewijk.

</doc>
<doc id="30483" url="https://nl.wikipedia.org/wiki?curid=30483" title="Hatikwa">
Hatikwa

Hatikwa, wat in het Hebreeuws (הַתִּקְוָה) 'de hoop' betekent, is het officiële volkslied van Israël.
Hatikwa gaat over de hoop van het Joodse volk terug te keren naar het land van zijn voorvaderen vanuit de diaspora. De verwoesting van de tweede Tempel door het Romeinse leger onder leiding van Titus in het jaar 70 AD wordt vaak beschouwd als het startpunt van de diaspora, waardoor men in Hatikwa spreekt van "de hoop die al tweeduizend jaren leeft".
Herkomst en geschiedenis.
De tekst van het lied werd in 1886 of in 1878 geschreven door de Galicische dichter Naphtali Herz Imber (1856-1909) uit Zolochiv die immigreerde naar Palestina. Imber publiceerde "Hatikwa" in 1886 in de bundel "Barkai" ("Morgenster"). Het jaartal 1884 dat eronder staat, slaat waarschijnlijk op de laatste wijzigingen die hij erin aanbracht. Zijn negen romantische strofen roepen bekende Bijbelse taferelen op en herhalen een hoop op een nationale terugkeer naar Israël die "alleen met de laatste Jood verdwijnt". De tekst van Imber is later nog enigszins aangepast door Doctor I.L. Metman Hacohen, een leraar uit Tel Aviv, in 1905. Imbers versen en de aanpassingen van Metman Hacohen werden lange tijd naast elkaar gebruikt.
De melodie van de Hatikwa wordt toegeschreven aan Samuel Cohen die in 1870 op 8-jarige leeftijd met zijn Joodse familie uit Bessarabië naar Palestina was geëmigreerd en in 1888 een melodie voor Hatikwa componeerde. Hij zou het muzikale thema hebben ontleend aan de beroemde Tsjechische componist Bedřich Smetana die in 1872 een reeks symfonische gedichten "Má vlast", "Vltava" (ook bekend onder de Duitse naam "Die Moldau") had gecomponeerd., waarvan hij de melodie ontleend zou hebben aan het in de 16e-eeuws in Italië door Giuseppino del Biado geschreven lied "La Mantovana", later bekend als populair Roemeens-Moldavisch volksliedje "Ballo di Mantova" (of "Carul cu boi", vertaald "De ossenwagen"). 
Het lied werd zeer snel populair binnen de zionistische beweging en de eerste twee strofen fungeerden als ad-hoc-volkslied op het zesde zionistisch congres in 1903 in het Zwitserse Bazel. Het duurde echter tot 1933 voordat het Hatikwa geratificeerd werd als officieel lied van de zionistische beweging.
Imbers versie van het Hatikwa werd gezongen door overlevenden van het Bergen-Belsen concentratiekamp kort na hun bevrijding in 1945 en werd opgenomen door de BBC.
De HaTikva, een schip dat in 1947 dienstdeed in de Aliyah Bet, werd naar het lied vernoemd.
Volkslied.
Hatikwa werd het volkslied van de staat Israël, toen in 1948 de onafhankelijkheid uitgeroepen werd. Na de Zesdaagse Oorlog in 1967 was er een voorstel Hatikwa te vervangen door Jeruzalem van goud, maar dat ging niet door. Hoewel het lied al vanaf het begin het volkslied van Israël is, werd pas in 2004 de status ervan als zodanig voor het eerst in hoofdwetgeving opgenomen.
Ultra-orthodoxe joden hebben bezwaar tegen Hatikwa als volkslied wegens het ontbreken van God in de tekst, terwijl Arabische burgers van Israël het niet eens zijn met het openlijk Joodse karakter.
Tekst.
Hieronder het eerste couplet en het refrein, in het Hebreeuws en in transcriptie.

</doc>
<doc id="30484" url="https://nl.wikipedia.org/wiki?curid=30484" title="Vergelijking">
Vergelijking



</doc>
<doc id="30485" url="https://nl.wikipedia.org/wiki?curid=30485" title="Begraafplaatsen van Groningen-Stad">
Begraafplaatsen van Groningen-Stad

De Nederlandse stad Groningen kent een zestal begraafplaatsen.
Ontstaan begraafplaatsen.
Tot omstreeks 1800 werd er begraven in de kerken van Groningen en op enkele kerkhoven rondom de kerken. Voor de allerarmsten was er nog het Suyderkerckhof, gelegen op de locatie waar zich nu de Pathé-bioscoop bevindt. Ruimtegebrek, stank en overlast tijdens de kerkdiensten leidden ertoe dat de overheid begrafenissen in kerken wilde verbieden. Kerkvoogdijen vreesden echter voor verlies aan inkomsten, zodat het lange tijd niet tot een verbod kwam. Tijdens de Franse overheersing onder Napoleon werd een verbod gerealiseerd, maar dat bleek tijdelijk: bij het aantreden van Koning Willem I werd het weer ongedaan gemaakt.
Koning Willem I kwam echter wel tot het inzicht dat begraven in de kerken tot het verleden moest behoren, onder andere door kritiek van medici en weerstand uit allerlei lagen van de bevolking. In Groningen was bovendien in 1826 een epidemie uitgebroken, die aan 2900 mensen het leven kostte. Daarop bracht professor Theodorus van Swinderen in 1826 een advies uit aan de raad van de stad om buiten de stadspoort aan de noord- en de zuidkant twee begraafplaatsen aan te leggen.
Noorder- en Zuiderbegraafplaats.
Aldus geschiedde en zo konden in 1827 beide begraafplaatsen in gebruik worden genomen: de Zuiderbegraafplaats aan de Heereweg en de Noorderbegraafplaats aan de Moesstraat.
Dit waren begraafplaatsen met kaarsrechte hoofdlanen en haaks daarop rechte zijpaden. Ze moesten sober en doelmatig zijn. Dat paste uitstekend bij het karakter van de Groningers, die niet hielden van overdaad. Sommigen evenwel gaven blijk van enige buitensporigheid, zoals duidelijk wordt uit het grafmonument van Willem Albert Scholten.
Rooms-katholieke begraafplaats.
In 1872 werd begonnen met de aanleg van een rooms-katholieke begraafplaats aan de Hereweg. Een terrein, dat lag binnen de voormalige verdedigingswerken en waarvoor aan de Minister van Oorlog toestemming moest worden gevraagd om de begraafplaats hier aan te leggen.
Joodse begraafplaats.
De Joden hadden van 1747 tot 1827 een Joodse begraafplaats op een dwinger in de noordoostelijke vestingwal, het zogenaamde Jodenkamp. Deze begraafplaats werd in 1954 geruimd. Van 1827 tot 1909 werd gebruikgemaakt van een apart deel op de Noorderbegraafplaats. Vanaf 1909 wordt de Joodse begraafplaats tegenover Selwerderhof gebruikt.
Esserveld.
Aan het begin van de twintigste eeuw begonnen de Noorder- en Zuiderbegraafplaats vol te raken en werd de begraafplaats Esserveld aangelegd. De begraafplaats opende in 1924.
Selwerderhof.
In 1940 begon men aan de Iepenlaan met de aanleg van begraafplaats Selwerderhof, momenteel de grootste begraafplaats in Groningen. Pas in 1949 was de klus helemaal geklaard, dit onder andere in verband met de Tweede Wereldoorlog. Op het terrein van deze begraafplaats bevinden zich onder andere tevens een Islamitische- en een kinderbegraafplaats, alsmede een Indië-monument en een theehuis.

</doc>
<doc id="30487" url="https://nl.wikipedia.org/wiki?curid=30487" title="Der er et yndigt land">
Der er et yndigt land

Der er et yndigt land (Er is een lieflijk land) is het (algemene) volkslied van Denemarken. Als de koninklijke familie aanwezig is, wordt het koninklijk volkslied "Kong Christian stod ved højen mast" gebruikt. 
De tekst werd in 1819 geschreven door Adam Oehlenschläger, met het motto "Ille terrarum mihi praeter omnes Angulus ridet" (Nederlandse vertaling: "Deze hoek van de wereld lacht meer naar mij dan welke ook") (Horatius). De muziek werd geschreven in 1835 door H.E. Krøyer, en later ook door Th. Laub en Carl Nielsen.

</doc>
<doc id="30488" url="https://nl.wikipedia.org/wiki?curid=30488" title="West-Vlaams">
West-Vlaams

Het West-Vlaams is de verzamelnaam voor de groep van dialecten of streektalen die gesproken wordt in de provincie West-Vlaanderen, het westen van Zeeuws-Vlaanderen en door een deel van de bevolking van de Waalse gemeenten Moeskroen en Komen-Waasten en in het noorden van Frankrijk. Ook in het westen van Oost-Vlaanderen worden op West-Vlaams gelijkende overgangsdialecten gesproken, bijvoorbeeld rond Maldegem in het Meetjesland of Zulte. Hoewel duidelijk West-Vlaams doorklinkt in de in het westen van Zeeuws-Vlaanderen gesproken streektaal wordt die streektaal bij het Zeeuws gerekend.
Onderverdeling.
Het West-Vlaams wordt verdeeld in het Kust-West-Vlaams in het noorden en het westen van de provincie (de Polders, het Houtland en de streek van Veurne-Ieper-Poperinge) en het Continentale West-Vlaams in het zuidoosten van de provincie (Kortrijk, Roeselare, Tielt). Sprekers van het West-Vlaams kunnen gemakkelijk Vlaemsch of Zeeuws verstaan. Het in Frans-Vlaanderen gesproken "Vlaemsch", een andere variëteit van het West-Vlaams, wordt met uitsterven bedreigd; slechts enkele duizenden ouderen op het platteland spreken het nog.
Deze dialecten gebruiken allemaal voor het overgrote deel dezelfde grammatica, maar verschillen in het gebruik van (leen)woorden, waar in het Zeeuws meer woorden uit het Standaardnederlands worden verdialectiseerd of overgenomen, terwijl Frans-Vlaams dit met Franse woorden doet.
Geschiedenis.
Het West-Vlaams bevat invloeden uit het Picardisch, een Frans dialect, omdat de handel met Artesië in de middeleeuwen bloeide; Atrecht ("Arras") maakte in de vroege middeleeuwen deel uit van het graafschap Vlaanderen en in de late middeleeuwen van De Nederlanden. Het West-Vlaamse dialect, vooral dat van de handelsstad Brugge (het Brugs), leverde de eerste bijdrage aan de standaardisering in het Middelnederlands: uit de West-Vlaamse vormen "weggevaagd" en "waagschaal" ontwikkelden zich bijvoorbeeld "weggeveegd" en "weegschaal", nu deel van de Nederlandse standaardtaal. Het West-Vlaams wordt door sommigen - onder andere door Stijn Streuvels - beschouwd als het Nederlandse dialect dat de meeste kenmerken van Middelnederlands heeft behouden.
Hoewel het West-Vlaams grotendeels Nederfrankisch is, kent het veel ingveonismen, mogelijk afkomstig van de Kustsaksen uit de late oudheid en vroege middeleeuwen. Deze hebben in het verleden aanleiding gegeven tot speculatie dat er sprake is van een Fries of Nedersaksisch substraat. Dat zou de lastige vraag kunnen beantwoorden waarom er een tweedeling bestaat tussen West-Vlaams en Oost-Vlaams: er blijkt verder namelijk geen enkele geografische of politieke reden voor te zijn. Sommigen hebben de mogelijkheid dat het West-Vlaams niet volledig Nederfrankisch is als voldoende reden gezien om zelfs te spreken van een aparte taal. Dit wordt over het algemeen door de taalkunde verworpen omdat er wel degelijk een dialectcontinuüm bestaat met het Oost-Vlaams. Bovendien is het Hollands, waarop de standaardtaal (samen met Brabants) gebaseerd is, evenmin geheel Nederfrankisch, maar in Noord-Holland sterk door de taal van de Friezen (met name Oudfries, in West-Friesland ook Middelfries) beïnvloed. Omdat het West-Vlaams zich na de late middeleeuwen anders ontwikkelde dan het Hollands en het Brabants, spreken sommigen op grond van de klankafwijkingen van een aparte taal.
Deze gedachtegang werd onderschreven door de beweging van de West-Vlaamse taalparticularisten in de tweede helft van de negentiende eeuw. Zij verzetten zich tegen de invoering van het "half joodsch, half heidensch Hoog-Hollandsch" (Guido Gezelle). Ze streden tegen de standaardisering van het Nederlands in België en voor het behoud van het "Vlaams der Vaderen", in dit geval het West-Vlaams. De katholieken rond de dialectoloog De Bo en de dichter Guido Gezelle vreesden het binnendringen van het protestantisme via een Nederlandse standaardtaal.
De vorming van het Standaardnederlands ging wel door en de positie van de dialecten in het algemeen werd vooral op het einde van de twintigste eeuw zeer penibel. Onder meer door de perifere ligging van de streek wist het West-Vlaams, in tegenstelling tot andere dialecten, wél een comfortabele positie te behouden. Het is het meest vitale dialect in Vlaanderen, het wordt nog algemeen door alle lagen van de bevolking gesproken, ook door jongeren. Vrijwel alle informele conversaties gebeuren er in het West-Vlaams. Een enquête in 1993 naar de dialectkennis van studenten door het "Institut für Deutsche und Niederländische Philologie" van de Freie Universität van Berlijn gaf aan dat 88% van de West-Vlaamse studenten nog dialect sprak, tegenover bijvoorbeeld 62% voor Antwerpen en slechts 40% voor Limburg.
Ingveoonse kenmerken.
In het West-Vlaams zijn veel sporen te vinden van het dialect van de Saksen, die tijdens de Germaanse volksverhuizingen - in de vierde en vijfde eeuw - in Vlaanderen aankwamen. Reeds in de tijd van het West-Romeinse Rijk werd de litus Saxonicum aangelegd tegen Saksische zeepiraten die ook de West-Vlaamse kusten bezochten. De "Kustgermaanse", "Noordzee-Germaanse" of "Ingveoonse" kenmerken van het West-Vlaams vindt men niet alleen terug in andere Nederlandse dialecten als het Zeeuws en Hollands, maar ook sterk in het Nedersaksisch, Fries en Engels. Hoe westelijker in West-Vlaanderen, hoe meer men ze tegenkomt - dit geldt bijzonder voor de Saksische kenmerken die ook in plaatsnaamgeving van de Westhoek en het al langer verfranste gebied rond Boulogne-sur-Mer ("Bonen") terugkomen.
Fonetiek.
De Ingveoonse invloeden op de fonetiek van het West-Vlaams blijken uit woorden als "pit" (put), "rik" (rug), "dinne" (dun) en ouder "brigge" (brug). Korte "u"-klanken werden ontrond tot "i", wat ook in het Engels ("pit", "ridge", "thin", "bridge") het geval was. De open uitspraak van de korte "e", "i" en "u", zoals in "bek", "in" en "tusschen" (tussen) komt voor in meerdere oude kustdialecten zoals onder andere het Hollands. Dit staat tegenover de gesloten Brabantse uitspraak: "bik", "ien" en "tuusse". Het AN volgt een middenweg en het hedendaagse Hollands doet mee.
De voornaamste klanken zijn de uu, de oe en de ii (geschreven ie) op de meeste plaatsen waar het Nederlands ui, ou en ij heeft. Dientengevolge verschijnt uit er als uut, buiten als but(e)n, koud als koed, zwijgen als zwieg(e)n en tijd als tied.
Een ander Kustgermaans fenomeen is h-deletie aan het begin van een woord. Dit is allesbehalve exclusief West-Vlaams, ook het Brabants doet dit. Men zegt "èpen" (helpen), "òòlen" (halen) en "ard" (hard). De analogie met de Engelse dialecten gaat op, maar zowel in het Standaardengels als in het Standaardnederlands werd de "h" in ere hersteld. Wat wel typisch West-Vlaams is, en eigenlijk ook westelijk Oost-Vlaams, en het brandmerk bij uitstek, is de laryngalisering van "g" tot "h", wat wil zeggen dat de "g" voortgebracht wordt door vernauwing van de stemspleet. De combinatie van deze twee laatste kenmerken zorgt ervoor dat een "oeëd" (hoed) "hoeëd" (goed) kan zitten in het West-Vlaams. Vooral bij West-Vlamingen die Verkavelingsvlaams ("Algemeen Nederlands") spreken kan dit tot verwarring tussen de "g" en de "h" leiden.
Uitzonderlijk is het gedrag van de eind-"n" in het suffix "-en", zoals in werkwoorden, meervouden, bijvoeglijke naamwoorden, enz. Terwijl in een groot deel van het Nederlandstalige gebied de "e" wel, maar de "n" niet uitgesproken wordt, wordt de "n" in het West-Vlaams, uitgezonderd in het Brugs, rechtstreeks aan het stamwoord geplakt in combinatie met syncope: "zotn" (zotten), "hurtn" (luisteren) en "bustn" (borsten) dus (iets soortgelijks gebeurt in het Nedersaksisch en met name in het Gronings). Soms wordt ook de medeklinker voor deze doffe "e" verder ingeslikt, en vervangen door een glottisslag (zie verder).
Het niet uitspreken van de doffe "e" in "–en" treft men ook aan in het Engels (beaten, listen) en Nedersaksische dialecten (luustern).
"Hurtn" en "bustn", evenals "bus" (bos), "mussels" (mosselen), "vul" (vol) en "zunne" (zon) e.a. brengen dan weer een ander typisch klankkenmerk naar de oppervlakte: de spontane palatalisatie (verplaatsing van de uitspraakbasis naar harde verhemelte zonder echte fonetische reden; spontaan dus) van o tot u. Weer vindt men hetzelfde bij cognaten in het Engels (hoewel de uitspraak daarin ook al wat geëvolueerd is): bush, mussels, full, sun. Nadat dit was gebeurd in het West-Vlaams (evenals in andere kustdialecten), werden in het Vroeg-Nederlands korte "o"'s tot "oo" gerekt, bijvoorbeeld tot "zoon" (Engels: son), "boter" en "vogel". In het West-Vlaams daarentegen werd de gepalataliseerde "u" gerekt tot "eu", wat "zeune", "beuter" en "veugel" opleverde. In het Kust-West-Vlaams werd de eu in enkele van die woorden dan wederom verkort tot u; zie onder meer "butter" (versus beuter), "schuttel" (vs "scheutel", "schotel") en "kuttel" (vs "keutel").
Nog een klankkenmerk dat veel dialecten rond de Noordzee gemeenschappelijk hebben, is de "verdonkering" van" a" tot "o" in bepaalde woorden. Vergelijk bijvoorbeeld "zochte" (zacht), "of" (af) en "brocht" (bracht) met het Engels: "soft", "off", "brought".
Ook kenmerkend voor het Kustgermaans is de omvorming van de Oudwestgermaanse tweeklank "iu" tot "ie", waar de continentale dialecten een "uu" hebben ontwikkeld, die later op zijn beurt gediftongeerd werd tot "ui". Zo staan de West-Vlaamse vormen van "kieken", "vier" en "stieren", zoals Engels "chicken", "fire" en "steer", tegenover de Brabantse vormen "kuiken", "vuur" en "stuur" (want vóór een "r" werd ook daarin de "uu" behouden en niet tot "ui" vervormd).
Grammatica.
Voor wat betreft de meervoudsvorming is de uitgang "–s" in de grammatica van het West-Vlaams (en zeker in het archaïsche Frans-Vlaams) veel algemener dan in die van andere dialecten en het Standaardnederlands, waarin de meeste meervouden met –en worden gevormd. Deze algemenere meervoudsvorming op "–s" deelt het West-Vlaams met het Nedersaksisch, waarin het verschijnsel echter veel sterker op zijn retour is. Het Engels heeft de meervoudsvorming op "–s" nog veel verder doorgetrokken, waardoor de "–en"-vormen zeer zeldzaam zijn geworden (met als laatste getuige bijvoorbeeld "oxen", voor "ossen"). In het West-Vlaams eindigen, in tegenstelling tot het Engels, veel meervouden wel nog op –en. Die winnen ook veld onder invloed van de standaard- of tussentaal, maar vooral in het westen zijn de "–s"'en nog alom aanwezig. Men zegt er dus "trings" (treinen), "keuns" (konijnen), "brils" (brillen), "kleers" (kleren), "kinders" (kinderen) enzovoort.
Woordenschat.
Qua Kustgermaanse woordenschat zijn er enerzijds woorden die verder leven uit de Saksische erfenis en anderzijds leenwoorden die later vooral via de handel met Engeland in het West-Vlaams zijn beland. Voorbeelden van de laatste, de hedendaagse Amerikaanse 'wordflow' buiten beschouwing gelaten, zijn onder meer "riftje-raftje" (of kotjevolk, 'schorriemorrie' uit Engels riff-raff), "nowers" (zuidelijk "nievers", voor 'nergens', uit Engels nowhere) en "agèèn" ('alweer', uit Engels again).
Woorden die daarentegen in historisch opzicht cognaten zijn van het overeenkomende Engelse woord zijn bijvoorbeeld: "wied" (onkruid, zie Engels weed), "sjchreepen" of "sjcharten" (krabben, vergelijk to scratch), "buttersjchiete" (vlinder, zoals butterfly), "kobbe" (spin, vergelijk met cobweb), "bringen" (brengen, to bring), "schreemen" (voor schreien, to scream), "e letje" (vroeger 'een beetje', zoals "a little" in het Engels of "lyts" (klein) in het Fries; nu enkel nog in de betekenis van 'een tijdje') enzovoort. Deze woorden komen vooral in de Westhoek en Frans-Vlaanderen voor.
Indeling: Kust-West-Vlaams versus West-Vlaams.
Hoewel het West-Vlaams, in tegenstelling tot het Oost-Vlaams, een tamelijk homogeen dialect is, kan men toch vier grote varianten ervan optekenen. De meeste onderlinge verschillen vindt men tussen het noorden en het westen enerzijds en het zuidoosten anderzijds. Het Kust-West-Vlaams wordt gesproken aan de Kust en in de Westhoek (de streek rond Veurne, Ieper en Poperinge). Het bevat nog veel Saksische kenmerken, niettegenstaande dat het West-Vlaams, net als het Nederlands, van Nederfrankische origine is. Naast het Kust-West-Vlaams onderscheidt men ook het continentaal West-Vlaams, dat minder Saksische maar des te meer Oost-Vlaamse trekjes heeft.
Fonetiek van het Kust-West-Vlaams.
In het Kust-West-Vlaams is de korte "e" voor de combinaties "r" + "t", "d", "s" soms een korte "a" geworden en zegt men dus "gès" (gras), "vès" (vers) en "desschen" (dorsen) in het zuidoosten, tegenover "gas", "vas" en "dasschen" in het westen en aan de kust. Zelfs op de Duinkerkse markt hoort men nog 'vaske vis' (verse vis) roepen, wat in het Kust-West-Vlaams als "vassche vis", en in het continentaal West-Vlaams als "vessche vis" zou klinken.
Grammatica van het Kust-West-Vlaams.
Ook typisch voor het Kust-West-Vlaams is het gebruik van de meervoudsvorm voor eerste persoon enkelvoud in de vervoeging van werkwoorden. "k zin ik", "k werken ik", "k peizen ik" staat dus tegenover het zuidoostelijke "k benne kik ", "k weirke kik", "k peize kik", wat doet denken aan het Oost-Vlaams.
Het volledig wegvallen van de "–de" in tweelettergrepige Middelnederlandse woorden als "moede" en "roede" is dan weer typisch voor het continentaal West-Vlaams, dat daarin het ABN volgt. In het Kust-West-Vlaams zegt men nog steeds "moeë" en "roeë", en zelfs woorden die nooit op "–de" eindigden, zoals "koeë" en "schoeë", volgen die tendens.
Opvallend aan het West-Vlaams is tevens de verscheidenheid in de verkleinwoordvorming. Ook hier staat het continentaal West-Vlaams, met uitgangen op "–ke", pal tegenover het Kust-West-Vlaams waar "–tje" de plak zwaait (het Oostends Woordenboek noteert -tsje, -etsje en -sje). Zo wordt "glazeke" nooit gehoord in het noorden of het westen, en zegt men daar eerder "glazetje" aan de Oostkust, wat in Brugge zelfs nooit verdofd werd en klinkt als "glazetjie". Ook Kust-West-Vlaams zijn "glazeje" in het Houtland rond Torhout en "glazege" in de Westhoek. In Midden-West-Vlaanderen, met name het Roeselaarse, gebruikt men als verkleinwoord 'gie' , een gloazegie, een huzegie etc. Deze twee laatste vormen, op "–eje" of" –ege", zijn echter sterk op hun retour door de expansie van –ke vanuit het oosten en het zuiden (onder invloed van het Brabants), en van "–tje" (soms geassimileerd tot "–sje" of "–je") in het noorden en het westen, onder invloed van de standaardtaal.
Ook heeft het Kust-West-Vlaams, in tegenstelling tot het Zuidoost-West-Vlaams, veel meer Kust-Westgermaanse trekjes.
Indelingen binnen het Kust-West-Vlaams..
Binnen het Kust-West-Vlaams staat de taal van de Westhoek, westelijk West-Vlaams dus, naast die van De Polders en het Houtland (ten oosten van de rivier de IJzer tot Brugge), noordelijk West-Vlaams. Het westelijk West-Vlaams wordt ook gesproken in Frans-Vlaanderen, hoewel dit soms als een apart soort West-Vlaams aangeduid wordt. De verschillen, zoals die nu bestaan, kunnen verklaard worden door de eeuwenlange afzondering van Frans-Vlaanderen van de rest van West-Vlaanderen. Daardoor heeft het Frans-Vlaams niet meegedaan aan recentere West-Vlaamse vernieuwingen, en anderzijds interne vernieuwingen doorgevoerd die niet over de staatsgrens geraakt zijn. Maar in se is Frans-Vlaams dus westelijk West-Vlaams.
In het westen wordt bijvoorbeeld nog steeds het onderscheid gemaakt tussen de diftongen "au" en "ou", waar dit in de standaardtaal en de meeste andere dialecten niet meer het geval is. Men hoort er dus "blaauw", "graauw" en "klaauw", waar dit elders in West-Vlaanderen veelal "blow", "grow" en "klow" is. Ook de deletie van "g" in voltooid deelwoorden is typisch voor de Westhoek, daar is het dus "edaan", "ezien", "ezeid", wat doet denken aan het Engelse done, seen, said. In de rest van de provincie spreekt men die "g" wel uit, maar die klinkt dan als een "h". Ook leeft de "d" na "ij" ("ie") en "ui" ("uu") in sommige woorden nog steeds voort; men is er dus "bliede" (blij) en gebruikt "luuders" (luiers) voor de "kinders" (meervouden op –s zijn trouwens ook algemener in het westen dan in het noorden). Woorden die vroeger op –ede eindigden, wat in het hedendaags Nederlands een zachtlange ee geworden is, zijn vaak gediftongeerd tot "ei". Vooral in het westen gaat men dus "mei" (mee) naar de "stei" (stede, stad). Ook typerend is het gebruik van "nuus" in plaats van "uus" (ons) als persoonlijk en bezittelijk voornaamwoord eerste persoon meervoud.
Officiële status.
In Nederland werden pogingen ondernomen om het Zeeuws (zustertaal van het West-Vlaams) te laten erkennen als regionale taal in het kader van het "Europees Handvest voor regionale talen of talen van minderheden", naast het Limburgs en Nedersaksisch. Op negatief advies van de Nederlandse Taalunie ging dat niet door.
In België geniet het West-Vlaams geen enkele officiële erkenning. België heeft het desbetreffende Handvest niet geratificeerd om de al complexe taalsituatie niet nog ingewikkelder te maken.
De enige erkenning kreeg het van Frankrijk, waar het op de lijst staat van "langues régionales de France". In plaats van het Handvest te ondertekenen stelde het land deze lijst op. Op die talen zijn dan bepaalde passages uit het Handvest van toepassing. In de praktijk stelt deze semi-officiële erkenning echter niet veel voor, ook al omdat het aantal sprekers van het West-Vlaams er blijft slinken.
Overige kenmerken.
Het West-Vlaams heeft verschillende typische kenmerken die het onderscheiden van het Standaardnederlands of van de meeste andere Vlaamse dialecten.
Franse invloeden (woordenschat).
In heel Vlaanderen is er in min of meerdere mate Franse woordenschat opgenomen in het volkse taalgebruik, vooral in specifieke domeinen; in het West-Vlaams is deze invloed groter:
Franse invloeden (grammatica).
In het West-Vlaams kan het werkwoord "komen (van) (met eventuele toevoeging van 'juist') + infinitief" gebruikt worden om een recente gebeurtenis uit te drukken. Dit is integraal overgenomen van de Franse "passé récent" waar "venir de + infinitif" wordt gebruikt met dezelfde betekenis. In het Standaardnederlands is dit gebruik nagenoeg onbekend en dient men op een andere manier de recent verleden tijd uit te drukken:
West-Vlaams: "Junder meugen wel 'ki begun'n schommel'n! - Mo pa, me kom'n wied'r juste van schommel'n!" 
Frans: "Il faut que vous commenciez à nettoyer! - Mais enfin! Papa, nous venons de nettoyer!" 
Standaardnederlands: "Jullie moeten beginnen met opruimen! - Maar papa, wij hebben net/zojuist opgeruimd!" 
Dubbel onderwerp.
Op grammaticaal gebied valt het West-Vlaams bovendien op door het bijna immer gebruik van een dubbel onderwerp:
Onbepaalde lidwoorden.
Soms is er een onderscheid tussen mannelijk, vrouwelijk en onzijdig bij het onbepaald lidwoord:
Bovendien eindigen veel (vooral vrouwelijke) substantieven op -e. vb: de baan = de boane; de zon = de zunne
Preverbaal negatief element of dubbele negatie.
In een ontkennende zin gebruikt het West-Vlaams, net zoals het Nederlands, een negatief bijwoord "niet". Er is echter ook een preverbaal negatief element beschikbaar, zoals men ook in het Frans gebruikt: "Jan "en" ee "nie" veel geld." Hoewel er door sommige linguïsten is geponeerd dat ditzelfde fenomeen in het Afrikaans aan Vlaamse dialecten (bijvoorbeeld het Aarschotse dialect door de Belgische Neerlandicus Jan Louis Pauwels) zou zijn ontleend, blijkt uit recenter linguïstisch onderzoek de feiten dit tegen te spreken.
Verbuiging van ja en nee.
Opvallend is de verbuiging van de antwoordpartikels "ja", "nee" en "toet" (toch wel) wanneer men antwoordt op een vraag. Zij worden gevolgd door een clitisch pronomen naargelang de persoon op wie ze betrekking hebben. Afhankelijk van het dialect kan dit zelfs een volledig paradigma zijn.
Ook in heel wat Oost-Vlaamse, Zeeuwse en Hollandse dialecten doet dit fenomeen zich overigens voor.
Monoftongen.
Typisch voor het West-Vlaams zijn de monoftongen "ie", "oe" en "uu" voor "ij", "ou" en "ui". Deze monoftongen zijn bewaard uit het Middelnederlands. Overigens werd het grootste deel van de Middelnederlandse teksten op het gebied van het huidige West-Vlaanderen geschreven. Uitzondering hierbij is de grensstreek in de buurt van bijvoorbeeld Waregem, waar diftongen toch in beperkte mate voorkomen.
In West-Vlaanderen is het dus "bùten biettend koed" en niet "buiten bijtend koud". Ook worden de korte klinkers e, i en u anders uitgesproken dan in de standaardtaal. De (doffe) "i" wordt bijvoorbeeld een soort è. De h wordt meestal niet uitgesproken, daarvoor wordt "g" als "h" uitgesproken, soms ook wel als de "ch" in "lach".
Een andere eigenaardigheid lijkt op een uitspraak uit het Frans: vóór "t","d" en "s" wordt een "oe" in plaats van "ou" uitgesproken. Daar waar in het Nederlands dus vóór deze "t","d" en "s" de Germaanse vorm "-ol" in "-ou" veranderde (vb. "cold" - "koud"), heeft het West-Vlaams er een korte "-oe" van gemaakt. Dus: " 't is koed in m'n oede koesen" (" 't is koud in m'n oude kousen"). Andere kenmerken zijn een verschuiving van "o" naar "u" en van "oo" naar "eu", of Umlaut in sommige woorden. Bijvoorbeeld: op -" up" (vaak ook: "ip"), "ochtend - nuchtend", "boter - beuter", "wonen - weunen".
Eind-"t".
Zoals in bijna alle dialecten in Vlaanderen wordt de eind"-t" in woorden als "met", "dat", "niet" enz. niet uitgesproken; zie t-deletie.
Korte "ei".
Waar het Nederlands een "ij" heeft, klinkt meestal "ie". Bijvoorbeeld: "kiekn" (kijken), "ie" (hij), "liene" (lijn). De Nederlandse "ei" klinkt meestal ook in het West-Vlaams als "ei".
Betekenisvariaties.
Naast al deze klankverschuivingen en alternatieve grammatica hebben bepaalde (veelgebruikte) woorden in het West-Vlaams ook een afwijkende betekenis van dat woord in het Nederlands. Zo wordt bijvoorbeeld in het Nederlands "na" voor een tijdsbepaling gebruikt, en "achter" voor een plaatsbepaling. Terwijl in het West-Vlaams het woord "achter" voor een tijdsbepaling staat en "bachten" voor een plaatsbepaling staat.
Een overblijfsel uit het Kustwestgermaans is het koppelwerkwoord "komen" in plaats van het Nederlands "worden". In het West-Vlaams zegt men dus niet "ik word ziek", maar men zegt "ik kom ziek".
Voorbeelden.
In het dialect uit Roeselare:
In het Standaardnederlands:
In datzelfde dialect:
En in Standaardnederlands:

</doc>
<doc id="30491" url="https://nl.wikipedia.org/wiki?curid=30491" title="Prothetiek">
Prothetiek

Prothethiek is een begrip uit de tandheelkunde en omvat alles wat te maken heeft met vervangers van de klassieke tanden, gaande van kronen, bruggen, partiële protheses tot totale protheses.
Kronen.
Op een beslepen natuurlijk element of een implantaat, plaatst men een kunstmatige tandkroon, ter vervanging van de natuurlijke. Deze kunstmatige tandkroon kan gemaakt zijn van een metaal zoals goud en/of porselein of zirkoniumdioxide. In combinatie met een pontic vormen ze bruggen.
Bruggen.
Bruggen maken een verbinding tussen twee pijlers. De brug omvat verschillende "pontics" of kronen, die tussen twee of meer pijlers opgehangen worden. Deze pijlers kunnen natuurlijke tanden of implantaten zijn.
Partiële prothese.
Plaatprothesen, frameprothesen en overkappingsprothesen zijn gedeeltelijke tandheelkundige prothesen, die bij patiënten met nog deels natuurlijke tanden geplaatst worden ter vervangen van de verloren gegane elementen. 
Hierbij steunt het kunstmatige gebit deels af op de weke delen in de mond en deels op de natuurlijke tanden of implantaten.
Totale of volledige prothese.
De prothese rust geheel op het slijmvlies, het wordt geplaatst bij de volledig tandeloze patiënt om de kauwfunctie te herstellen.

</doc>
<doc id="30495" url="https://nl.wikipedia.org/wiki?curid=30495" title="Alexander Selkirk">
Alexander Selkirk

Alexander Selkirk (Lower Largo, 1676 - Cape Coast, 13 december 1721), ook bekend als Alexander Selcraig, was een Schots zeeman die vier jaar op een verder onbewoond eiland doorbracht. Hij wordt gezien als de inspiratiebron voor Daniel Defoes roman "Robinson Crusoe".
Levensloop.
Selkirk was de zoon van een schoenmaker en leerbewerker in Largo, in Fife in het oosten van Schotland. Hij was een temperamentvolle jonge man, en toen hij op 17 augustus 1695 op het matje moest komen vanwege ontoelaatbaar gedrag in de kerk, kwam hij niet opdagen: "did not compear, having gone away to the seas".
Hij voer mee in boekaniersexpedities over de Zuidelijke Zeeën, en monsterde in 1703 aan bij de galei "Cinque Ports" als zeilmeester. In oktober het jaar erop werd hij, na onenigheid met de kapitein over de zeewaardigheid van het schip, op zijn verzoek aan wal gezet op een eiland van de Juan Fernández-archipel voor de Chileense kust. Het werd zijn redding, want de "Cinque Ports" verging enige tijd later, waarbij de meeste opvarenden omkwamen.
Na daar vier jaar en vier maanden in zijn eentje te hebben verbleven werd hij op 2 februari 1709 opgepikt door kapitein Woodes Rogers die met twee kaperschepen, de "Duchy" en de "Duke", bij het eiland verscheen. Selkirk voegde zich bij de expeditie van de schepen. Selkirk kwam in 1712 weer thuis. Voordat Defoe zijn boek ging schrijven waren al drie andere boeken verschenen over de avonturen van Selkirk, waaronder "Cruising Voyage" van Woodes Rogers en was ook een uitgebreid interview van Richard Steele gepubliceerd.
In 1717 ging Selkirk weer naar zee. Hij overleed in 1721 terwijl hij luitenant was aan boord van het marineschip "Weymouth". Twee vrouwen die beiden beweerden dat Selkirk hen had gehuwd hebben nog jaren over zijn erfenis geprocedeerd.
Het eiland Más Afuera in de Juan Fernández-archipel heet sinds 1966 officieel Alejandro Selkirk.

</doc>
<doc id="30496" url="https://nl.wikipedia.org/wiki?curid=30496" title="Soja">
Soja



</doc>
<doc id="30498" url="https://nl.wikipedia.org/wiki?curid=30498" title="Sojaboon">
Sojaboon

De sojaboon is een peulvrucht, afkomstig van de sojaplant ("Glycine max"), die als grondstof voor veel sojaproducten wordt gebruikt. Soja bevat 19% vet en 35% eiwit. Sojaolie is, na palmolie, de meest geconsumeerde plantaardige olie wereldwijd.
Gecultiveerde sojabonen zijn meestal geel, maar er bestaan ook zwarte, bruine en groene rassen.
Geschiedenis.
De sojaboon komt oorspronkelijk uit het Verre Oosten. Daar is de soort al duizenden jaren (de vroegste datering stamt het jaar 2838 voor Christus, volgens het boek van 'Ben cao gang mu 本草纲目', geschreven in 1578 op basis van het boek Shennong ben cao jing van Shennong) een belangrijk bestanddeel van het voedselpakket en werd in het Chinese keizerrijk zelfs beschouwd als een van de vijf heilige gewassen, naast rijst, tarwe, gerst en gierst.
Bestanddelen.
Soja bevat 19% vet en 35% eiwit. Belangrijke eiwitten in soja zijn lecithine, lectine en Bowman-Birk inhibitor. Lecithine is een stof die cholesterol in oplossing houdt (een zogenoemde emulgator). Hierdoor kan het hart- en vaatklachten verminderen. Soja bevat net als andere peulvruchten de giftige stof lectine. De consumptie van rauwe, kort geblancheerde of te kort gekookte, verse bonen als snack of bijgerecht kan daardoor leiden tot buikklachten, koorts en diarree en schade aanrichten aan de darmen en nieren. Soja bevat ook Bowman-Birk inhibitor. Dit eiwit staat bekend om zijn positieve, anti-carcinogene en ontstekingsremmende werking.
Verwerking.
Het proces van verwerking van de sojaboon begint met het verwijderen van de hullen (5% van het totale gewicht van de verse sojaboon) die gebruikt worden als ingrediënt in diervoeding. De gepelde bonen worden dan plat gewalst om de celwand te breken, de olie (ongeveer 19-20% van het gewicht van de sojaboon) wordt geëxtraheerd met behulp van organische oplosmiddelen (hexaan). Het sojaschroot dat achterblijft na het verwijderen van de organische oplosmiddelen wordt direct vermalen tot sojameel. Dat meel dient als eiwitrijke grondstof voor voornamelijk veevoeder, maar ook voor producten voor menselijke consumptie.
Gebruik.
In Oost- en Zuidoost-Azië wordt de sojaboon grotendeels voor menselijke consumptie gebruikt, onder meer in de vorm van tofoe, tempé, sojasaus, sojamelk en sojaolie. In Japan is "kinako" (geroosterde sojameel) een erg geliefde topping over veel soorten "wagashi" (Japanse zoetwaren).
In de westelijke wereld wordt de boon hoofdzakelijk gebruikt voor de productie van plantaardige olie en veevoeder. De meeste soja, wordt gebruikt voor veevoer. Voor een kilo vlees (eiwit) is zo'n twee tot vijf kilo krachtvoer nodig. Dat voer bestaat voor 10 tot 20% uit speciaal daarvoor geproduceerd sojaschroot. Nederland is na China de grootste importeur van soja ter wereld. Vanuit Nederland wordt een groot deel van de Noordwest-Europese intensieve veehouderij (kippen, varkens, kalveren) van veevoer voorzien.
Productie.
Tot 1995 waren de Verenigde Staten de belangrijkste producent en exporteur van soja. Sinds 1995 breidt het soja-areaal in Zuid-Amerika zich sterk uit. Dit brengt ernstige sociale en milieuproblemen met zich mee, zoals werkloosheid, verminderde voedselzekerheid, onteigening van land, aantasting van natuurreservaten, ontbossing, erosie en watervervuiling door landbouwchemicaliën.
Ook in Europa wordt soja geteeld, vooral in het Donaubekken en in Oekraïne. In Nederland wordt geëxperimenteerd met vroege rassen, zoals Adsoy. Het zaaizaad moet geïnoculeerd worden met de stikstofbindende bacterie "Bradyrhizobium japonicum", omdat deze in Nederland niet in de grond voorkomt. De gemiddelde opbrengst in Nederland is ongeveer 3000 kg per ha.
Europese groothandelsprijzen schommelden in 2021 tussen 400 en 800 euro per ton.
Genetische modificatie (GGO).
Daarnaast is de sojaboon vaak in opspraak vanwege genetische modificatie. Om die reden gebruiken Europese fabrikanten nauwelijks meer sojaolie in voedingsmiddelen. Veevoer bevat echter wel hoge percentages genetisch gemodificeerde soja. Producten met het EKO-keurmerk voor menselijke consumptie bevatten geen genetische gemodificeerde soja. De niet-gemodificeerde sojabonen worden voor een groot deel geïmporteerd uit Brazilië. Gemodificeerde soja komt voornamelijk uit Argentinië.
Onderzoek wijst uit dat genetisch gemodificeerde gewassen zorgen voor hogere opbrengsten dan conventionele gewassen. Eerder had het blad The Independent geschreven dat uit onderzoek van de universiteiten van Nebraska en Kansas het omgekeerde zou blijken. Barney Gordon, uitvoerder van dat onderzoek, reageerde dat die conclusie niet uit zijn onderzoek getrokken kon worden en noemde het artikel van The Independent "een goed voorbeeld van onverantwoorde journalistiek". Monsanto zette de foute interpretatie van de onderzoeksgegevens vervolgens uiteen.
Allergie.
Sommige mensen kunnen allergisch reageren op de eiwitten in soja. Dit kan zich onder meer uiten in orale allergie (jeuk in de mond), urticaria (bulten), roodheid en/of jeuk van de huid, die optreedt binnen een uur na consumeren van de bonen. Zeer uitzonderlijk kan een gevaarlijker reactie optreden, namelijk een anafylactische shock, die onmiddellijke medische behandeling vereist. Bij baby's kan soja-allergie zich uiten in de vorm van eczeem.
Gezondheid.
Vanwege de relatief hoge aanwezigheid van isoflavonen in soja is veel onderzoek gedaan naar mogelijke hormoonverstorende effecten. Omdat isoflavonen voorbij de placenta kunnen, heeft de Nederlandse Gezondheidsraad uit voorzorg voor zwangeren een bovengrens van 1 mg isoflavonen per kg lichaamsgewicht vastgesteld. Effect op schildklierhormonen fT3 en fT4 is niet aanwezig. Sojainname doet TSH licht stijgen, maar klinische significantie is onduidelijk.
Rassen.
(Incomplete) lijst van sojarassen in alfabetische volgorde 

</doc>
<doc id="30499" url="https://nl.wikipedia.org/wiki?curid=30499" title="Fluwelen Revolutie (Tsjecho-Slowakije)">
Fluwelen Revolutie (Tsjecho-Slowakije)

Met de term fluwelen revolutie wordt de politieke omwenteling aangeduid die zich in Tsjecho-Slowakije heeft voltrokken in het najaar van 1989. Hierbij werd het communistische regime omver geworpen zonder dat daar een militair ingrijpen aan te pas kwam. Deze revolutie vond plaats in de nasleep van de val van de Berlijnse Muur en de verkiezing van de niet-communistische Tadeusz Mazowiecki tot premier van Polen. Het feit dat deze revolutie zich geweldloos voltrokken heeft, was te danken aan de weigering van de Sovjetleider Michael Gorbatsjov om troepen naar Praag te sturen.
Op 17 november 1989 hielden 15.000 studenten een vreedzame herdenkingsmars in Praag voor Jan Opletal. Opletal werd op 28 oktober 1939 door de nazi’s neergeschoten tijdens een studentendemonstratie tegen de Duitse bezetting en overleed enkele weken later. Hij werd zo het symbool voor latere studentenopstanden.
Tijdens deze mars werden ze tegengehouden door de oproerpolitie, en afgeranseld met wapenstokken, ondanks het feit dat ze hun vreedzame bedoelingen kenbaar hadden gemaakt. Er kwam protest tegen dit machtsvertoon van de politie, waarbij vooral een dialoog met de communistische partij geëist werd over democratie, vrijheid en mensenrechten.
Op 20 november 1989 kwamen de studenten weer massaal op straat. Het Burgerforum werd opgericht door schrijver Václav Havel en de econoom Václav Klaus, die de bedoeling had het protest te organiseren. Stakingscomités werden opgericht in fabrieken, ziekenhuizen, kantoren en scholen. Demonstraties bleven dan ook niet uit, maar werden wel netjes gehouden na de werkdag.
Op 24 november 1989 hielden Alexander Dubček (die het land al in 1968 tijdens de Praagse Lente naar hervormingen wilde leiden), Kardinaal František Tomášek en Václav Havel redevoeringen op het balkon van de Socialistische Partijkrant 'Svobodné Slovo' op het Wenceslausplein. Daarbij werden ze ondersteund door het gerinkel van honderdduizenden sleutelbossen. Massale betogingen volgden, en er brak een algemene staking uit, die het land platlegde. Onder deze druk bezweek de regering en gesprekken begonnen tussen de eerste minister Ladislav Adamec en het Burgerforum. De gesprekken leidden tot een nieuwe regering die op 10 december door president Gustáv Husák (reeds aan de macht sinds het einde van de Praagse Lente in 1968) benoemd werd. Dezelfde dag nog diende Husák zijn ontslag in, en op 29 december werd Havel door het parlement verkozen tot de nieuwe president van Tsjecho-Slowakije tijdens een ceremonie, die plaats had in de Kroningszaal in de Praagse Burcht. 
De Fluwelen Revolutie was ten einde. Bij de daaropvolgende verkiezingen in juni 1990 kreeg het Burgerforum officieel het vertrouwen van het volk.

</doc>
<doc id="30500" url="https://nl.wikipedia.org/wiki?curid=30500" title="Tofoe">
Tofoe

Tofoe of tofu (Chinees: 豆腐; transliteratie: dòufǔ, Japans: tōfu) is een eiwitrijk sojaproduct uit de Aziatische keuken.
Tofoe wordt veel gebruikt als vleesvervanger. Het wordt gemaakt door sojamelk te laten stremmen met natuurlijke mineraalrijke coagulanten (bijvoorbeeld nigari) op basis van calcium en magnesium (typisch calciumchloride, calciumsulfaat of magnesiumsulfaat). De tofoe heeft doorgaans een witte kleur en smaakt redelijk neutraal, maar neemt gemakkelijk de smaak van andere ingrediënten over. Tofoe wordt daarom in veel gevallen gemarineerd (in bijvoorbeeld sojasaus) en vervolgens gebakken. Ook kan het verwerkt worden in broodbeleg, tofuburgers en andere vegetarische recepten.
Naam.
Het product kent zijn oorsprong in China, het wordt voor het eerst vermeld in de geschiedenis van de Han-dynastie. Oorspronkelijk is "doufu" de Standaardmandarijnse naam, "tahu" de Indonesische en "tahoe" de Indische. De Indonesische naam komt van het Minnanese woord "tāu-hū". Het Minnanees wordt door veel Chinese Indonesiërs gesproken. In Nederland is de uitspraak overgenomen van het Japanse woord tōfu, nadat eerder de Maleise naam 'tahoe' gebruikelijk was. In de Indische keuken wordt deze naam nog steeds gebruikt.
Gezondheid.
Tofoe is een calorie-arm en eiwitrijk product dat alle essentiële aminozuren, mineralen als natrium, kalium, calcium, fosfor, magnesium, ijzer, zink en vitamines als B1, B2 en B3 bevat. Tofoe is echter geen bron van vitamine B12, hoewel dat in supermarktproducten soms kunstmatig wordt toegevoegd.
Uit onderzoek van de universiteiten van Loughborough en Oxford uit 2008 bleek dat er een relatie zou zijn tussen het meer dan gemiddeld eten van tofoe en geheugenverlies en dementie bij Indonesische mensen van met name 68 jaar en ouder. Dit komt doordat in Indonesië formaldehyde wordt gebruikt als conserveermiddel, uit tientallen onderzoeken blijkt dat tofoe zelf niet tot geheugenverlies of dementie leidt. Het onderzoek uit 2008 wees ook uit dat consumptie van tempé, een ander sojaproduct, juist tot verbetering van het geheugen lijkt te leiden.

</doc>
<doc id="30501" url="https://nl.wikipedia.org/wiki?curid=30501" title="Transgenese">
Transgenese



</doc>
<doc id="30502" url="https://nl.wikipedia.org/wiki?curid=30502" title="Tahoe">
Tahoe



</doc>
<doc id="30503" url="https://nl.wikipedia.org/wiki?curid=30503" title="Hebreews">
Hebreews



</doc>
<doc id="30504" url="https://nl.wikipedia.org/wiki?curid=30504" title="Tempé">
Tempé

Tempé (ook wel geschreven als "tempeh") is een eetbaar product van sojabonen afkomstig uit Indonesië. De bonen worden na weken en koken behandeld met de schimmel "Rhizopus oligosporus".
Tempé heeft na bereiding een licht zure smaak. Het neemt andere smaken goed op en is daardoor geschikt als ingrediënt voor verschillende gerechten. Het wordt veel gebruikt in de Indische en Indonesische keuken en is in het westen ook populair als onderdeel van vegetarisch en veganistisch voedsel.
Gezondheid.
Tempé is rijk aan vitaminen uit de B-groep en nicotinezuur. Verder bevat het vezels en mineralen zoals calcium en ijzer, fosfor, magnesium, kalium, zink en mangaan. Het is vetarm en cholesterolvrij. Door fermentatie gedurende de bewerking worden de voedingsstoffen beter verteerbaar en componenten zoals oligosachariden (raffinose en stachyose) en fytines afgebroken. Het resultaat is een product met een verteerbaarheidscoëfficiënt van 86%, dat rijk is aan hoogwaardige eiwitten met alle essentiële aminozuren.
Tempé heeft een gunstige werking tegen diarree; het maakt het voor ziekmakende micro-organismen lastig zich aan de darmwand te hechten.
Uit onderzoek van de universiteiten van Loughborough en Oxford uit 2008 bleek dat consumptie van het aan tempé verwante tofoe door senioren tot verslechtering van het geheugen lijkt te leiden, als formaldehyde als conserveringsmiddel is gebruikt, maar het gefermenteerde tempé kan door de grote hoeveelheid aanwezige folaten juist een positief effect op de hersenen hebben.
Herkomst.
Tempé is vrijwel zeker afkomstig van Java. Het wordt voor de eerste maal vermeld in 1875, in een Javaans-Nederlands woordenboek. In 2012 kreeg Indonesië het verzoek te beschrijven wat tempé is en aan welke eisen het moet voldoen. Dit zal als standaard worden toegevoegd aan de "Codex Alimentarius" van de Wereldgezondheidsorganisatie van de Verenigde Naties.
Uitspraak.
Zoals in alle Indonesische namen en woorden komt bij de uitspraak de klemtoon te liggen op de een na laatste lettergreep, in dit geval op de letter 'e' van 'tem'.

</doc>
<doc id="30508" url="https://nl.wikipedia.org/wiki?curid=30508" title="Arabisch Schiereiland">
Arabisch Schiereiland

Het Arabisch Schiereiland of Arabië (Arabisch: شبه الجزيرة العربية "shibh al-jazīrah al-ʻarabīyah" of جزيرة العرب "jazīrat al-ʻArab";"eiland van de Arabieren" of ook wel "Arabistan") is een gebied in Azië, direct ten oosten van Afrika. Het wordt begrensd door de Rode Zee, de Golf van Aden, de Indische Oceaan, de Arabische Zee, de Golf van Oman en de Perzische Golf.
Het schiereiland omvat de volgende landen: Saoedi-Arabië, Jemen, Oman, Qatar, Koeweit en de Verenigde Arabische Emiraten. Aan de noordrand liggen Jordanië en Irak die ook nog een deel van het schiereiland bezitten. Bahrein ligt op een eiland vlak voor de kust van het schiereiland.
De regio speelt een belangrijke geopolitieke rol in het Midden-Oosten en de Arabische wereld door zijn grote olie- en gasvoorraden.
Voor de Moderne Tijd, werd het Arabisch Schiereiland ingedeeld in vier verschillende regio's: Hidjaz, Nadjd, Zuid-Arabië en Oost-Arabië. Hijaz en Nadjd maken het grootste deel uit van hedendaags Saoedi-Arabië. Zuid-Arabië bestaat uit Jemen en het westelijke deel van Oman (Dhofar). Oost-Arabië bestaat uit de hele kuststrook van de Arabische zijde van de Perzische Golf ("de Khaleej").
Geografie.
Het Arabisch Schiereiland is deel van het Aziatisch continent en wordt begrensd door de Perzische Golf in het noordoosten, de Straat van Hormuz en de Golf van Oman in het oosten, de Arabische Zee in het zuidoosten en zuiden, de Golf van Aden in het zuiden, de straat van Bab el Mandeb in het zuidwesten en de Rode Zee ten zuidwesten en westen. Het noordelijke deel van het schiereiland loopt over in de Syrische Woestijn zonder duidelijke grens. In het algemeen worden de noordelijke grenzen van Saoedi-Arabië en Koeweit als grens beschouwd.
Het opvallendste kenmerk van het schiereiland is de woestijn, maar in het zuidwesten zijn er gebergten die wat meer neerslag ontvangen dan de rest van het Arabisch schiereiland. De Harrat Ash Shamah is een grote vulkanische vlakte die zich uitstrekt van het noordwesten van het schiereiland tot in Jordanië en zuidelijk Syrië.
Arabische staten
Politieke grenzen.
Het schiereiland bestaat uit de volgende landen: Koeweit, Bahrein, Qatar en de Verenigde Arabische Emiraten (VAE) in het oosten, Oman in het zuidoosten, Jemen in het zuiden en Saoedi-Arabië in het midden. Bahrein ligt op een eiland vlak voor de kust van het schiereiland.
Zes landen (Saoedi-Arabië, Koeweit, Bahrein, Qatar, de Verenigde Arabische Emiraten en Oman) vormen de "Gulf Cooperation Council" (GCC). Dit is een betwiste term. Iran beweert dat het historisch en internationaal aanvaard is dat de Golf Perzische Golf wordt genoemd, terwijl de Arabische staten, en vooral de zes GCC-leden, claimen dat de Golf Arabisch is omdat de ondiepe zee een geologisch continuüm vormt van de laagliggende kusten van het Arabische Schiereiland.
Het Koninkrijk Saoedi-Arabië bestrijkt het grootste deel van het schiereiland. Het grootste deel van de bevolking van het schiereiland woont in Saoedi-Arabië en Oman. Het schiereiland beschikt over de grootste aardoliereserves van de hele wereld. Saoedi-Arabië en de VAE zijn economisch gezien het rijkste in de regio. Qatar, een klein schiereiland in de Perzische Golf, vormt de thuisbasis van de Arabische televisiezender Al Jazeera. Koeweit, dicht bij de grens met Irak, is een strategisch belangrijk land, wat tot uiting in 2003 kwam toen de Verenigde Staten en hun bondgenoten het land gebruikten als basis voor hun invasie van Irak.
Bevolking.
In 2014 zijn er ongeveer 80 miljoen mensen op het Arabische schiereiland. De bevolking van Jemen bedraagt 27 miljoen. De Saoedi-Arabische bevolking bedraagt 30 miljoen. Oman telt 4 miljoen, net zoals in Koeweit. Bahreins bevolking bedraagt 1,3 miljoen terwijl de bevolking van de Verenigde Arabische Emiraten en Qatar 9,2 en 2,2 miljoen bedraagt.
In 2000 bedroeg de geschatte bevolking van het Arabische Schiereiland nog maar 77 983 936.
Landschap.
Geologisch gezien wordt deze regio beter het "Arabische subcontinent" genoemd omdat het op een eigen tektonische plaat ligt, de Arabische Plaat, die geleidelijk afdrijft van Afrika (waardoor de Rode Zee gevormd wordt) naar het noorden, tegen het Euraziatische continent aan (waardoor het Zagrosgebergte wordt gevormd). De best bewaarde ofioliet op Aarde, de Semail ofioliet, komt aan de oppervlakte in de bergen van de VAE en noordelijk Oman.
Een plateau op meer dan 760 meter hoogte strekt zich uit over het Arabische Schiereiland. Het plateau begint in het westen bij de indrukwekkende kliffen aan de kust van de Rode Zee en daalt in oostelijke richting tot aan de ondiepe waters van de Perzische Golf. Het binnenland wordt gekenmerkt door "cuesta's" en valleien, die gedraineerd worden door een systeem van wadi's. Een boog van zandige en stenige woestijnen ligt in het oosten.
Het schiereiland bestaat uit:
Arabië heeft weinig meren en permanente rivieren. De meeste gebieden worden gedraineerd door wadi's, rivieren die het hele jaar droog zijn behalve wanneer er regen is gevallen. Wel bestaan er veel oude aquifers onder het grootste deel van het schiereiland en waar dit water de oppervlakte bereikt ontstaan er oases. Twee voorbeelden zijn de Al-Hasa en Qatif oases, twee van de grootste oases van de wereld. Hier is landbouw mogelijk, voornamelijk palmbomen die ervoor zorgden dat het schiereiland meer dadels kon produceren dan eender welke regio in de wereld. In het algemeen is het klimaat zeer warm en droog, al zijn er uitzonderingen. Hogere gebieden worden gekenmerkt door koudere temperaturen en de kust van de Arabische Zee ontvangt soms verrassend koele en vochtige winden in de zomer, veroorzaakt door het opwellen van koud water voor de kust. Er bestaan geen dichte wouden op het schiereiland.
Landgebruik.
Het grootste deel van het Arabisch Schiereiland is ongeschikt voor landbouw, wat irrigatie essentieel maakt. De smalle kustvlakte en de geïsoleerde oases, die voor minder dan één procent van de landoppervlakte staan, worden gebruikt voor het verbouwen van graan, koffie en tropisch fruit. Op de rest van het schiereiland is de veeteelt van geiten, schapen en kamelen wijdverbreid.
Sommige gebieden, zoals Dhofar en Al Mahrah in Oman en Jemen kennen een tropisch moessonklimaat. Hier vindt men grootschalige kokospalmplantages. Het grootste deel van Jemen heeft een bergklimaat dat voor een deel beïnvloed wordt door de tropische moessonregens. De vlaktes hebben meestal een tropisch of subtropisch droog woestijnklimaat of een droog steppeklimaat.
Dankzij de vruchtbare bodems in Jemen ontstonden nederzettingen in bijna heel het land, van zeeniveau tot in de bergen tot hoogtes van 3000 meter hoogte. In de hogere zones zijn grote terrassen gebouwd om de verbouwing van graan, fruit, koffie, gember en khat mogelijk te maken.
Etymologie.
Tijdens de Hellenistische periode was dit gebied gekend als "Arabia" of "Aravia". De Romeinen benoemden drie regio's met een prefix "Arabia", waarmee een groter gebied werd aangeduid dan de huidige term "Arabisch Schiereiland":
De Arabische inwoners gebruikten een noord-zuid verdeling van Arabië: Al Sham-Al Yaman, of Arabia Deserta en Arabia Felix. Arabia Felix stond aanvankelijk soms voor het hele schiereiland en soms enkel voor het zuidelijke deel ervan. Wanneer het gebruik van deze term effectief enkel voor het zuidelijke 'groenere' deel gebruikt werd, ging men naar het hele schiereiland verwijzen met het toponiem Arabië. Arabia Deserta was dan de gehele woestijnregio die zich vanaf Arabia Felix naar het noorden uitstrekt tot aan Palmyra en de Eufraat. Ook gebieden ten westen van het schiereiland (ten oosten van Pelusium aan de Nijl) en ten noorden van het schiereiland (tot aan Babylon) werden tot dit grote 'Arabia' gerekend. Het onderscheid tussen 'Groot-Arabië' en het schiereiland was niet zo scherp gedefinieerd.
De Arabieren en het Ottomaanse Rijk beschouwden de grotere regio van het Arabische Schiereiland als 'het land van de Arabieren' ("bilad al-Arab" of "Arabistan"). Dit Arabistan was ruimer dan het schiereiland en bestreek een zone die in het noorden begrensd werd door de Eufraat, waarbij ook Cilicië tot Arabistan gerekend werd. De belangrijkste onderverdelingen waren "bilad al-Sham" (Syrië, Libanon, Jordanië en Palestina), "bilad al-Yaman" (het gebied in het zuidelijke deel van het schiereiland) en "Bilad al-Iraq" of "het Land van de Rivieroevers" (Irak inclusief het hedendaagse Koeweit.
"De provincies van Arabië waren:" Al Tih, de Sinai, Hidjaz, Asir, Jemen, Hadramaut, Mahra en Shilu, Oman, Hasa, Bahrein, Dahna, Nufud en de Hammad, inclusief de woestijnen van Syrië, Mesopotamië en Babylonië.
In de Moderne Tijd zou de term "bilad al-Yaman" specifiek gaan verwijzen naar het zuidwestelijke deel van het schiereiland. Arabische geografen gingen naar het gehele schiereiland verwijzen met 'jazirat al-Arab', of het schiereiland van de Arabieren.
Geschiedenis.
De geschiedenis van de menselijke bewoning van het Arabische Schiereiland gaat terug tot 20000 jaar geleden. Er zijn twee momenten geweest waarop de regio een globale impact had op de wereldgeschiedenis. De eerste was in de zevende eeuw wanneer de islam ontstond. De tweede keer was vanaf het midden van de 20e eeuw toen er enorme olievoorraden ontdekt werden die een belangrijke economische en geopolitieke rol gingen spelen.
Pre-islamitisch Arabië.
Er zijn bewijzen dat de menselijke bewoning van het Arabisch Schiereiland dateert van ongeveer tien- tot twintigduizend jaar geleden. Het klimaat verhinderde echter de vorming van veel nederzettingen. In pre-islamitisch Saudi-Arabië was het grootste deel van het latere land bewoond door nomadische stammen of was het gewoon onbewoond (de onbewoonbare woestijnen). De uitzonderingen hierop waren een beperkt aantal handelsstadjes, zoals Mekka en Medina in de Hidjaz in het westen van het schiereiland.
Archeologische opgravingen hebben echter verschillende beschavingen onthuld: de Dilmunbeschaving in Oost-Arabië aan de kust van de Perzische Golf en de Thamud ten noorden van de Hidjaz. Waarschijnlijk waren er vele samenlevingen op het Arabisch Schiereiland voor de komst van de islam. Het oude Zuid-Arabische koninkrijk van Saba bevond zich in Jemen. Het koninkrijk Kinda bevond zich in centraal Arabië gedurende de vierde, vijfde en vroege zesde eeuw na Christus. Het land Dilmun zou daar ook gelegen kunnen hebben. Het Nabatese koninkrijk bevond zich tussen de Sinaï en het Arabisch Schiereiland. De vroegst gekende historische gebeurtenissen in de Arabische geschiedschrijving zijn migraties vanuit het schiereiland naar de omliggende gebieden.
Het Arabisch Schiereiland wordt algemeen gezien als de originele "Urheimat" van de Semitische talen. Het historische belang van de Perzische (Sassanidische) haven Siraf voor de handel in de oudheid is nog maar recent ontdekt. Hier ontdekte men bij archeologische opgravingen ivoren objecten uit Oost-Afrika, stenen voorwerpen uit India en lapis lazuli uit Afghanistan. De nederzetting Siraf dateert van de Parthische periode.
Opkomst van de islam.
Tijdens de zevende eeuw ontstond de islam op het Arabisch Schiereiland. De islamitische profeet Mohammed werd geboren in Mekka rond 570 en begon te prediken in deze stad rond 610. In 622 migreerde hij naar Medina. Van daaruit verenigden hij en zijn gezellen de Arabische stammen onder de vlag van de islam. Mohammed stichtte een nieuwe verenigde staat op het Arabische schiereiland, die tijdens de op elkaar volgende Rashidun en Omajjaden kalifaten een eeuw van snelle groei van Arabische macht betekende, ver buiten de grenzen van het Arabische schiereiland. In enkele decennia slaagden de moslims erin het Byzantijnse leger te verslaan en het Perzische Rijk te vernietigen. De islamitische staat groeide uit tot een groot islamitisch Arabisch Rijk met een invloedssfeer van Noordwest-India via Centraal-Azië, het Midden-Oosten, Noord-Afrika, Zuid-Italië en het Iberië tot aan de Pyreneeën. De politieke focus van de moslimwereld verschoof naar de veroverde gebieden, maar Mekka en Medina bleven wel de belangrijkste religieuze plaatsen in de moslimwereld. De Koran schrijft voor dat elke moslim die hiertoe de mogelijkheid heeft, eenmaal in zijn leven een pelgrimstocht of Hadj naar Mekka dient te maken tijdens de 12de islamitische maand Dhu al-Hijjah. Bij de al-Masjid al-Haram (de Grote Moskee) in Mekka bevindt zich de Kaäba, de meest heilige voor de islam, en de Masjid al-Nabawi (de Moskee van de Profeet) in Medina is de plaats waar Mohammed begraven werd. Zo werden Mekka en Medina vanaf de zevende eeuw bedevaartsoorden voor grote aantallen moslims van over de hele islamitische wereld.
Middeleeuwen.
Ondanks het spirituele belang, werd Arabië al gauw een perifere regio binnen de islamitische wereld, waarin de middeleeuwse islamitische staten bestuurd werden vanuit verre steden als Damascus, Bagdad en Caïro. Vanaf de tiende eeuw tot de twintigste eeuw bestuurden de Hasjemietische Sjarief van Mekka wel een staat in het meest ontwikkelde deel van het schiereiland, de Hidjaz. Oorspronkelijk bestuurden zij enkel de heilige steden Mekka en Medina, maar in de dertiende eeuw werd dit uitgebreid met de rest van de Hidjaz. Ze konden deze regio autonoom besturen, maar waren zelf nog steeds vazal van een van de grote islamitische rijken. Gedurende de Middeleeuwen betrof het de Abbasiden in Bagdad en de Fatimiden, Ajjoebiden en Mammelukken in Caïro.
Moderne geschiedenis.
De afdeling van het Ottomaanse leger voor de provincie Arabië ("Arabistan Ordusu" had zijn hoofdkwartier in Syrië, bestaande uit het hedendaagse Syrië, Libanon, Jordanië, Palestina en Israël. Dit leger was verantwoordelijk voor Syrië, Cilicië, Irak en de rest van het Arabisch schiereiland. De Ottomanen hadden nooit enige controle over centraal Arabië (de Nadjd).
Het Damascus Protocol (1914) is demonstratief voor de regionale verhoudingen tijdens de Eerste Wereldoorlog. De Arabieren uit Hijaz vroegen de Britten om hun recht op onafhankelijkheid te steunen. Het voorstel bevatte het hele Arabische gebied ten zuiden van een lijn die vandaag ongeveer samenvalt met de noordgrenzen van Syrië en Irak, inclusief Cilicië. Ze hadden een nieuwe Arabische staat voor ogen, of een confederatie van Arabische staten, die naast ten noorden van het schiereiland zou liggen. Zij zou bestaan uit Cilicië, İskenderun en Mersin, Irak (inclusief Koeweit), Syrië, Libanon, Jordanië en Palestina.
Hijaz-spoorweg.
Begin twintigste eeuw begonnen de Ottomanen aan een ambitieus project: de bouw van een spoorweg die de hoofdstad Istanboel zou verbinden met de zetel van het islamitische kalifaat en de Hijaz, de bestemming van de jaarlijkse Hadj pelgrimstocht. Een andere belangrijk doel was de economische en politieke integratie van de perifere Arabische provincies in de Ottomaanse staat te verbeteren en het transport van militaire troepen te vergemakkelijken.
Arabische revolutie en de unificatie van Saudi-Arabië.
De belangrijkste ontwikkelingen in de vroege twintigste eeuw waren de Arabische Revolutie tijdens de Eerste Wereldoorlog en het einde en opdeling van het Ottomaanse Rijk. De Arabische Revolutie (1916-1918) werd geïnitieerd door sjarief Hoessein ibn Ali met als doel het verkrijgen van onafhankelijkheid van het Ottomaanse Rijk en de creatie van een gemaakte Arabische staat van Aleppo in Syrië tot Aden in Jemen. Tijdens de Eerste Wereldoorlog, in juni 1916, ging Sharif Hussein een alliantie aan met het Verenigd Koninkrijk en Frankrijk.
In dezelfde tijd was er echter een heel andere dynamiek op het schiereiland ontstaan. In 1902 had Abdoel Aziz al Saoed de stad Riyad veroverd. Abdoel Aziz zette de veroveringstocht verder in 1913 en onderwierp Al-Hasa en de rest van de Nadjd, maar ook de Hidjaz tussen 1913 en 1926. Hierbij versloeg hij Sharif Hoessein ibn Ali en stichtte hij de hedendaagse staat Saoedi-Arabië. Al Saoed was niet de eerste die zo'n groot deel van het Arabische Schiereiland onder zijn controle had. Het Huis van Saoed bestuurde al sinds de zeventiende eeuw delen van Arabië. In die tijd ontstond al twee maal een Saoedische staat. De Eerste Saoedische Staat (1744-1818) besloeg op zijn hoogtepunt bijna exact hetzelfde grondgebied als de huidige staat met de Golfstaten. De Ottomanen stuurden echter de Egyptische generaal Ibrahim Pasja om de macht van het Saoedische Rijk in te perken. Deze versloeg de Saudi's in de Ottomaans-Saoedische Oorlog (1811-1818) en verwoestte hierbij de hoofdstad Diriyah. Salafisten en de overblijvende leden van de "Saud"-familie stichtten echter de Tweede Saoedische Staat (1824-1891) nadat ze de Egyptische troepen uit Riyad verjaagd hadden. Deze staat was een stuk kleiner in omvang en ging ten onder aan interne conflicten. Het lot van deze tweede staat werd bezegeld bij de Slag bij Mulayda in 1891. Zodoende stichtte Ibn Saud in 1932 de derde Saoedische staat, het huidige Saudi-Arabië.
Olievoorraden.
In de jaren dertig van de twintigste eeuw werden grote olievoorraden ontdekt in het oosten. De olieproductie bracht grote rijkdom voor de staten van het schiereiland, met uitzondering van Jemen.
Burgeroorlog in Jemen.
Tussen 1962 en 1970 werd in Noord-Jemen de Noord-Jemenitische Burgeroorlog uitgevochten tussen royalisten van het Mutawakkilitisch Koninkrijk Jemen en facties van de Jemenitische Arabische Republiek. Er leefde in die tijd sympathie voor het panarabisme en de Verenigde Arabische Republiek van Gamal Abdel Nasser. De oorlog begon met een staatsgreep door de republikeinse leider, Abdullah as-Sallal, die de nieuwe koning Muhammad al-Badr afzette en de republiek afkondigde onder zijn presidentschap. De koningsgetrouwen ontvingen steun van Saudi-Arabië, terwijl de republikeinen ondersteund werden door Egypte en de Sovjet-Unie. Rond 1967 verzwakte de steun vanuit Egypte vanwege de Zesdaagse Oorlog met de staat Israël. In 1970 erkende de koning van Saudi-Arabië, Faisal bin Abdoel Aziz al-Saoed, de republiek en werd er een wapenstilstand ondertekend.
Koeweit en de Golfoorlog.
In 1913 hadden de Britten een verdrag voorgesteld aan het Ottomaanse Rijk waarin Koeweit, waar de Britten sterk vertegenwoordigd waren, autonoom zou worden. In die tijd was Koeweit slechts een district van de vilajet (provincie) Basra. De Eerste Wereldoorlog brak echter uit en het voorstel werd vergeten. Na de wereldoorlog werd Koeweit een Brits protectoraat, los van Irak. In 1937 werd er olie ontdekt door de Kuwait Oil Company, een joint venture van het Britse Anglo-Persian, het latere BP, en het Amerikaanse Gulf Oil. In 1961 verkreeg Koeweit de onafhankelijkheid. Irak claimde dat Koeweit eigenlijk deel was van het Iraakse territorium, maar erkende formeel de Koeweiti onafhankelijkheid en zijn grenzen in 1963. Tijdens de jaren zestig en zeventig werden grote olievelden ontdekt, onder andere in de gebieden tegen de grens met Irak. In 1990 hernieuwde Irak de claims op delen van het Koeweiti grondgebied en hield vol dat de Britten in 1951 de grenzen foutief hadden afgebakend. Daarnaast beweerde Irak dat de Koeweiti via de Iraakse olie in grensoverschrijdende olievelden oppompte.
De Iraakse krijgsmacht viel Koeweit binnen tijdens de Golfoorlog (1990-91). Egypte, Qatar, Syrië en Saoedi-Arabië gingen een multinationale coalitie aan onder leiding van de Verenigde Staten om Koeweit te steunen.
Transport en industrie.
De extractie en raffinage van olie en gas zijn de belangrijkste industriële activiteiten op het Arabische Schiereiland. De regio heeft ook een dynamische bouwsector. Veel steden pakken uit met de rijkdom die gegenereerd wordt door de olie-industrie. De dienstensector wordt gedomineerd door financiële en technische (zoals de bouwsector) die de olie-industrie ondersteunen. Traditionele ambachten zoals de tapijtweverij zijn nog aanwezig op het platteland.

</doc>
<doc id="30512" url="https://nl.wikipedia.org/wiki?curid=30512" title="Millingen">
Millingen



</doc>
<doc id="30514" url="https://nl.wikipedia.org/wiki?curid=30514" title="Jurassic Park (boek)">
Jurassic Park (boek)

Jurassic Park is een sciencefictionroman van Michael Crichton uit 1990.
Het boek gaat over een eiland, Isla Nublar, voor de Zuid-Amerikaanse kust waarop door gentechnologie herschapen dinosauriërs door het publiek bezichtigd kunnen worden. Evenals in Crichtons eerdere film "Westworld", blijkt het door wetenschappelijk vernuft ondersteunde amusementspark veel gevaren op te leveren.
In 1995 kreeg het boek een vervolg onder de naam "The Lost World", dat eveneens is.
Verhaal.
De rijke John Hammond bezit een tropisch eiland waarop een park met dinosauriërs gebouwd is. Voordat het park opent, moet het eerst door experts goedgekeurd worden. Wanneer deze echter aankomen gaan er verschillende dingen fout.
Verfilming.
Het boek werd in 1993 verfilmd door Steven Spielberg. De gelijknamige film werd een blockbuster en was een grote doorbraak en vooruitgang in digitale speciale effecten.

</doc>
<doc id="30515" url="https://nl.wikipedia.org/wiki?curid=30515" title="Rijkswaterstaat">
Rijkswaterstaat

Rijkswaterstaat (RWS) is het uitvoerende agentschap van het ministerie van Infrastructuur en Waterstaat in Nederland, tot 2010 Verkeer en Waterstaat geheten. Het werd opgericht in 1848 en is de opvolger van het Bureau voor den Waterstaat, dat sinds 1798 bestond. De organisatie beheert en ontwikkelt in opdracht van het ministerie de hoofdwegen, hoofdvaarwegen en hoofdwatersystemen. De dienst heeft als hoofdtaken om te werken aan de vlotte en veilige doorstroming van het verkeer ("droge waterstaat"), het onderhoud en de verbetering van het systeem van vaarwegen ("natte waterstaat") en de bescherming tegen overstromingen. De directeur-generaal (DG) is Martin Wijnen sinds 1 januari 2024, waarmee hij de opvolger is van Michèle Blom.
Rijkswaterstaat had eind 2017 ongeveer 9.200 medewerkers. De organisatie is opgebouwd uit een centrale organisatie (onder meer het bestuur en de bestuursstaf) en organisatieonderdelen die regionaal of landelijk werken.
RWS Regionaal.
De regionale organisatieonderdelen, tot 2013 "diensten" en tot 2004 "directies" genoemd, vormen de ruggengraat van Rijkswaterstaat. Aan het hoofd van een regionale eenheid staat de hoofdingenieur-directeur (HID). De regio's op hun beurt zijn weer onderverdeeld in lokale "districten" (in het recente verleden "dienstkringen" genaamd). Vroeger had iedere provincie haar eigen regionale organisatie, maar sinds 1994 zijn in het Noorden (Groningen, Friesland en Drenthe) en een jaar later in het Oosten (Overijssel en Gelderland) directies samengevoegd. Met de reorganisatie van april 2013 zijn meer diensten samengevoegd en is de verwijzing naar provincienamen vervallen.
De volgende eenheden worden momenteel onderscheiden binnen Rijkswaterstaat:
Deze organisatieonderdelen voeren het beleid van Rijkswaterstaat uit in hun eigen regio en zijn aanspreekpunt voor regionale overheden voor alle Rijkswaterstaatsaangelegenheden.
RWS Landelijk.
Landelijk is de technische en wetenschappelijke kennis en de uitvoering van alle ondersteunende bedrijfsvoering samengebracht. Dit proces is vanaf de eerste helft van de 20e eeuw begonnen met de vorming van specialistische diensten. Het Ondernemingsplan 2015 van Rijkswaterstaat heeft een impuls gegeven om rond de werkprocessen in verder vorm te geven ook van de operationele zaken.
Als eerste is er per 1 januari 2012 een nieuwe (operationele) dienst ontstaan: RWS Verkeers- en Watermanagement (RWS VWM), waarin de bediening en de drie netwerkcentra zijn ondergebracht.
De verdere concentratie van kennis kwam in april 2013 tot stand, toen de volgende nieuwe onderdelen voor landelijke taken van Rijkswaterstaat werden opgericht:
Daarnaast zijn er nog voor landelijke taken:
de programmaorganisatie:
Ten slotte voor landelijke en ministerie overschrijdende taken:
Geschiedenis.
Naam.
De naam van de organisatie is in de loop van de tijd een aantal malen gewijzigd:
Waterstaat.
De vaststelling van Christiaan Brunings' "Plan tot beheeringhe van de Waterstaat in de Bataafse Republiek" op 24 mei 1798 wordt beschouwd als de geboorte van Rijkswaterstaat. In de beginperiode volgen reorganisaties elkaar snel op; het begrip Waterstaat blijft steeds in de naamgeving terugkomen. Het Bureau van de Waterstaat is vanaf 1798 de centrale organisatie. Het is een klein coördinerend departement dat zwaar leunt op de uitvoerende ingenieurs, die nog vaak samenwerken met militaire ingenieurs. Waterstaat was in de 18e eeuw als begrip gevestigd als de toestand (staat) van het water; dat wil zeggen het beschreef de situatie in een gebied met betrekking tot de aanwezigheid van dijken, afwateringseenheden, molens et cetera en vestingwerken. Vanaf 1807 is de hoogste leiding van de organisatie een inspecteur-generaal van de Waterstaat.
16e Inspectie van de 'Service des Ponts et Chausées.
Nadat keizer Napoleon het Koninkrijk Holland bij het Franse Keizerrijk had ingelijfd, werd de bestaande waterstaatsorganisatie (met uitzondering van Noord-Brabant) als 16e inspectie toegevoegd aan de Franse waterstaatsorganisatie.
Corps Ingenieurs van den Waterstaat en der Publieke Werken.
Vanaf de oprichting van het Verenigd Koninkrijk der Nederlanden wordt in reorganisatiebesluiten steeds gesproken van het Corps Ingenieurs van den Waterstaat en der Publieke Werken. De organisatie werkt in die periode zowel voor de centrale overheid als voor de decentrale, provinciale overheden.
's Rijks Waterstaat.
De grondwetswijziging van 1848 en de daarop volgende Provinciewet van Thorbecke bood de provincies de gelegenheid eigen waterstaatsdiensten in te stellen. In de loop van twee decennia maakten uiteindelijk alle provincies daar gebruik van. Zo ontstonden er Provinciale Waterstaten en de centrale organisatie werd ter onderscheiding aangeduid als 's Rijks Waterstaat aanvankelijk niet aan elkaar geschreven. Pas vanaf ongeveer 1880 ontstond het gebruik om de naam als een woord te schrijven: "Rijkswaterstaat".
Organisatieontwikkeling.
De veranderingen in de organisatie gedurende de laatste twee eeuwen is per dienst beschreven bij de pagina's per dienst, zoals die te bereiken zijn door de naam van een dienst (bijvoorbeeld bij het item "Voormalige diensten") aan te klikken. Een totaaloverzicht van de organisatieontwikkeling van Rijkswaterstaat is te vinden op de lijst van hoofdingenieurs-directeuren van Rijkswaterstaat en wel op de volgende subpagina's daarvan:
Vermeende corruptie.
In een uitzending van "Zembla" in februari 2020 bleek de top van Rijkswaterstaat betrokken bij afvaldumping. Het Amsterdamse bedrijf Bontrup deed een aanvraag om 100.000 ton granuliet te storten in een natuurplas bij Alphen aan den Rijn. Deskundigen beweerden dat het ging om afval, dat schadelijk is voor het milieu. Twee keer werd geen vergunning verleend vanwege de risico's voor het milieu. Waarna Bontrup oud-politicus Halbe Zijlstra inschakelde, dan topman bij bouwbedrijf VolkerWessels. Directeur-generaal Michèle Blom van Rijkswaterstaat afdeling Zuid-Nederland sommeerde om de aanvraag te honereren, en binnen 24 uur was de vergunning geregeld. Bontrup verhoogde vervolgens de stortingsaanvraag naar 500.000 ton. In augustus 2020 startte gemeente West Maas en Waal een tweede rechtszaak.
Het besluit om granuliet als grond te bestempelen ligt bij het ministerie van IenW. Deze conclusie wordt ondersteund door de onafhankelijke onderzoekscommissie van Wim Kuijken.
De Raad voor de Journalistiek heeft geoordeeld dat Zembla bij die uitzending te weinig aandacht heeft besteed aan hoor en wederhoor. De conclusie van de raad is dan ook dat ‘"Een en ander heeft geleid tot eenzijdige, onevenwichtige en tendentieuze berichtgeving. Zembla heeft daarmee journalistiek onzorgvuldig gehandeld." "Dit brengt ook mee dat Zembla een passende rechtzetting had behoren te publiceren, waarin zij duidelijk had moeten maken dat de publicaties verwijtbaar onvolledig waren. Zembla heeft dit ten onrechte niet gedaan’."
Bouwkunst.
De ingenieurs van het Ministerie van Waterstaat en het departement Rijkswaterstaat hebben grote invloed gehad op de Nederlandse bouwkunst vanaf de negentiende eeuw. Langs de vele wegen, vaarwegen en spoorwegen waren allerlei gebouwen nodig als tolhuisjes, brugwachtershuisjes, stations, seinhuisjes en dienstwoningen. Het ministerie en het departement hadden eigen architecten in dienst om deze gebouwen te ontwerpen. Het gevolg was, dat veel gebouwen een standaardontwerp kregen. Deze bouwstijl staat bekend als Waterstaatstijl. Hoewel bij sommige ontwerpen wel degelijk aandacht is besteed aan de uitstraling (deze zijn vaak voorbeelden van neoclassicisme), vallen de meeste gebouwen toch op door hun soberheid. Er is dan ook lange tijd veel kritiek geweest op deze stijl, maar in de laatste decennia begint men toch de waarde van deze gebouwen in te zien als onderdeel van de architectuurgeschiedenis. Heel wat gebouwen zijn daarom inmiddels een gemeentelijk monument of rijksmonument geworden.
Opmerkelijk is, dat in de negentiende eeuw ook heel wat ontwerpen voor kerkgebouwen de tekentafels van de waterstaatsingenieurs zijn gepasseerd. In de negentiende eeuw bemoeide de overheid zich namelijk ook met de financiering en bouw van nieuwe kerken, als oplossing voor het conflict tussen hervormden en katholieken over het recht op de oude kerkgebouwen. Die waren tijdens de Reformatie, op een klein aantal uitzonderingen na, in handen van de hervormden gekomen en de katholieken eisten deze kerken nu terug in de gebieden waar zij een duidelijke meerderheid vormden. In het zuiden wisten de katholieken veel gebouwen terug te krijgen, tot groot ongenoegen van de hervormden. Door steun van de overheid bij de nieuwbouw van kerken, werd het probleem opgelost. Waar de hervormden een oude kerk moesten afstaan aan de katholieken werd met overheidssteun een nieuwe hervormde kerk gebouwd; andersom werden vele nieuwe katholieke kerken gebouwd op plaatsen waar oude kerken in hervormde handen bleven. Deze Waterstaatskerken kenmerken zich eveneens vaak door sobere en gestandaardiseerde ontwerpen, vaak voorzien van goedkoop uitgevoerde versierselen die het gebouw meer uitstraling moesten geven. In bijna alle gevallen zijn deze kerken in te delen onder het neoclassicisme of de neogotiek, conform de smaak van die tijd; een echte Waterstaatstijl bestond niet. Meestal werden deze kerken ontworpen door reguliere architecten, ingenieurs en aannemers en verzorgde Waterstaat alleen het toezicht en de goedkeuring van de plannen. Een aantal kerken werd echter ontworpen door ingenieurs van Waterstaat.

</doc>
<doc id="30516" url="https://nl.wikipedia.org/wiki?curid=30516" title="Kind (leeftijdsgroep)">
Kind (leeftijdsgroep)

Er zijn verschillende definities van het begrip kind.
Het Verdrag inzake de rechten van het kind omschrijft kinderen als 'iedereen onder de 18 jaar' (vaak overeenkomend met het begrip minderjarige, met als tegenhanger meerderjarige, ook volwassene genoemd). Zo'n kind is gedeeltelijk handelingsbekwaam.
In het alledaagse spraakgebruik spreekt men tot een leeftijd van 12 à 14 jaar van kinderen, wat min of meer overeenkomt met 'Een kind is een mens van geboorte tot de puberteit.'
Daarna spreekt men van 'jongere', 'tiener' of 'puber'. In de ontwikkelingspsychologie spreekt men niet meer van 'pubers' en 'puberteit' maar van 'adolescenten' en 'adolescentie'.
Het begrip 'jeugd' omvat de hele periode van de kindertijd tot aan de volwassenheid en is ook een verzamelnaam voor kinderen/jongeren. Soms wordt het voorvoegsel "jeugd-" onderscheiden van "kinder-", waarbij het eerste betrekking heeft op iets oudere kinderen.
Moderne jeugdfasen.
Er zijn verschillende benamingen voor kinderen van verschillende leeftijden. De begrenzingen zijn niet duidelijk gedefinieerd.
Baby.
Een "baby" of "zuigeling" is een kind van 0 jaar. Een "pasgeborene" (eerste dagen of weken) wordt ook wel "boreling" genoemd.
Een baby wordt geboren met enkele reflexen - de zuigreflex is van levensbelang - maar ontwikkelt zich na verloop van tijd lichamelijk en geestelijk. Een baby leert onder andere zitten, staan en lopen. Dit zijn "grove motorische ontwikkelingen". Doordat de baby veel in aanraking komt met zijn ouders leert hij reageren op andere mensen. Dit is een "sociale ontwikkeling". Een baby ondergaat ook veel "fijne motorische ontwikkelingen." Hij leert met zijn voetjes spelen en blokjes oppakken. Een baby wordt zo'n driemaal zo zwaar als bij zijn geboorte en ongeveer anderhalfmaal zo lang.
Dreumes.
Een "dreumes" is in Nederland een kind vanaf 1 jaar dat al kan lopen. In België worden deze kinderen doorgaans peuter genoemd. Een "dreumes" leert onder andere spelen, torentjes bouwen met blokjes, traplopen en tegen een bal schoppen (kinderspel). Vooral de taalverwerving gaat nu met reuzenschreden vooruit.
Peuter.
Een kind vanaf 2 tot 4 jaar noemt men een peuter. De taalverwerving neemt explosief toe en ook cognitieve vaardigheden ontwikkelen zich snel. De groeisnelheid van het kind neemt af van ongeveer 25 centimeter per jaar naar ongeveer 8 centimeter per jaar. Een peuter leert zijn wereld kennen en komt belemmeringen tegen, zoals dingen die niet mogen van zijn ouders. Ook leert de peuter dat hij een individu is en leert zichzelf los te zien van zijn ouders. Dit kan leiden tot driftbuien, ook wel aangeduid met de term "peuterpuberteit".
Kleuter.
Een "kleuter" is een kind van 4 tot 6 jaar. Naarmate het kind ouder wordt, is er meer invloed van buitenaf nodig om nieuwe functies te ontwikkelen. Een kleuter gaat voor het eerst naar de basisschool (Nederland) (ca. 4 jaar) of naar de kleuterschool (Vlaanderen) (vanaf 2½ jaar). Kleuters leren onder andere kleuren, tekenen en de beginselen van het lezen, schrijven, knutselen, klimmen, fietsen, veters strikken en met andere kinderen spelen. Een kleuter groeit gemiddeld 8 centimeter per jaar.
Schoolkind.
Een "schoolkind" is een kind dat (basis)onderwijs geniet. In Nederland zit een schoolkind in groep drie tot en met acht van de basisschool. In Vlaanderen volgt het kind het eerste tot het zesde leerjaar van de lagere school. Het leert daar onder andere schrijven, lezen en rekenen. Motorische vaardigheden kunnen nu worden aangeleerd. Schoolkinderen in Nederland en België gaan vaak naar clubs en verenigingen, waar onder andere zwem- en muziekles gegeven wordt, of stappen naar het deeltijds kunstonderwijs. Over het algemeen is er een steeds grotere variatie in prestaties tussen individuele kinderen. Meisjes bereiken gemiddeld eerder de puberteit dan jongens.
Puber.
Een "puber" heeft de leeftijd tussen kind en adolescent.
In de puberteit vinden snelle veranderingen plaats op biochemisch niveau met gevolgen voor lichamelijke kenmerken en emotionele en sociale ontwikkeling. Bij een puber beginnen de voortplantingsorganen te functioneren en komen onder invloed van hormonen de secundaire geslachtskenmerken tot ontwikkeling. Dit is een periode van ontdekking, qua seksualiteit. Televisie, internet en leesbladen spelen in die zoektocht een belangrijke rol. Pubers testen grenzen, wat anderen vaak als lastig ervaren. Ook krijgen pubers een groeispurt waardoor zij veel sneller groeien dan voor de puberteit. In westerse landen volgen pubers meestal onderwijs aan een middelbare school (vmbo, havo, middenschool, ASO, TSO, BSO, KSO of vwo). Sommige pubers hebben voor het eerst een baan of vakantiewerk (bijvoorbeeld krantenbezorger, vakkenvuller in een supermarkt) om geld te verdienen als aanvullend zakgeld of zelfs om studies (deels) te bekostigen.
Adolescent.
Landen en talen verschillen in de leeftijdsperioden die met adolescentie worden aangeduid. Voor het Nederlandse taalgebied is het woord adolescentie in de wetenschappelijke literatuur in de plaats gekomen van de leeftijdsperiode die men vroeger met puberteit aanduidde. Tegenwoordig is dit de periode tussen puberteit en volwassenheid. In deze periode is de seksualiteit zeer belangrijk, en veranderen veel 'onzekerheden' in 'zekerheden'. De adolescent is 'bezig volwassen te worden'. Zie bijvoorbeeld het wetenschappelijk tijdschrift Kind &amp; Adolescent.
Het kind in vroegere tijden.
Een misvatting, gebaseerd op het boek "L'enfant et la vie familiale sous l'ancien régime" (Philippe Ariès, 1960) is dat kinderen in de middeleeuwen niet anders gezien werden dan als kleine volwassenen. Hij baseerde deze aanname op middeleeuwse kunst, waarin kinderen vaak als kleine, maar proportioneel volwassen ogende, mensen werden afgebeeld.
In de Middeleeuwen beschouwde men echter de leeftijd van 0 tot 7 als de 'speeltijd' en van 7 tot 14 als de 'leertijd'. Daarna volgde de huwbare leeftijd (een ongehuwd meisje van 19 jaar werd al als "oude vrijster" bestempeld). Kinderen deden uit economische noodzaak vaak het werk van hun ouders en werden - na een meesterproef afgelegd te hebben - lid van een gilde.
Naast enkelingen die autonomie en spel centraal stellen is de dominantste opvatting over de ontwikkelingsstadia van het kind ontstaan in de loop van de negentiende eeuw. De biografie van Constantijn Huygens en zijn broer Maurits schetst een strikt en intensief opleidingsprogramma van kleins af aan met weinig ruimte voor vrij spelen.

</doc>
<doc id="30517" url="https://nl.wikipedia.org/wiki?curid=30517" title="Slaven">
Slaven



</doc>
<doc id="30519" url="https://nl.wikipedia.org/wiki?curid=30519" title="Slavische volkeren">
Slavische volkeren

De Slavische volkeren omvatten de Indo-Europese volken die een taal uit de Slavische taalfamilie spreken en worden aan de hand van de onderverdeling van deze taalfamilie onderscheiden in Oost-, West- en Zuid-Slaven.
Oorsprong.
Hun oorsprong als afzonderlijk volk moet omstreeks het 2e millennium v.Chr. zijn geweest toen ook de Kelten, Germanen en andere Indo-Europese volkeren zich gingen profileren. Tot aan het begin van de jaartelling hielden de Slaven zich op in Oost-Polen, Wit-Rusland en westelijk Oekraïne rond de Pripjatmoerassen. Ze leefden voornamelijk in de uitgestrekte wouden in deze streek en in de Slavische mythologie kan men hier nog sporen van terugvinden.
Verspreiding van de Slavische volkeren.
Na de Grote Volksverhuizing gingen ook de Slaven zich verspreiden over Centraal-, Oost- en Zuidoost-Europa, waarbij ze zich verdeelden in drie hoofdgroepen:
Oostelijke Slaven.
Deze trokken richting Oost-Europa
Westelijke Slaven.
Deze vestigden zich vanaf omstreeks de 6e eeuw in Midden-Europa waar ze de ruimte opvulden die de naar West-Europa getrokken Germanen hadden achtergelaten.
In de vroege middeleeuwen na de volksverhuizingen leefden er dus Slaven in Centraal-Europa (Duitsland, Polen, Tsjechië), maar de Duitse kolonisatie na het jaar 1000 en de sterker wordende invloed van de Rooms-Katholieke Kerk in de late middeleeuwen dreef hen weer gedeeltelijk oostwaarts. Na de Tweede Wereldoorlog werd Midden-Europa (met name Sudetenland en het deel van Pruisen dat heden in Polen ligt) "gezuiverd" van Duitsers, en trokken vele Polen en Tsjechen weer westwaarts. Daarnaast leven nog altijd enkele Slavischsprekende minderheden in Duitsland (Sorben), alsmede in de (niet-Slavische) landen Hongarije, Moldavië, Roemenië en de Baltische Staten. In de Duitstalige gebieden worden de Slaven ook wel Wenden genoemd.
Zuidelijke Slaven.
Deze trokken naar de Balkan
In de vroege en hoge middeleeuwen hadden de Zuidelijke Slaven te maken met het Byzantijnse Rijk en werden hier gedeeltelijk door veroverd. Door toedoen van deze onderwerping maar ook door vreedzame handelscontacten en missionering werd de Byzantijnse oosters-orthodoxe kerk verspreid onder de Zuid-Slaven (en later ook onder de verder naar het oosten wonende oostelijke Slaven). Na de val van Constantinopel maakten ze deel uit van het Ottomaanse Rijk, wat tot op heden aan talloze culturele invloeden te zien is. Sinds die tijd zijn bijvoorbeeld de Slavische Bosniakken moslim.
Na de Eerste Wereldoorlog werd het gebied waar deze volken wonen ook onder één naam tot land gedoopt, namelijk Joegoslavië, wat ook "Zuid-Slavië" betekent. De Bulgaren deden hier niet aan mee. De Zuidelijke Slaven verschillen opmerkelijk genoeg redelijk wat ten opzichte van de andere Slavische volkeren (met name de ex-Joegoslavische landen). Qua uiterlijk gaat men er bij de Slavische bevolking uit van blauwe ogen en redelijk blond tot donkerblond haar. Een groot deel van de Zuidelijke Slaven voldoet niet aan deze kenmerken. Dit fenomeen is wellicht te verklaren door de assimilatie van andere volkeren onder de Slaven (Kelten, Romeinen, Grieken, Goten, Turken en Illyriërs).
Taal en religie.
Russisch is de meest bekende taal in de regio, als tweede taal heeft het wel veel sprekers verloren aan Engels en Duits, dat er na de val van het communisme steeds belangrijker werd. De meeste mensen zijn er orthodox, maar bijvoorbeeld de Polen en Kroaten zijn in meerderheid rooms-katholiek. De Bosniakken behoren met onder meer de Gorani en Pomaken tot de Slavische moslims.
Invloeden.
De Slavische cultuur heeft ook in meer en mindere invloed op de niet-Slavische culturen in Midden- en Zuidoost-Europa, zoals de Duitse, Hongaarse, Roemeense, Albanese en Noord-Griekse cultuur. Samen valt te spreken over een Midden-Europese of een Balkancultuur. De wederzijdse invloed strekt zich vooral uit op culinair gebied.
In Dalmatië en Istrië is er juist meer invloed van de Romaanse cultuur.
Voor de Tweede Wereldoorlog leefden er zo'n vier miljoen Joden in Slavisch Europa. Door de Holocaust en emigratie naar vooral Israël en de Verenigde Staten is hun aantal sterk gereduceerd. De invloed van de Joodse cultuur, meer bepaald de Jiddische cultuur, op sommige aspecten van de Slavische cultuur valt echter nog steeds te merken. Andersom is dit ook het geval.

</doc>
<doc id="30520" url="https://nl.wikipedia.org/wiki?curid=30520" title="Lichamelijk">
Lichamelijk



</doc>
<doc id="30523" url="https://nl.wikipedia.org/wiki?curid=30523" title="Spaanse Costa's">
Spaanse Costa's



</doc>
<doc id="30524" url="https://nl.wikipedia.org/wiki?curid=30524" title="Wierde (landvorm)">
Wierde (landvorm)

Een wierde of terp is een kunstmatige heuvel, opgeworpen om bij hoogwater een droge plek te hebben. Zulke heuvels komen voor langs de gehele kust van de Waddenzee en aan de grote rivieren. Wierden werden niet alleen gemaakt om door mensen te worden bewoond, maar ook om het vee te beschermen en om er soorten geriefhout, dat slecht tegen natte grond kan, op te laten groeien.
Geschiedenis.
Wierden zijn ontstaan in perioden dat er geen dijken waren. Ze werden vaak aangelegd op hogere plekken in het landschap, zoals de oeverwallen langs de Hunze en de Fivel. De eerste wierden werden aangelegd in de IJzertijd rond 600 v.Chr. Hiertoe behoren bijvoorbeeld Ezinge, Feerwerd, Oostum, Middelstum en Eenum. Rond het begin van de jaartelling volgde een tweede generatie wierden op nieuwe kwelderwallen, zoals Eenrum, Oldorp en Stedum. In de periode van transgressie door de zee, die gepaard ging met grote overstromingen werden vanaf ongeveer de 4e eeuw veel wierden verlaten. In de vroege middeleeuwen trok de zee zich weer wat terug en hervestigde de bevolking zich. Er ontstonden nieuwe wierden, zoals die op de kwelderwal vanaf Ulrum (Elens) via de wierden van Leens en de Tuinssterwierde naar Wehe. Ook werden de lagere delen tussen nabijgelegen wierden opgevuld en groeiden zo aaneen tot een grotere (dorps)wierde. Rond de 12e eeuw kwam dit proces ten einde met de aanleg van dijken, waardoor de wierden hun functie verloren. Alleen buitendijks werden op de kwelder soms nog wierden aangelegd, zoals in de latere Noordpolder en de Oude Ruigezandsterpolder.
Dorpswierden.
Een dorpswierde was vaak ofwel radiaal of rechthoekig van vorm. Bij radiale wierden stonden de boerderijen vaak in een kring rond het hoogste punt met de achterzijde naar buiten. Daarachter lagen de landerijen, die in deze radiale vorm verder doorgetrokken werden naar buiten. Voorbeelden hiervan zijn Biessum, Niehove, Toornwerd en Uitwierde. Rondom de wierde liep vaak een ossengang en op de top van de wierde bevond zich vaak de verzamelplaats voor het vee en soms ook een dobbe. Vanaf ongeveer 700 werd op deze plek vaak de kerk gebouwd. Bij enkele wierden (Kantens, Niehove en Spijk) ligt rond de kerk nog een tweede rondweg. Aangrenzend aan de wierde lagen soms de verhoogde akkers (de valgen), de weilanden (vennen) en de natte hooilanden (meeden, maden of mieden). Rechthoekige wierden zijn aangelegd rond een aantal parallelle straten, die door dwarsverbindingen met elkaar zijn verbonden. Dit type wierde viel makkelijker uit te breiden met nieuwe wegen door het ontbreken van een afsluitende ossegang. Voorbeelden van dit soort wierden zijn Warffum en Tinallinge.
Wierdenrij.
De wierden werden opgeworpen op toch al hoge plekken. Vandaar dat ze vaak op een rij liggen, soms op een onderliggende dekzand- of keileemrug. Een voorbeeld is de uitloper van de Hondsrug: Adorp, Sauwerd, Winsum, Baflo, Rasquert, Warffum, Usquert, met daartussen allerlei kleinere wierden. Een ander voorbeeld is de westelijke oeverwal van de Fivelboezem: Westerwijtwerd, Middelstum, Toornwerd, Kantens, Eelswerd, Rottum, Helwerd, Kloosterwijtwerd, Usquert, met daartussen kleinere wierden.
Afgravingen.
In de 19e eeuw ontdekte men dat de grond van deze heuvels goed te gebruiken was als grondverbeteraar. Door wierdegrond over een arme zandige akker of weiland te strooien, kon men de opbrengst sterk vergroten. Men begon massaal wierden af te graven en de grond te verkopen.
In korte tijd ondergingen vele wierden dit lot. Met het verhandelen van de afgegraven grond was veel geld gemoeid. Voor de wierde Wierhuizen werd berekend dat de verkoop van zo'n 70.000 kubieke meter wierdengrond een netto opbrengst gaf van 19.000 gulden. Nu (2006) zou dat een kleine 150.000 euro zijn. Wierhuizen lag daarbij ongunstig, zodat er maar 40 cent per ton gevraagd kon worden. De grond van sommige wierden werd voor 50 of zelfs 55 cent per ton verkocht. De betrokken schippers, ook wel wierschippers genoemd, kochten vaak zelf de aarde en verkochten deze met winst aan landbouwers.
In 2005 is in Groningen begonnen met het herstel van enkele afgegraven wierden, met behulp van bij baggeren vrijgekomen specie. De eerste wierde waarbij dit werd toegepast is die van Wierum, bij Adorp.
Etymologie.
Het in Groningen gebruikte woord "wierde" staat dicht bij het originele Oudfriese woord "wurth", waarvan de uitgang "-werd" of "-ward" is afgeleid. Het woord is "niet" verwant aan het werkwoord "werpen"; ook al gaat het hier om een 'opgeworpen' heuvel.
De naam "wierde" komt vooral voor in de provincie Groningen. In Friesland wordt een wierde een terp genoemd. Dit Friese woord, dat oorspronkelijk dorp betekende, wordt nu algemeen gebruikt, hoewel ook in Friesland nogal wat plaatsnamen op "-werd" eindigen. In Noord-Duitsland heet zo'n heuvel "Warft", in Denemarken worden ze "vaerfter" genoemd. Op het (voormalige) eiland Marken wordt zo'n heuvel 'werf' genoemd. Recenter komt het als nieuwvorming ook elders in het Zuiderzeegebied voor, in de Wieringermeer ("Wieringerwerf") en in Almere Haven (met wijken als "De wierden" en "De Werven")
Afgeleiden van deze woorden vinden we terug in plaatsnamen. Bijvoorbeeld in de eerder genoemde: Sauwerd, Rasquert en Usquert, maar ook in Aduard en Leeuwarden en in de Duitse gemeente Krummhörn de plaatsnamen Loquard, Upleward, Visquard en Woquard. Dat een wierde in het verleden niet alleen in Groningen voorkomt, bewijst een naam als Woerden, de lokale uitspraak van het woord. Een straatnaam te Leiden heet Hogewoerd.

</doc>
<doc id="30525" url="https://nl.wikipedia.org/wiki?curid=30525" title="Wierd">
Wierd



</doc>
<doc id="30527" url="https://nl.wikipedia.org/wiki?curid=30527" title="Hoogspanningsnet">
Hoogspanningsnet

Een hoogspanningsnet of koppelnet is een netwerk van elektriciteitslijnen waarmee elektriciteit onder hoge spanning wordt getransporteerd. Het transport verloopt doorgaans bovengronds door middel van geleiders opgehangen aan hoogspanningsmasten, maar op bepaalde plaatsen worden ook ondergrondse kabels gebruikt, bijvoorbeeld door natuurgebieden of stedelijke gebieden. Er bestaan ook onderzeekabels op of in de zeebodem.
Het hoogspanningsnet wordt ook koppelnet of hoogspanningskoppelnet genoemd, omdat het elektriciteitscentrales met elkaar verbindt en bijvoorbeeld het Nederlandse net koppelt aan overeenkomstige netten in buurlanden. De elektriciteitslijnen van het hoogspanningsnet lopen van een elektriciteitscentrale naar een verdeelstation en daarna naar een distributienetwerk. Waar netwerken aan elkaar worden gekoppeld bevinden zich de onderstations, waar de spanning naar een lagere waarde wordt getransformeerd. Dit gebeurt door transformatoren. De spanning in het hoogspanningsnet wordt in kilovolt kV aangegeven.
Doorgaans duidt men met hoogspanningsnet een netwerk aan dat gebruik maakt van spanningen van ten minste enkele tientallen kilovolt, 110-380 kilovolt in Nederland en 70-380 kilovolt in België. De onderliggende netwerken met lagere spanningen vanaf 1000 volt, van 1 kV noemt men dan het middenspanningsnet. Er is onder 1000 volt sprake van het laagspanningsnet of lichtnet.
Geschiedenis.
Het eerste transport van driefasen wisselstroom met hoogspanning vond plaats tijdens de Internationale Elektrotechnische Tentoonstelling van 1891 in Frankfurt am Main. Een 25 kV bovengronds aangelegde hoogspanningslijn van 175 kilometer verbond Lauffen am Neckar met het tentoonstellingsterrein in Frankfurt.
Voordeel hoogspanning.
Het voordeel van energietransport onder hoogspanning is een hogere transportcapaciteit en een lager transportverlies. Bij transport van hetzelfde vermogen is bij een 10 keer zo hoge spanning de stroomsterkte een tiende, waardoor de geleiders dunner kunnen zijn of waardoor bij gelijke dikte van de geleider de verliezen in het net een honderdste zijn. De verliezen in een geleider als gevolg van de opwekking van warmte zijn namelijk afhankelijk van de weerstand van de geleider formula_1 en de stroomsterkte formula_2. De weerstand van een kabel is vervolgens weer afhankelijk van zijn lengte, zijn diameter en uiteraard van het materiaal. Om dezelfde hoeveelheid energie per tijdseenheid te transporteren kan men de stroomsterkte laten afnemen door de spanning omhoog te brengen. Het vermogen formula_3 is het product van de spanning formula_4 en de stroomsterkte formula_2.
Als er stroom door een geleider loopt, wordt er warmte gegenereerd en ontstaat er een potentiaalverschil: de spanning ten opzichte van aarde aan het begin van de geleider is hoger dan die aan het einde. Volgens de wet van Joule is de hoeveelheid getransporteerde energie formula_7 afhankelijk van de stroomsterkte formula_2, de weerstand van de geleider formula_1 en de tijd formula_10:
Het energieverlies hangt van de stroom door de geleider af en niet van de spanning die er op staat. De invloed van de stroomsterkte blijkt uit bovenstaande formule, dus is het van belang deze waarde zo laag mogelijk te houden.
Omdat wisselstroom de eigenschap heeft dat de spanning eenvoudig is om te zetten ofwel te transformeren, is er na de uitvinding van de elektriciteit snel gekozen voor netwerken op basis van wisselspanning, om transport tussen de elektriciteitscentrale en de eindgebruiker zo efficiënt mogelijk te maken. Voor transmissie van grote vermogens over lange afstanden is na de opkomst van vermogenselektronica gelijkstroom, dus hoogspanningsgelijkstroom weer belangrijk geworden. Doordat bij gelijkstroom het skineffect niet optreedt, is er minder transportverlies. Hoogspanningsgelijkstroom wordt meestal afgekort tot HVDC.
Opbouw van het net.
Hoogspanningsnetten in Nederland en België verschillen van elkaar. Nederland en België maken deel uit van het internationale net Entso-e.
Nederland.
De eerste koppeling tussen twee elektriciteitscentrales in Nederland was tussen Rotterdam en Den Haag. Dit gebeurde door middel van een ondergrondse oliegevulde hoogspanningskabel, door oliedrukkabels. Om de oliedruk op peil te houden en te bewaken, bevonden zich op verschillende punten gebouwtjes met meetapparatuur en expansievaten. Langs de A13 staan nog twee van die gebouwtjes, die de status van industrieel erfgoed hebben. De olie zorgt, samen met papierwikkelingen om de geleiders, voor de isolatie.
Het hoogspanningsnet in Nederland is opgebouwd uit:
Historisch gezien waren de 110kV- en 150kV-netten de hoofdaders van de toen nog provinciale elektriciteitsmaatschappijen. De lagere spanningen werden gebruikt voor regionale distributie of verzorging van gebieden met weinig vraag. Het koppelnet was bedoeld om een betere verdeling te kunnen maken tussen productiecapaciteit en vraag. Met de privatisering en herstructurering van de elektriciteitsmarkt is deze functie nog belangrijker geworden. Er zijn gebieden in Nederland waar de spanning van 150 kV of 110 kV rechtstreeks naar 20 kV of 10 kV wordt omgezet.
Het koppelnet is vrijwel geheel bovengronds. In Zuid-Holland wordt als experiment 20 km ondergrondse hoogspanningskabel van 380 kV aangelegd. Volgens onderzoekers van de TU Delft is het mogelijk die lengte aan leidingen ondergronds te brengen zonder de leveringszekerheid in gevaar te brengen. De 150kV- en 110kV-netten bestaan uit zowel bovengrondse lijnen als ondergrondse kabels.
50kV-net.
Het 50.000 volt-net, ook wel het tussenspanningsnet genoemd ligt tussen het hoogspanningsnet en het middenspanningsnet in. Het vervult gedeeltelijk de rol van regionaal transport van elektriciteit en dient gedeeltelijk voor regionale distributie. Het maakte in het verleden deel van het bovengrondse hoogspanningsnet uit, maar is geheel in beheer bij de regionale netbeheerders. Het ligt vrijwel geheel ondergronds, hoewel er met name in de Gelderse Vallei, in de zuidelijke delen van Zuid-Holland en in Zeeland nog enkele verbindingen bovengronds zijn. Bijna alle bovengrondse 50kV-lijnen zijn van vóór 1960, maar de meeste zijn inmiddels door ondergrondse kabelverbindingen vervangen.
Middenspanningsnet.
Het 10kV-net, ook wel het middenspanningsnet genoemd, wordt doorgaans niet onder het hoogspanningsnet gerekend. Dit 10kV-net voedt de transformatorhuisjes, waar de spanning wordt getransformeerd naar laagspanning. Dat kan het lichtnet van 230 volt zijn, 400 volt krachtstroom of 690 volt industriespanning.
België.
Het hoogspanningsnet in België is opgebouwd uit:
Het Belgische hoogspanningsnet omvat 8276 km, daarvan is 5674 km bovengronds of zijn luchtlijnen en er ligt 2602 km aan ondergrondse kabels. Er zijn meer dan 800 hoogspanningsposten.
Langs de 380kV-lijnen verlopen de internationale transits en zijn de kerncentrales van Doel en Tihange en de spaarbekkencentrale van Coo aangesloten. Het Belgische hoogspanningsnet is in Monceau-sur-Sambre door middel van een dwarsregeltransformator van 400 MVA aan het Franse hoogspanningsnet en de kerncentrale van Chooz gekoppeld. Er zijn ook vanuit Avelgem twee andere lijnen met aansluiting op het Franse net in Avelin en Mastaing in gebruik. Het Belgische hoogspanningsnet is tussen Zandvliet en Rilland over een dwarsregeltransformator met het Nederlandse net gekoppeld. Een tweede, dubbele connectie ligt tussen Elia Van Eyck op de grens van Maaseik en Kinrooi en het Nederlandse Maasbracht. Met de kabel van de Nemo Link is het Belgische hoogspanningsnet van ELIA te Zeebrugge via een lijn voor hoogspanningsgelijkstroom met het Britse hoogspanningsnet van de "National Grid" te Richborough verbonden. Het ELIA project ALEGrO, van "Aachen Liège Electric Grid Overlay", is op 9 november 2020 ingehuldigd, waarbij het Belgisch hoogspanningsnet te Lixhe bij Luik over een 400 kilovolt HVDC hoogspanningslijn met het Duitse hoogspanningsnet te Oberzier bij Aken is verbonden. Het binnenlandse 380-kV net omvat 1.452 km hoogspanningslijnen.
De verbindingen van 220 en 150 kV transporteren de elektriciteit naar belangrijke verbruikscentra en waarborgen het binnenlandse verkeer. De Belgische windmolenparken in de Noordzee zijn ook met 220kV-lijnen gekoppeld. Een uitzondering in de internationale transits is te Aubange bij het drielandenpunt België–Frankrijk–Luxemburg een koppeling met 220kV-lijnen zowel met Sanem als met Belval bij Esch-sur-Alzette in het Luxemburg als met Mont-Saint-Martin in Frankrijk. Het binnenlandse 220kV-net omvat 373 km hoogspanningslijnen.
De verdere verdeling naar de aansluitpunten van de netten van de distributiemaatschappijen verloopt grotendeels via verbindingen van 70 en 36 kV. Grote industriële verbruikers zijn rechtstreeks op het hoogspanningsnet aangesloten.

</doc>
<doc id="30528" url="https://nl.wikipedia.org/wiki?curid=30528" title="Hoogspanning (elektriciteit)">
Hoogspanning (elektriciteit)

Hoogspanning is een elektrische spanning boven de 1000 volt wisselspanning (effectief) of 1500 volt gelijkspanning. De spanning wordt dan ook meestal in kilovolt (kV) uitgedrukt. 
Het segment tussen 1 kV en 52 kV wisselspanning wordt ook wel middenspanning genoemd volgens de IEC 62271-200. De term middenspanning staat echter niet beschreven in de Europese norm voor hoogspanning EN-50110.
De spanning die thuis op het stopcontact staat, meestal 230 V, wordt gerekend tot de laagspanning, wat niet betekent dat deze spanning zonder gevaar kan worden aangeraakt.
Hoogspanning bij grote vermogens wordt voornamelijk gebruikt voor transport van grote hoeveelheden elektrische energie, teneinde de verliezen bij het transport klein te houden. Dit gebeurt over een hoogspanningsnet, zowel via een bovengronds net met hoogspanningslijnen, als ondergronds via hoogspanningskabels. Daarnaast wordt hoogspanning gebruikt in schrikdraad, elektrische treinen, conventionele beeldschermen, deeltjesversnellers en röntgenapparaten.
Energietransport.
Het transport van elektrische energie in een wisselspanningsnet wordt beschreven aan de hand van de volgende grootheden:
Het getransporteerde werkelijke elektrische vermogen (P) is het tijdsgemiddelde inproduct van spanning (u(t)) en stroomsterkte (i(t)), wat neerkomt op het product van de effectieve spanning formula_3, de effectieve stroomsterkte formula_4 en de door de faseverschuiving veroorzaakte arbeidsfactor formula_1, dus:
Driefasenspanning.
De bovenstaande formule is alleen van toepassing als de getransporteerde elektrische energie wordt getransporteerd door een eenfasesysteem. Dit komt echter in de praktijk zelden voor. Veelal bestaat het hoogspanningstransportsysteem uit drie fasen (zonder nulleider) in een driehoekconfiguratie, soms wordt nog de sterconfiguratie toegepast in draaistroomnetten.
Alle grootverbruikers en zelfs veel huishoudens hebben een driefasen-aansluiting. Gemiddeld wordt door een driefasensysteem drie keer zoveel vermogen getransporteerd als door één fase. Het getransporteerde elektrische vermogen in zo'n driefasensysteem is dan:
Transportverliezen.
Hieruit ziet men dat het transporteren van elektrisch vermogen bij een hogere spanning resulteert in een kleinere stroomsterkte. Bepalend in de keuze zijn twee factoren: energieverlies en veiligheid.
Doordat het transportverlies in de ohmse weerstand "R" van het net gelijk is aan I2R, dus evenredig met het kwadraat van de stroomsterkte "I", zal voor het transport over een transportnet waarbij geen directe verbruikers in het spel zijn, een hoge spanning en overeenkomstig lage stroomsterkte gunstig zijn. Tevens kunnen er relatief dunne en dus lichte geleiders gebruikt worden vanwege de geringere stroomsterkte. Hoogspanning wordt niet gebruikt voor distributie aan eindgebruikers via het lichtnet, omdat daar de problemen met isolatie en de gevaren van hoogspanning niet opwegen tegenover de theoretisch mogelijke energiebesparing. Om de energie bij de eindverbruiker te krijgen wordt de spanning (vaak in meerdere stappen) getransformeerd naar een lager niveau.
Hoogspanningsnetten.
Zowel België als Nederland zijn actief ingeschakeld in het synchroon elektriciteitsnet van continentaal Europa. Het Europese netwerk heeft sedert 2019 ook een verbinding met het Verenigd Koninkrijk.
Nederland.
In Nederland zijn twee hoofd-hoogspanningstransportnetten: een van 220 kV in Noord-Nederland, en een van 380 kV in Midden- en Zuid-Nederland. De netten zijn aan elkaar gekoppeld tussen Ens en Hessenpoort.
Tevens staan op allerlei plaatsen elektriciteitscentrales, die energie leveren aan het net. Via zogenoemde onderstations wordt de spanning omlaag gebracht, via 150 kV of 110 kV naar 50 kV, dan naar 20 kV en 10 kV en tot slot naar de gebruikers via laagspanning (400/230 volt (vroeger 380/220 volt)).
Het hoogspanningsnet in Nederland wordt beheerd door TenneT. Deze organisatie zorgt voor de juiste hoeveelheid elektriciteit op het juiste moment door import en export van elektriciteit. In het eerste kwartaal van 2008 is TenneT samen met het ministerie van Economische Zaken gestart met de voorbereidingen voor de aanleg van een nieuwe 380 kV-verbinding in de Randstad, tussen Wateringen en Beverwijk. Zonder de nieuwe Randstad 380 kV-hoogspanningsverbinding hadden vanaf 2010 problemen met de elektriciteitsvoorziening in de Randstad kunnen ontstaan. Oorzaak was de stijgende vraag naar elektriciteit in het gebied. Door de liberalisering van de energiemarkt vindt het energietransport bovendien plaats over langere afstanden, waardoor de vraag naar transport is toegenomen. De elektriciteitscentrales produceren voldoende elektriciteit, maar de bestaande hoogspanningsverbindingen waren ontoereikend voor het benodigde transport. Daarom was een uitbreiding van het hoogspanningsnet nodig. De nieuwe hoogspanningsverbinding tussen Wateringen en Beverwijk stelt de elektriciteitsvoorziening in de Randstad de komende decennia veilig.
Naast de zekerstelling van de transportcapaciteit, vermindert de nieuwe verbinding ook de kans op grootschalige stroomuitval. Op dit moment is er slechts een beperkt aantal koppelingen tussen het regionale 150 kV-net in de Randstad en het landelijke 380 kV-net. Twee nieuwe ringvormige verbindingen in het noordelijke en zuidelijke deel van de Randstad brengen daar verbetering in. De ringen worden verbonden met de rest van het 380 kV-net.
België.
In België zijn twee hoofd-hoogspanningstransportnetten: het belangrijkste net is het 380 kV-netwerk. Hiernaast staat in het zuidoosten en recent ook offshore het 220 kV-netwerk. Beide netwerken worden door Elia beheerd. Elia beheert bovendien het 150kV-netwerk en het grootste deel van de 70kV, 36kV en 30kV-netwerken.
Andere hoogspanning.
Hoewel hoogspanning het bekendst is door de getoonde masten van onze elektriciteitsvoorziening, kan worden opgemerkt dat hoge spanningen op andere plaatsen in onze omgeving voorkomen. Schrikdraad, gasaanstekers en de ontsteking in een auto gaan tot boven de 10 kV en röntgentoestellen van enkele tienduizenden volt (bij de tandarts) tot meer dan 100 kV (in het ziekenhuis).
Voor elektrotechnici zijn niet zozeer de hoge spanningen als wel de hoge veldsterkten een probleem in de hoogspanningstechniek. Zo zijn de velden in een chip waarop enkele volts voedingsspanning staat zo groot dat ze behandeld en bestuurd moeten worden alsof het een hoogspanningsapparaat betreft.
Het beheersen van sterke elektrische velden is dan ook de opdracht van de hoogspanningstechnicus.

</doc>
<doc id="30530" url="https://nl.wikipedia.org/wiki?curid=30530" title="Berthe Morisot">
Berthe Morisot

Berthe Marie Pauline Morisot (Bourges, 14 januari 1841 – Parijs, 2 maart 1895) was een Franse impressionistische kunstschilderes.
Leven en werk.
Opleiding.
Berthe Morisot werd geboren op 14 januari 1841 te Bourges, in een burgerlijke familie. Toen ze elf was, verhuisde haar familie naar Passy, bij Parijs. Ze kreeg samen met haar zus Edma eerst schilderles van Paul Chocarne-Moreau en vervolgens van Joseph-Benoît Guichard. In het begin leerde ze veel door het kopiëren van schilderijen in het Louvre, variërend van de oude meesters tot Corot. Met Corot, en later zijn vervanger Achille Oudinot, kwam zij ook in contact. Van 1860 tot 1862 was zij zijn leerlinge, samen met haar zus Edma. Corot adviseerde haar ook om naar Auvers-sur-Oise te gaan en daar te leren in de openlucht te schilderen ("en plein air").
Om zich voor te bereiden op hun eerste inzending voor het Salon van 1864 huren Berthe en haar zus Edma een boerderijtje in een wijk "Le Chou" van Pontoise aan de oevers van de Oise, nabij Auvers-sur-Oise. Daar maken de zussen kennis met de Barbizon-schilders Charles-François Daubigny en Honoré Daumier en met schrijver Émile Zola.. Met haar landschappen "Souvenir des bords de l'Oise" en "Un vieux chemin à Auvers" werd Berthe Morisot voor de eerste maal toegelaten tot het Salon. Ook haar zus Edma mag haar schilderij, een tafereel aan de rivier op de wijze van Corot, tentoonstellen. De werken van de zussen worden opgemerkt in twee kunstrecensies omwille van de invloed van Camille Corot, maar krijgen voor de rest nauwelijks belangstelling. Toch werkt de expositie van haar werken bevrijdend voor Berthe Morisot. Haar droom om een (financieel) onafhankeijke, professionele kunstenares te worden lijkt niet langer onbereikbaar. Haar familie is echter bezorgd om haar reputatie: voor een (huwbare) vrouw uit de gegoede burgerij is het in die tijd ondenkbaar om zelfstandig te gaan werken in plaats van te trouwen en kinderen te krijgen. 
In 1868 leerde zij Édouard Manet kennen en raakte met hem bevriend. Morisot zou ook diverse malen dienen als model voor Manet, waaronder voor "Berthe Morisot met een boeket viooltjes". Hij had grote invloed op haar ontwikkeling en stijl. Zo is onder meer het zwart-wit contrast in haar werk uit zijn invloed ontstaan. Anders dan de meeste impressionisten, die zich toen sterk bezighielden met optische kleurexperimenten, kozen Morisot en Édouard Manet voor een meer conservatieve benadering, hoewel Morisot ook op dit punt invloed uitoefende op Manet en hem ertoe aanzette te kiezen voor het palet van de impressionisten en minder zwart te gebruiken. Ook wekte zij zijn interesse voor het en-plein-air schilderen. In het schilderij "Het balkon" van Manet werd Morisot voor de eerste keer door hem afgebeeld. In 1872 reisde zij door Spanje. 
Doorbraak.
In 1874 trouwde ze met Eugène Manet, de broer van Edouard Manet, in de Notre-Dame-de-Grâce de Passy. Ook als gehuwde vrouw bleef ze ambitieus en ging ze door met schilderen met de bedoeling om te kunnen leven van haar werken. In deze periode schilderde ze vaak intimistische taferelen - met diffuus licht in gordijnen in zachte interieurs - van dames die verveeld en gefrustreerd opgesloten zitten in hun huiselijke leven. Zo ontstond 'Le berceau', een afbeelding van haar zus Edma, met een melancholische blik aan de wieg met haar kind, die na haar huwelijk wel haar schilderscarriere had opgegeven voor het moederschap. Eveneens in 1874 werd Morisot uitgenodigd om deel te nemen aan de eerste alternatieve, onafhankelijke tentoonstelling van "Le Groupe des battignoles", een anoniem collectief van rebelse avant-gardeschilders die in het verleden hun werken geweigerd zagen door de conservatieve jury van het Salon van Parijs. De iniatiefnemers Edgar Degas, Claude Monet, Auguste Renoir, Alfred Sisley, Camille Pissarro en Paul Cézanne organiseerden deze eerste tentoonstelling van de impressionisten in de oude studio van de beroemde fotograaf Nadar aan de Boulevard des Capucines in Parijs. Na de dood van haar vader greep Morisot haar kans om zelfstandig door te breken en stelde ze, als enige vrouw, negen werken tentoon. Maar de tentoonstelling kende niet veel succes. Dankzij de controverse was er wel een behoorlijke publieke belangstelling maar toch werden er nauwelijks werken verkocht. Het progressieve collectief kreeg bovendien af te rekenen met bijzonder scherpe kritieken van persrecensenten die kort daarna, geïnspireerd door een satirisch artikel van journalist Louis Leroy, de nieuwe groepering spottend de " impressionisten" noemden. Na deze eerste tentoonstelling van de impressionisten van 1874 volgden er vanaf 1876 nog zes exposities waaraan Morisot allemaal, uitgezonderd de vierde van 1879 (door een gebrek aan nieuwe werken vanwege een ziekte en de bevalling van haar dochter Julie) zou deelnemen.
In 1881-1883 bouwde het echtpaar een huis in Parijs, dat een ontmoetingsplaats werd voor schilders en schrijvers, onder wie Edgar Degas, Gustave Caillebotte, Claude Monet, Camille Pissarro, James McNeill Whistler, Pierre-Auguste Renoir, Stéphane Mallarmé en anderen. Mallarmé werd haar beste vriend en grootste bewonderaar.
Morisot schilderde voornamelijk vrouwen en kinderen, zowel binnen- als buitenshuis, in doordachte composities en heldere kleuren. Zij werd de bekendste vrouwelijke representant van het impressionisme.
In 1891 kocht zij het Château du Mesnil in Juziers. In 1892 overleed haar echtgenoot. Na haar dood in 1895 vond bij Durand-Ruel een tentoonstelling van haar werk plaats.

</doc>
<doc id="30533" url="https://nl.wikipedia.org/wiki?curid=30533" title="Boxer (hond)">
Boxer (hond)

De boxer is een hond en behoort tot de dogachtigen.
De boxer is verwant met de vele rassen die zich ontwikkelden uit de molosserhond, een oud-Griekse waak-, vecht- en herdershond. Van Griekenland naar Rome en zo verder in Europa.
In Duitsland werd deze molosserhond, de bullenbeisser, een zeer moedige dog die ingezet werd voor de jacht op everzwijn en beren. En tevens tijdens stierengevechten. De Bullenbeisser evolueerde naar twee types van ras, bekend als Danzigers en Brabantse bullenbijter genaamd naar de regio van afkomst. De Brabantse bullenbijters waren de kleinste van de twee; de boxer komt uit deze tak van de familiestamboom.
Zo rond 1890 is men in Zuid-Duitsland (München) begonnen met een uitgewerkt plan voor het fokken van de boxer. Het doel daarbij was een hond te fokken die goed kon springen, zeer snel was, een groot uithoudingsvermogen had en zowel moest kunnen verdedigen als aanvallen zoals een mastiff. In 1895 werd in München de eerste Boxer Club opgericht en in 1904 hielden zij hun eerste tentoonstelling.
De boxer is een actieve hond.
Uiterlijk.
De boxer is een gespierde, kort behaarde hond met een vierkante snuit en glad velletje. Een reu heeft een schofthoogte van 57 tot 63 cm en weegt ongeveer 32 kg. Een teef is kleiner, ongeveer 53 tot 59 cm, en weegt ongeveer 28 kg.
De neus van de boxer is meestal zwart en breed, licht opgetild en schuin. De voorsnuit is meestal zwart. Hij is prognaat, de bovenkaak is ingekort, de onderkaak groeit er net iets voor en buigt naar boven, maar de boxer heeft plaats voor zijn tanden.
De kleuren zijn rosgeel of oker of warmbruin met zwarte strepen. En bijna altijd wit aan de borst of wit in een streep op de snoet. Dikwijls ook met witte "sokjes". Witte boxers komen niet in de standaard voor hoewel er voornamelijk in de Verenigde Staten fokkers zijn die zich voornamelijk toeleggen op deze witte boxers. Ongeveer 20-25 % van alle boxerpuppies die worden geboren zijn wit. Ze hebben een verhoogd risico op doofheid en verbranden sneller in de zon door hun dunne vacht en lichte huid. Aanvankelijk werden witte boxers om deze redenen direct geëuthanaseerd, maar tegenwoordig weigeren dierenartsen gezonde pups in te laten slapen.
De boxer is stevig gespierd met zware botten.
Voorheen werden de oren en de staart gecoupeerd, maar sinds oktober 2001 is dit in Nederland verboden. In België is dit vanaf 2006 verboden. 
Gezondheid.
De boxer lijdt vaak aan ernstige hartaandoeningen, zoals cardiomyopathie en aortastenose. De relatief korte snuit van de boxer kan deze aandoeningen verergeren en bovendien de kans vergroten op brachycefaal obstructief syndroom, een aandoening die leidt tot ernstige ademhalingsproblemen en een verminderd uithoudingsvermogen. Daarnaast heeft de boxer vaak last van aandoeningen aan rug (degeneratieve myelopathie en spondylose) en heupen (heupdysplasie).

</doc>
<doc id="30534" url="https://nl.wikipedia.org/wiki?curid=30534" title="Ferwerderadiel">
Ferwerderadiel



</doc>
<doc id="30535" url="https://nl.wikipedia.org/wiki?curid=30535" title="Gemeente Gaasterlân-Sleat">
Gemeente Gaasterlân-Sleat



</doc>
<doc id="30536" url="https://nl.wikipedia.org/wiki?curid=30536" title="Arabische Schiereiland">
Arabische Schiereiland



</doc>
<doc id="30538" url="https://nl.wikipedia.org/wiki?curid=30538" title="Ursula Andress">
Ursula Andress

Ursula Andress (Ostermundigen (kanton Bern), 19 maart 1936) is een Zwitsers actrice. Ze is vooral bekend als bondgirl Honey Ryder in de eerste film in 1962 van James Bond, "Dr. No." Vanwege haar zware accent is haar stem in de film niet te horen, de teksten werden later ingesproken door Nikki van der Zyl. Voor de rol als bondgirl kreeg Andress een vergoeding van 10.000 dollar.
De schrijver van de James Bondboeken Ian Fleming was zo onder de indruk van de verschijning van Andress, dat zij een rol kreeg in het boek "On Her Majesty's Secret Service". Later keerde ze terug als bondgirl in de officieuze Bondfilm "Casino Royale" (1967).
Andress was een bekend sekssymbool in de jaren 60. Het moment waarop ze al zingend en gekleed in slechts een bikini uit de Caraïbische Zee stapt in "Dr. No" behoort tot de bekendste fragmenten uit alle James Bondfilms.
Ze trad daarnaast samen met Dean Martin en Frank Sinatra op in "4 for Texas" en was de tegenspeelster van Elvis Presley in "Fun in Acapulco".
Andress had in de jaren 50 een korte relatie met James Dean.

</doc>
<doc id="30539" url="https://nl.wikipedia.org/wiki?curid=30539" title="Thé Tjong-Khing">
Thé Tjong-Khing

Thé Tjong-Khing (Purworejo, 4 augustus 1933) is een Nederlandse striptekenaar en illustrator.
Leven en werk.
Thé werd geboren te Purworejo in het toenmalige Nederlands-Indië in een westers georiënteerde Chinese familie. Als kind tekende hij met krijtjes op een schoolbord in het ouderlijk huis en hij las graag de Tarzan-boeken van Edgar Rice Burroughs. Zijn vader was een zakenman en bezat onder meer enkele bioscopen, waar Thé in Bandoeng veel naar films keek.Hij volgde vanaf 1945 het Christelijk Lyceum Bandung en studeerde daarna aan de "Seni Rupa"-kunstacademie te Bandung, maar na drie jaar vertrok hij in 1956 met een studievisum naar Nederland. Hij volgde lessen aan het Instituut voor Kunstnijverheidsonderwijs bij de afdeling 'reclame'. Omdat die studie hem niet aansprak, ging hij op zoek naar werk. Al snel begon hij als tekenaar bij Toonder Studio's, aanvankelijk als volontair en later in vaste dienst. Het werk beviel hem goed, maar zijn studievisum liet niet toe in Nederland te gaan werken en toen de vreemdelingenpolitie daarachter kwam, moest hij terug naar Indonesië. Toonder Studio's stond echter garant voor hem, waarop hij een verblijfsvergunning kreeg.Hij tekende strips, zoals "Iris" en "Arman en Ilva", "Storende verhalen" (voor "De Vrije Balloen" waarvan hij medeoprichter was) en enkele strips voor het weekblad "Tina". In 1997 kreeg Thé voor zijn gehele oeuvre de "Trentenaire", een eenmalige prijs ter gelegenheid van het dertigjarig jubileum van het Stripschap.
In 1970 werd hem door kinderboekenschrijfster Miep Diekmann gevraagd illustraties te maken bij haar boek "Total loss, weet je wel", juist omdat hij striptekenaar was. Dit leidde ertoe dat Thé Tjong-Khing halverwege de jaren zeventig stopte met het tekenen van strips. Hij werd freelance illustrator en illustreerde vele kinderboeken, onder andere boeken van Guus Kuijer, Els Pelgrom, Sylvia Vanden Heede en Dolf Verroen.
Thé won driemaal het Gouden Penseel en won in 2005 de Woutertje Pieterse Prijs voor zijn boek "Waar is de taart?", een prentenboek zonder tekst; het eerste boek dat hij geheel zelf zowel schreef als tekende. Hiervoor won hij in 2005 ook het Zilveren Penseel.
Vanwege de herwaardering voor zijn werk worden vanaf 2006 zijn "Arman en Ilva"-strips opnieuw uitgegeven in een luxueuze hardcoveruitvoering met extra achtergrondinformatie over de auteurs en de strip.
In 2010 kreeg hij de Max Velthuijs-prijs voor zijn gehele oeuvre. Er was een bedrag van 60.000 euro aan verbonden.
Op latere leeftijd is hij nog heel actief. Zo maakte hij in 2019, toen hij 86 was, het ontwerp van de eerste officiële stripmuur van Haarlem. Hij werkte ook mee aan het beschilderen van de muren.Voor het in 2024 verschenen boek "Zevenpoot" van Arnon Grunberg mocht hij de illustraties verzorgen.
Over de naam.
De familienaam luidt "Thé", en "Tjong-Khing" is zijn voornaam. "Tjong" is een zogeheten generatienaam die de familie aan alle zoons uit zijn generatie heeft gegeven.

</doc>
<doc id="30540" url="https://nl.wikipedia.org/wiki?curid=30540" title="Rijksvaarweg">
Rijksvaarweg

Een rijksvaarweg is in Nederland een kanaal of rivier die aangelegd en onderhouden c.q. onderhouden wordt door Rijkswaterstaat in opdracht van de rijksoverheid. Ook de sluizen in deze vaarwegen worden geëxploiteerd en onderhouden door Rijkswaterstaat.
Niet alle hoofdvaarwegen zijn Rijksvaarwegen, de kanalen in Groningen en Friesland (het Eemskanaal en Van Starkenborghkanaal) en de Gouwe in Zuid-Holland zijn in beheer bij de provincie, het Hartelkanaal is in beheer bij de gemeente Rotterdam en het Binnen-IJ is in beheer bij de gemeente Amsterdam.

</doc>
<doc id="30542" url="https://nl.wikipedia.org/wiki?curid=30542" title="Animatie (media)">
Animatie (media)

Animatie is de illusie van beweging door het na elkaar afspelen van verschillende stilstaande beelden, zogenaamde "frames". Er wordt onderscheid gemaakt tussen traditionele animatie en digitale animatie. Deze laatste komt het meeste voor en is te vinden op het internet, in tekenfilms en tekenfilmseries, animatiefilms, banners en uitleganimaties. Grafische computer formats zoals GIF, MNG, SVG, MP4 en Flash zorgen voor de animaties op computers en het internet.
Vroege animatieapparaten.
De vroegere primaire animatieapparaten waren achtereenvolgens de zoötroop, een uitvinding die bestaat uit een rechtopstaande cilinder met verticale sleuven. Wanneer de cilinder wordt rondgedraaid, zijn door de sleuven de plaatjes te zien, die aan de binnenzijde van de cilinderwand zijn gemonteerd. Doordat de plaatjes steeds maar kort zijn te zien, lijkt het alsof de afbeeldingen in elkaar overvloeien, waardoor de illusie van bewegende beelden ontstaat. De twee uitvindingen die daarop volgden, waren de thaumatroop en de phenakistiscoop. De thaumatroop bestaat uit een aan twee zijden bedrukt vlak waaraan aan de zijkanten touwtjes bevestigd zijn. Door de touwtjes snel tussen de vingers te rollen, wordt afwisselend de voor- en achterkant van het vlak zichtbaar. Indien dit snel genoeg gebeurt, lijkt het alsof beide afbeeldingen samensmelten. De phenakistiscoop bestaat uit twee schijven die op eenzelfde as zijn bevestigd. De eerste schijf heeft een reeks gleuven aan de rand, terwijl op de tweede schijf tekeningen van een bepaalde actie zijn geplaatst op concentrische cirkels. Wanneer het toestel voor een spiegel wordt gehouden en men door de gleuven kijkt terwijl men de schijven voldoende snel laat draaien, wordt de illusie van bewegende beelden geschapen.
Animatiefilm.
Een "animatiefilm" is de algemene naam voor filmopnamen waarin in plaats van levende acteurs getekende figuren (tekenfilm), of levenloze materie (zoals kleifiguurtjes) optreden, die worden gefilmd in de enkelbeeldtechniek. Dat wil zeggen dat de beelden een voor een worden opgenomen. Bij het achter elkaar plaatsen van de beelden in een film geven deze dan, indien het juist gebeurt, de illusie van beweging. Om een volledig vloeiende beweging te maken zijn 24 frames per seconde nodig. Er zijn ook animaties met 10 of 12 frames per seconde, maar met zo'n animatie bereikt men geen volledig vloeiende beweging.
Enkele pioniers van het genre waren Eadweard Muybridge ("The Horse in Motion", 1878), Émile Cohl ("Fantasmagorie", 1908) en Winsor McCay ("Gertie the Dinosaur", 1914). In Japan verscheen de allereerste vorm van anime rond 1917. In 1926 beleefde "Die Abenteuer des Prinzen Achmed" van Lotte Reiniger, de eerste avondvullende animatiefilm (gemaakt met knippatronen), zijn première in Berlijn. In 1928 verscheen Walt Disney's "Steamboat Willie", het debuut van Mickey Mouse, een van de eerste tekenfilms met gesynchroniseerd geluid. 
In 1937 bracht Disney met zijn film "Sneeuwwitje" de eerste feature tekenfilm uit. In hetzelfde jaar verscheen de Franse stop-motion film "Le Roman de Renard" en de Duitse stop-motion film "Die sieben Raben". 
Animatie beleeft sinds het einde van de twintigste eeuw nieuwe hoogtijdagen omdat computers veel techniek overnemen.
Animatie is altijd een kunstvorm geweest waarin techniek een belangrijke rol speelde. Eind jaren '70 van de 20e eeuw begonnen filmmakers met digitale animaties in hun films. Hierdoor is een heel nieuw animatiefilmgenre ontstaan genaamd 3D-computeranimatie. "Luxo Jr." uit 1986 van John Lasseter (Pixar) is de eerste film die geheel door een computer geanimeerd is. De film "Toy Story" (ook van Pixar) is de eerste computergegenereerde avondvullende film. Enkele andere voorbeelden van computergegenereerde films zijn "Shrek" en "Ice Age". Succesvolle producenten van computeranimatie zijn Pixar Animation Studios, DreamWorks Animation Studios en Blue Sky Studios.

</doc>
<doc id="30543" url="https://nl.wikipedia.org/wiki?curid=30543" title="Lijst van animatiefilmmakers">
Lijst van animatiefilmmakers

Dit is een lijst van animatiefilmmakers. 

</doc>
<doc id="30544" url="https://nl.wikipedia.org/wiki?curid=30544" title="Børge Ring">
Børge Ring

Børge Ring (Ribe, 17 februari 1921 – Overlangel, 27 december 2018) was een in Nederland woonachtige Deense striptekenaar en maker van tekenfilms.
Levensloop.
Børge Ring was een zoon van de componist Oluf Ring (1884-1946). Als jazzmusicus maakte hij in Denemarken deel uit van verschillende orkesten. Hij werkte van 1952 tot 1973 bij de Toonder Studio's. Ook werkte hij als tekenaar voor Steven Spielberg, Walt Disney en Pink Floyd en werkte hij mee aan tekenfilms van Asterix, de Smurfen en de Roze panter. Voor het Nederlandse stripblad "Sjors" tekende hij enkele jaren de strip "Distel". 
In 1978 maakte hij de tekenfilm "Oh my darling", waarmee hij voor een Oscar genomineerd werd en de juryprijs voor de beste korte film op het Filmfestival van Cannes won. In 1986 won hij samen met de Nederlandse filmproducente Cilia van Dijk een Oscar voor de korte tekenfilm "Anna &amp; Bella". In 2000 maakte hij samen met zijn echtgenote Joanika Ring de film "Run of the Mill", die de UNICEF Children's Award kreeg.
Ring en zijn Nederlandse echtgenote woonden sinds 1988 in Noord-Brabant, waar zij beiden aan huis werkten. Samen ontwikkelden zij de kinderserie "Anton", die door Palm Plus Producties werd uitgevoerd en wereldwijd gedistribueerd. In 2012 ging door een brand in zijn woning veel werk en zijn gewonnen Oscar verloren. Door een internationale inzamelingsactie werd geld bijeengebracht om de woonboerderij te herbouwen. In 2015 verscheen zijn autobiografie "Børge Ring, een weergaloos leven in muziek en tekenfilm" en "De kunst van / The art of Børge Ring", een uitgave met reproducties van zijn werk.
Børge Ring overleed in 2018 op 97-jarige leeftijd in zijn woonplaats Overlangel.

</doc>
<doc id="30547" url="https://nl.wikipedia.org/wiki?curid=30547" title="Animatiefilmmakers">
Animatiefilmmakers



</doc>
<doc id="30548" url="https://nl.wikipedia.org/wiki?curid=30548" title="Martin-Jan van Santen">
Martin-Jan van Santen

Martin-Jan van Santen, pseudoniem "Martian", is een Nederlands beeldend kunstenaar, regisseur, scenarist en stemacteur.
Hij is de maker van animatieseries. Hij heeft onder meer "Bobby's Body", "The White Cowboy" en het door BNN uitgezonden en "Egoland" gemaakt. Voor "Egoland" was hij naast scenarist en regisseur ook de stem van koningin Beatrix. Hij is nog steeds actief als stemacteur.
Vanaf 2007 is van Santen zich helemaal gaan toeleggen op schilderen, waarbij hij zich oorspronkelijk vooral richtte op het afbeelden van gebouwen en mannelijk naakt. Tegenwoordig zijn zijn onderwerpen veel diverser. Hij exposeert in diverse galeries in Nederland en Duitsland.
Naast al deze activiteiten heeft Van Santen ook nog het internationale 8mm-festival in Kampen opgericht. Na jaren de festivaldirecteur te zijn geweest, koos hij een wat teruggetrokken rol, maar hij bleef een actief lid van de organisatie.

</doc>
<doc id="30549" url="https://nl.wikipedia.org/wiki?curid=30549" title="Winsor McCay">
Winsor McCay

Winsor McCay (Spring Lake, Michigan, 26 september 1869 – Brooklyn, New York, 26 juli 1934) was een Amerikaanse striptekenaar en animator die in beide kunstvormen een pioniersrol vervulde.
Carrière.
McCays eerste krantenopdrachten, eind jaren negentig, waren illustraties voor de "Cincinnati Commercial Tribune". Een paar jaar later verbond hij zich aan de "Cincinnati Enquirer", waarvoor hij in 1903 een stripreeks maakte gebaseerd op gedichten van George Randolph Chester. Daarna stapte hij over naar de "New York Herald", waar hij in 1904 zijn eigen strip "Dream of the Rarebit Fiend" kreeg, die hij signeerde met het pseudoniem Silas. Nog altijd legendarisch is zijn wekelijkse stripreeks "Little Nemo in Slumberland", die hij in 1905 in de "New York Herald" begon en die zich afspeelt in de bizarre droomwereld van het titelpersonage.
De "Little Nemo"-strips, meestal in full color en steeds een volledige krantenpagina groot, toonden in een art-nouveaustijl de surrealistische dromen van een jongetje. Aanvankelijk (1905-1906) waren het min of meer op zichzelf staande nachtmerries, vanaf het voorjaar van 1906 kwam er een sterke continuïteit in de belevenissen van Nemo, die met zijn vrienden Flip en The Imp het wonderlijke Slumberland verkent. Elke pagina eindigt met een klein, eenvoudig plaatje waarin Nemo in zijn bed ontwaakt.
McCay was ook een van de eerste makers van tekenfilms (vanaf 1911) en de tekenaar van het eerste volwaardig uitgewerkte cartoonpersonage: "Gertie the Dinosaur" (1914).
Naast zijn werk als striptekenaar en animator trad McCay van ongeveer 1906 tot zeker 1926 ook op als vaudeville-artiest, waarbij hij, met zijn rug naar het publiek, gedurende een half uur op vermakelijke wijze op een schoolbord tekende, een in die tijd populaire theatervorm. Ook vertoonde hij zijn films, waarbij interactie met de figuren op het scherm een deel van de attractie vormde.

</doc>
<doc id="30550" url="https://nl.wikipedia.org/wiki?curid=30550" title="Bioscoopfilm">
Bioscoopfilm



</doc>
<doc id="30551" url="https://nl.wikipedia.org/wiki?curid=30551" title="Iraans">
Iraans

Iraans kan betekenen:

</doc>
<doc id="30552" url="https://nl.wikipedia.org/wiki?curid=30552" title="Tex Avery">
Tex Avery

Frederick Bean Avery (Taylor (Texas), 26 februari 1908 – Burbank (Californië), 26 augustus 1980), beter bekend onder zijn bijnaam Tex Avery, was een Amerikaanse animator en tekenfilmregisseur. Hij was de geestelijk vader van onder andere "Bugs Bunny", "Porky Pig", "Daffy Duck", "Droopy", "George and Junior", "Screwy Squirrel", en "Chilly Willy".
Biografie.
Tex werd geboren in Taylor, Texas (vandaar zijn bijnaam) en was al op jonge leeftijd geïnteresseerd in animatie. Hij begon met het tekenen van strips toen hij nog op de middelbare school zat. Begin jaren dertig trok hij naar Hollywood, waar hij werd aangenomen door Walter Lantz, voor wie hij tekenfilms inkleurde. Al snel werd hij verantwoordelijk voor complete storyboards.
In 1935 verliet Avery Lantz en begon een carrière bij Warner Bros. Hier ontwikkelde hij de personages Porky Pig, Daffy Duck en Bugs Bunny. Zijn gevoel voor humor kwam hier al tot uiting en zijn tekenfilms werden erg populair bij volwassenen. Na een ruzie met Leon Schlesinger verliet hij Warner Bros in 1941.
Avery werkte van 1942 tot 1954 bij MGM, waar hij zijn meest karakteristieke en beste werk maakte. Zijn tekenfilms stonden bekend om hun agressieve, snelle, absurde en gewelddadige gags. Avery hield er ook van grappen te maken die de vierde muur doorbraken: personages die zich plots tot de toeschouwer richten en er zich bewust van zijn dat ze in een tekenfilm meespelen. Zijn beroemdste en populairste personage was de onverstoorbare hond Droopy. In 1954 verliet Avery MGM weer, maakte nog 4 films met Walter Lantz (Chilly Willy) en ging daarna in de reclame-industrie werken. 
Avery overleed in 1980, haast vergeten door de filmwereld. Zijn tekenfilms blijven echter tot op de dag van vandaag uiterst invloedrijk. Veel typische tekenfilmsituaties en gags werden allemaal door Avery bedacht en worden nog steeds veelvuldig geïmiteerd en zelfs geplagieerd.

</doc>
<doc id="30555" url="https://nl.wikipedia.org/wiki?curid=30555" title="Indogermaanse talen">
Indogermaanse talen



</doc>
<doc id="30556" url="https://nl.wikipedia.org/wiki?curid=30556" title="Coronavirussen">
Coronavirussen

De coronavirussen zijn een onderfamilie van virussen met positief enkelstrengig RNA als genetisch materiaal. Ze danken hun naam aan de krans (in het Latijn "corona") rond de virusdeeltjes. Deze krans bestaat uit grote, karakteristieke spike-eiwitten waarmee de virussen zich aan gastheercellen kunnen binden. Coronavirussen veroorzaken luchtweginfecties in amfibieën, reptielen, vogels en zoogdieren. Bij de mens veroorzaken de meeste varianten een vorm van verkoudheid, maar er bestaan ook meer dodelijke varianten die voor de ernstige ziektes SARS, MERS, en COVID-19 verantwoordelijk zijn of waren.
In de taxonomie vormen de coronavirussen de onderfamilie Orthocoronavirinae, dit taxon werd tot en met 2018 "Coronavirinae" genoemd. Dit is een onderfamilie van de Coronaviridae in de orde der Nidovirales. Vroeger werd de naam coronavirussen ook wel gebruikt voor alle Coronaviridae.
De groep "voorheen ongekarakteriseerde menselijke ademhalingsvirussen" werd voor het eerst geïdentificeerd in 1966 door June Almeida, een Schotse virologe, terwijl ze samenwerkte met David Tyrrell (toenmalig directeur van het Common Cold Research Centre in Salisbury in Wiltshire). Tyrrell stelde voor om de nieuwe groep "coronavirussen" te noemen.
Microbiologie.
Structuur.
Coronavirussen zijn grote, ruwweg bolvormige virussen met karakteristieke oppervlakte-eiwitten. Hun grootte is zeer variabel, maar de gemiddelde diameter ligt tussen de 80 en 120 nanometer. Er zijn extremere groottes bekend, tot wel 200 nm in diameter. De totale molecuulmassa van het virus is gemiddeld 40.000 kDa. Coronavirussen zijn omgeven door een envelop (een lipide dubbellaag) waarin verschillende eiwitmoleculen zijn ingebed. De envelop, de membraaneiwitten en de capside beschermen het virus wanneer ze zich buiten de gastheercel bevindt.
Kenmerkend voor coronavirussen zijn de verschillende eiwitten die uit de lipide dubbellaag steken. Men maakt onderscheid tussen de membraanproteïnen (M), de envelopeiwitten (E), en de spike-eiwitten (S). Het E- en M-eiwit zijn de structuureiwitten die het uiterlijk van het virus bepalen en de vorm ervan behouden. De spike-eiwitten zijn nodig voor interacties met de gastheercel. De molaire verhouding van E:S:M in de lipidedubbellaag is ongeveer 1:20:300. Het meest onderscheidende kenmerk van coronavirussen is de aanwezigheid van spike-eiwitten. Gemiddeld heeft een virusdeeltje er 74 van. Elke spike is ongeveer 20 nm lang en is samengesteld uit een trimeer van het S-eiwit.
Bepaalde betacoronavirussen beschikken hiernaast nog over een korter spike-eiwit dat hemagglutinine-esterase (HE) wordt genoemd. Deze HE-eiwitten bestaan uit ongeveer 400 aminozuurresiduen. Ze zien eruit als kleine uitsteeksels van het oppervlak, ongeveer 5 tot 7 nm lang. Deze eiwitten helpen bij de vasthechting aan en onthechting van de gastheercel.
Genoom.
Binnen de envelop bevindt zich het genetisch materiaal (genoom). Coronavirussen hebben een positief, enkelstrengs RNA-genoom. De genoomgrootte van coronavirussen is 26,4 tot 31,7 duizend nucleotiden. Er zijn maar weinig RNA-virussen bekend die een groter genoom hebben. Net als bij eukaryoten wordt het genoom beschermd door een 5'-cap en een poly(A)-staart. De eerste twee open leesramen (1a en 1b), die ongeveer twee derde van het genoom vormen, coderen voor replicases. Latere open leesramen coderen voor de structuureiwitten, de spike-eiwitten en een aantal accessoire eiwitten.
Infectie bij de mens.
Het belang van coronavirussen als ziekteverwekker bij de mens is moeilijk te evalueren, omdat ze moeilijk te kweken zijn in een laboratorium. Coronavirussen zijn, naast de rinovirussen, de veroorzaker van een groot percentage van gevallen van gewone verkoudheid bij volwassenen, met name in de winter en vroeg in de lente. Van de ruim 30 in het laboratorium geïsoleerde stammen van het coronavirus bestaan zeven varianten die de mens kunnen infecteren:
Humaan coronavirus NL63.
HCoV-NL63 werd eind 2004 geïdentificeerd in Nederland. Onderzoekers in New Haven (Connecticut) troffen het virus later ook aan in monsters die zij hadden afgenomen bij verkouden kinderen. Zij noemden hun virusstam het "New Haven-coronavirus" (HCoV-NH), maar meldden ook dat deze sterk overeenkwam met HCoV-NL63 en dus op z’n minst tot dezelfde soort behoorde.
SARS (Severe Acute Respiratory Syndrome).
Het SARS-coronavirus (afgekort SARS-CoV) veroorzaakte in 2003 een epidemie in Azië waarbij ongeveer 800 mensen stierven.
MERS (Middle East respiratory syndrome).
MERS-CoV, voorheen bekend als "nieuw coronavirus 2012" en "HCoV-EMC", komt bij kamelen voor en kan op de mens worden overgedragen. Bij een epidemie midden mei 2014 had MERS zich verspreid van Europa tot Nieuw-Zeeland, met twee gevallen in Nederland (bedevaartgangers die naar Mekka en Medina in Saoedi-Arabië waren gereisd). In 2015 dook het virus ook op in Zuid-Korea.
SARS-CoV-2 (SARS-CoronaVirus 2).
Eind 2019 vond in de Chinese miljoenenstad Wuhan een uitbraak plaats van een luchtweginfectie waarvan een tot dan toe onbekende variant van het coronavirus de verwekker bleek. Het virus werd aanvankelijk informeel het Wuhan-coronavirus genoemd, kreeg de tijdelijke naam "2019-nCoV" en later SARS-CoV-2 vanwege genetische overeenkomsten met het SARS-virus. De ziekte kreeg de naam COVID-19 (CoronaVirus Disease 2019).
De eerste besmettingen worden in verband gebracht met een vismarkt in Wuhan, waar illegaal ook levende zoogdieren werden verhandeld. De markt werd daarop gesloten. Achteraf bleek zij niet de eerste besmettingsbron. Infectie met het virus veroorzaakt griepachtige symptomen en leidt bij sommige patiënten tot longontsteking, die dodelijk uit kan pakken. De Wereldgezondheidsorganisatie (WHO) beschouwde de uitbraak vanwege de snelle verspreiding en de ernst vanaf 30 januari 2020 als een wereldwijde medische noodsituatie. Omdat er ook buiten China veel besmettingen plaatsvonden, merkte de Wereldgezondheidsorganisatie op 11 maart 2020 de epidemie aan als pandemie: de ‘coronapandemie’.

</doc>
<doc id="30557" url="https://nl.wikipedia.org/wiki?curid=30557" title="Terp">
Terp

Een terp is een ter bewoning aangelegde verhoging in het landschap.
Het Friese woord terp is verwant aan het Nederlandse woord dorpú, Oudgermaanse varianten zijn onder andere het Gotische "thaurp". Later een groep huizen, nederzetting of grondstuk. In Friesland wordt er een kunstmatige heuvel (landvorm) mee aangeduid, die werd opgeworpen om bij hoogwater een droge plek te hebben. 
In Groningen wordt meestal de benaming "wierde" gebruikt, in Noord-Holland en het eiland Marken de benaming "werf", in Noord-Duitsland de benamingen "warft", "wurt" of "wierde" en in Denemarken "værft", "varft" of "verft". Berendsen (2005) stelt dat het Groningse woord "wierde" eigenlijk een betere benaming is dan "terp", omdat het eerste 'woonheuvel' zou betekenen en het tweede 'dorp' (zie ook de betreffende paragraaf) De etymologie van het woord wierde (dat mogelijk op meerdere woorden teruggaat) is volgens het WNT echter onzeker en zou eerder samenhangen met het woord 'weren' (zich verdedigen).Echter kunnen wierde, maar ook werf(-t) afgeleid zijn van (op-)werpen. Verder komt terp in slechts een paar plaatsnamen voor en houden in hun betekenis geen verband met een opgeworpen heuvel (Ureterp, Olterterp, Wijnjeterp). Bij wierde-/terpdorpen komen veelvuldig Wier, Werd, (W-)aard e.d. voor. 
Deze woonheuvels zijn geleidelijk ontstaan nadat bewoners zich in het Fries-Groningse kweldergebied gevestigd hadden vanaf de zesde eeuw voor Christus. Deze door aanslibbing van de zee gevormde vruchtbare gronden, op sommige plaatsen een lage kwelderwal, boden een goede woonplaats. De boeren waren echter door de stijgende zeespiegel gedwongen hun huis en have te redden op terpen, die in omvang en hoogte steeds toenamen. Terpen kwamen voor langs de hele Waddenkust van West-Europa; in België, Noord-Nederland, Noord-Duitsland en West-Denemarken. In Groningen en Friesland liggen waarschijnlijk rond de 2000 terpen. Bij een inventarisatie in 1963 werden 587 terpen geteld in Groningen en bij een inventarisatie in 1979 955 in Friesland. Er worden echter nog regelmatig nieuwe terpen ontdekt, waarvan de meeste in de loop der tijd overslibd zijn geraakt.
Hogebeintum ("Hegebeintum") in Friesland is met 8,80 meter boven NAP de hoogste terp van Nederland.
Huisterpen.
Huisterpen zijn opgeworpen voor een enkele boerderij met bijgebouwen. Ze dateren meestal van na het jaar 1000 toen veel boeren de dorpsterp verlieten voor een plaats in het open land. In het oude zeekleigebied van Groningen en Friesland kunnen ze echter al gesticht zijn in de prehistorie. Soms zijn juist verschillende huisterpen aaneengegroeid tot een dorpsterp. In middeleeuwse veenontginningsgebieden zijn de terpen soms 'gegroeid' door inklinken van het bewerkte land en de terp door eeuwenlange opslag van mest en afval juist groter en hoger werd. Ook rond de voormalige Zuiderzee, onder andere in de polder Mastenbroek bij Kampen en op Marken zijn huisterpen te vinden, evenals in het rivierengebied.
Vergelijkbare heuvels.
Buiten het waddengebied komt de benaming terp ook voor in Zeeland. Aldaar werd in de 15e eeuw het woord vliedberg geïntroduceerd voor bepaalde opgeworpen heuvels, omdat men dacht dat deze heuvels als vluchtheuvels waren opgeworpen voor tijden van hoog water. Bij opgravingen bleek echter dat deze heuvels, vaak steil en met een gering bovenoppervlak, de restanten van mottekastelen bevatten en dus moeten worden gezien als heuvels met een verdedigbare versterking, vergelijkbaar met de Friese "hege wieren", waarop stinsen werden gebouwd. Het waren derhalve wel vluchtheuvels, maar niet voor hoog water, maar voor bescherming tegen een vijandig leger. In Zeeland is Kloetinge echter een voorbeeld van een woonheuvel in de oude zin van het woord. In oudere literatuur worden de termen terp en vliedberg vaak ten onrechte als synoniemen gebruikt.
In het Nederlandse rivierengebied lagen ook kunstmatige heuvels, die aangeduid worden met het Middelnederlandse "woerden" ("woonheuvels"; of "werden", "wuurden" of "worden"; zoals in Wordragen), maar het is niet zeker of deze flauwe hoogten ontstaan zijn door intensief bodemgebruik of dat er ook grond is opgebracht. In elk geval dateren ze voor zover bekend uitsluitend van na de bedijkingen. De term woerd kan verder ook verwijzen naar een natuurlijke heuvel; de donk. In de Bommelerwaard zijn wel vluchtheuvels opgeworpen na de overstroming van 1861, maar deze zijn nooit als zodanig gebruikt.
In Gelderland wordt de term "pol" gebruikt voor een hogere plek in een laag gebied, bijvoorbeeld aan een rivier. De verhoging is vaak, maar niet per se, natuurlijk.
Etymologie en geografische namen.
Het woord "terp" is van oorsprong het Friese woord voor dorp. Tegenwoordig wordt hiervoor echter het Nederlandse leenwoord "doarp" gebruikt en wordt met "terp" verwezen naar deze woonheuvels. In het Noord-Fries en Saterfries kent men de benaming nog wel. Het woord terp is ook verwant aan het Nedersaksische "darp" wat eveneens dorp betekent.
Plaatsen die voortgekomen zijn uit een terp hebben in Friesland vaak de uitgang "-um" (Dokkum, Kollum, Hantum, Hogebeintum, Menaldum, Burum, Blessum, Britsum, Wierum, Deinum, Boksum, Roordahuizum, Marrum). De uitgang "-werd" komt eveneens vaak voor in Friesland en Groningen (Wieuwerd, Sauwerd, maar ook Leeuwarden, dat uit verschillende terpen is ontstaan). De uitgang "-terp" komt ook voor, zij het minder frequent dan de eerder genoemden. In het land Hadeln en Noord-Friesland komen vooral de uitgangen "-wort" en "-wörden" voor.
Geschiedenis.
De eerste terpen werden aangelegd rond 500 v.Chr. In de 3e eeuw na Chr. nam de bevolking sterk af onder invloed van zeespiegelstijging en de volksverhuizingen. Hierdoor was het gebied in de 4e eeuw grotendeels verlaten op enkele terpen in Groningen en langs de Middelzee na. In de 5e eeuw werd het gebied weer herbevolkt. De terpenbouw eindigde in Friesland, Groningen en Drenthe met de komst van de eerste dijken in het gebied, zo rond 1200. Er werden wel vier terpengeneraties onderscheiden, maar na het verlaten van het Duinkerke-transgressiemodel is ook dit onderscheid twijfelachtiger.
Er vinden nog altijd archeologische opgravingen plaats:
Terpafgravingen.
Aan het einde van de 18e eeuw werden de eerste proeven gedaan met 'huisterp-aarde' voor het verbeteren van landbouwgronden. Eerder had men in de 15e en 16e eeuw al ontdekt dat het verspreiden van aarde, zoals bagger uit sloten, goede effecten had op de landbouw. In de 17e en 18e eeuw werd ook dierlijke mest veelvuldig uitgestrooid over akkers op de arme zandgronden. Eind 18e eeuw steeg de belangstelling voor het toepassen van chemie in de landbouw en werd ook terpaarde hierin betrokken.
Met name vanaf het begin van de 19e eeuw ontstonden allerlei commissies, genootschappen en maatschappijen die zich toelegden op de bodemverbetering, vaak door het uitschrijven van prijsvragen. In Friesland kwam de vruchtbare terpaarde daarbij al snel ter sprake. De vegetatie van de lagergelegen waterrijke gebieden van deze provincie (maden) bestonden vaak uit blauwgrassen, waardoor deze doorgaans een lagere opbrengst hadden. De afgravingen startten in Friesland dan ook in Westergo, waar veel van dit soort laaggelegen hooilanden waren.
Vanaf 1840 verschenen regelmatig advertenties in de "Leeuwarder Courant" met aanbiedingen voor terpaarde. Vanaf die tijd werden vele terpen in Friesland en Groningen afgegraven. De weinige terpen in Drenthe verdwenen zelfs allemaal. Later werd terpaarde ook ingezet ter verbetering (bemesting) van de arme dalgronden (ontginningen) die ontstonden na de verveningen in de Friese Wouden en de Drentse en Groninger veenkolonieën.
De eerste terpen die ten prooi vielen aan de afgravingen waren de terpen die in de buurt van de hooilanden lagen en die aan het water gelegen waren. Het vervoer van de terpaarde gebeurde namelijk met name per schip. Naar terpen die niet te bereiken waren over water werden soms kanaaltjes gegraven om de terpaarde toch per schip te kunnen afvoeren. Door de afgravingen kwamen in die tijd veel dorpen met elkaar in verbinding te staan doordat er vaarten voor de afgravingen werden gegraven. In verschillende terpdorpen herinneren nog haventjes en vaarten aan deze tijd, zoals in Aalsum, Tibma en Huizinge. Voor de schippers die de terpaarde vervoerden was het een goede bijverdienste. Op de terugweg namen zij vaak koemest mee van de boeren op de arme gronden om deze te verkopen aan de kleiboeren nabij de terpen.
Meestal werden vooral de onbebouwde delen van de terpen afgegraven, waardoor deze sterk werden verminkt of in elk geval een compleet ander aanzien kregen. Soms werden echter ook gebouwen gesloopt om bij de terpaarde te kunnen komen. Een voorbeeld is de pastorie van Scharnegoutum, die in 1864 werd herbouwd en een gevelsteen draagt met de vermelding van de oude hoogte van de terp. De afgraving geschiedde in 'klampen'; de terpen werden loodrecht naar beneden afgegraven. Hierdoor ontstonden de kenmerkende 'steilranden'; soms meters diepe steile randen, waar de hoogte van de terp duidelijk zichtbaar is. Omdat aan de terpzool (onderste laag van de terp) ten onrechte de hoogste waarde werd toegekend, werden de terpen vaak erg diep weggegraven en ontstonden soms grote diepe ontsierende gaten in de terpen. De ondergrond van de terpen is vaak zavelig en wat geelgroen van kleur. Bij een terp in Oostergo werd zelfs deze zandopduiking onder de terp deels weggegraven onder het mom dat het "toch ook geel" van kleur was en dus wel dezelfde eigenschappen als de terpaarde zou hebben. De afgravingen stopten vaak pas wanneer het kerkhof werd bereikt. Niet zelden kwam het voor dat de beenderen van overledenen later uit de rand van de terp rolden. Om de terpaarde aan te prijzen werden in Friesland naamloze terpen soms zelfs van klinkende namen voorzien, zoals De Botertobbe, De Goede Verwachting of De Gouden Kroon.
De terpafgravingen waren in eerste instantie veelal handenarbeid. Met kruiwagens werd de terpaarde over planken naar het wachtende schip vervoerd. Na 1870 werd overgeschakeld op kipkarren op smalspoor. Eerst met paarden ervoor, later werden hiervoor ook stoomlocomotieven ingeschakeld. Bij Cornjum ligt ter herinnering hieraan de 'Stoomterp' (of Dekamaterp).
Begin 20e eeuw begon ook de belastingdienst in te zien dat er geld te verdienen viel. De eigenaren van terpen betaalden nu niet langer belasting per vierkante meter maar per kubieke meter terp. Hiertoe werden in Friesland alle voor zover bekende terpen opgespoord middels grondboringen en gekarteerd. Dit had twee effecten. In de eerste plaats zorgde het voor een versnelling van de afgravingen, daar eigenaren de terpen liever te gelde maakten dan niet gemaakte inkomsten af te moeten dragen aan de belastingdienst. Jac. P. Thijsse schreef hierover reeds in 1915 in "De Groene Amsterdammer" tijdens een reis naar Friesland: "Die fiscus mocht weleens wat meer om de gevolgen van zijn daden denken". In de tweede plaats werden de terpen nu wel in kaart gebracht, hetgeen veel werk uit handen genomen heeft voor het latere terponderzoek door historici en andere wetenschappers.
Bij de terpafgravingen was er in eerste instantie vaak weinig aandacht voor het bodemarchief. Eigenaren hadden wel oog voor de rijkdommen die tevoorschijn kwamen, zoals Romeinse schatten. Alles wat door de arbeiders gevonden werd, moest aan de eigenaar worden afgestaan. Niet altijd werd de historische waarde ingezien: een in 1861 gevonden Romeinse zilverschat bij de terp van het Friese Winsum werd naar de goudsmid van Franeker gebracht, die deze op één munt na volledig omsmolt. Andersoortige zaken die gevonden werden, verging het niet beter. Botten werden soms verkocht aan de lijmfabrieken, hout van prehistorische boerderijen werd opgestookt en potscherven werden vaak gewoon op een afvalhoop gegooid of verdwenen met de terpaarde naar de arme gronden. In weidegebieden waar de terpaarde werd uitgestrooid mochten geen harde voorwerpen liggen en deze werden daarom door landarbeiders opgespoord en op afvalhopen gegooid, waar archeologen ze soms later weer aantroffen. In 1961 werd zo bij Harich in een afvalbult een Romeins Apollobeeldje gevonden. Navraag bij de zoon van de rentmeester van het grootgrondbezit wees uit dat de terpaarde van de weilanden nabij afkomstig was van de rond 1925 afgegraven terp van Tzum. Gedurende de terpafgravingen kwam er tegen het einde van de 19e eeuw steeds meer aandacht voor wetenschappelijk onderzoek. In 1916 werd de Vereeniging voor Terpenonderzoek opgericht, waarop tussen 1916 en 1917 de eerste terpafgraving (bij Wierum) plaatsvond waarbij grondsporen werden veilig gesteld onder leiding van voorzitter Albert van Giffen. Hij richtte in 1920 in Groningen het Biologisch Archeologisch Instituut (BAI, sinds 1998 Groninger Instituut voor Archeologie, GIA) op, dat betrokken was bij veel onderzoek bij terpafgravingen.
In de jaren dertig liep de handel in terpaarde op zijn einde met de opkomst van de toepassing van kunstmest. Tijdens de Tweede Wereldoorlog was er nog een korte opleving, totdat de afgraving van terpen in 1943 aan banden werd gelegd door de Rijksdienst voor het Nationale Plan (voorloper Rijksplanologische dienst). Voortaan mocht er niet meer in terpen worden gegraven zonder de overheid hier vooraf van op de hoogte te hebben gesteld. Bovendien werd op basis van een inventarisatie door Herre Halbertsma in 1944 door de rijksdienst een lijst aangelegd van terpen en wierden die ' ongeschonden behouden moesten blijven'. Daarmee werd het afgraven feitelijk beëindigd. Naar schatting de helft van de wierden in Groningen en ongeveer driekwart van de terpen in Friesland was toen reeds afgegraven.
Bescherming.
In 1947 werd de Rijksdienst voor het Oudheidkundig Bodemonderzoek opgericht, die begon met het inventariseren van alle archeologische monumenten, die na jaren voorbereiding werden opgenomen in de in 1961 ingetreden Monumentenwet. Terpen konden daarmee de status van monument krijgen en als zodanig worden gevrijwaard van afgravingen. Deze aanwijzingen kregen een grote stimulans toen in 1965 in Groningen en Friesland provinciale archeologen werden aangesteld. Zij stelden samen met het BAI monumentenlijsten op waarbij waarschijnlijk de criteria wetenschappelijke waarde, zichtbaarheid en gaafheid de belangrijkste waren en veel minder aandacht uitging naar de gebieden rond de ossengangen, zoals de valgen of andere gerelateerde objecten zoals paden, dijken en kerkhoven, die vaak niet beschermd werden. In de loop der tijd werden alle terpen beoordeeld op hun archeologische, historische en landschappelijke waarde. Met name tussen 1964 en 1970 en tussen 1972 en 1977 werden veel terpen aangewezen als monument. Terpen die status van 'zeer hoge waarde' kregen, werden aangewezen tot rijksmonument. De toenemende verrommeling en oprukkende bebouwing op de terpen ging echter door. In 1979 luidde archeoloog Redmer Klok hierover de noodklok. Hij wist te bewerkstelligen dat vanaf de jaren 1980 meer aandacht aan juist de onbebouwde delen van de terpen werd gegeven. In het geval van het wierdedorp Godlinze leidde dit er zelfs toe dat de bebouwde delen uit de rijksbescherming werden gehaald. Ook wilde hij meer aandacht voor de gaafheid van de terpen. Voortaan werden terpen hoofdzakelijk aangewezen tot monument wanneer ze op basis van een inventarisatie een belangrijk bodemarchief vertegenwoordigden. Dit leidde ertoe dat er nauwelijks nog aanwijzingen plaatsvonden. In de jaren 1990 werden de terpen opgenomen in advieskaarten en werd de bescherming opgenomen in het bredere beleid. Ook kwam er meer aandacht voor onderzoek en bescherming van bodemsporen in en onder reeds afgegraven wierden. Het Verdrag van Malta uit 1992 leidde verder tot het principe 'de verstoorder betaalt': degene die een vergunning aanvraagt waarbij in een terp of wierde moet worden gegraven moet vooraf een verplicht archeologisch onderzoek laten doen en dit zelf bekostigen.
Herstel.
In de jaren zestig werd in Friesland begonnen met het herstellen van enkele storende gaten in terpen. Zo werd de terp van Foudgum aangevuld met grond die vrijkwam bij de aanleg van een weg en afgedekt met een laag vruchtbare klei. In Groningen werd in die tijd bijvoorbeeld Biessum hersteld. Eind 20e eeuw kwamen er plannen om afgegraven terpen weer aan te vullen met baggerspecie, zodat en het landschap werd 'hersteld' en men ergens heen kon met deze overtollige grond. Verschillende wierden in bijvoorbeeld Groningen werden en worden hiermee aangevuld (bijvoorbeeld Wierum en Krassum).
Rijkswaterstaat heeft ook plannen om in de nabije toekomst nieuwe terpen te creëren van baggerspecie. Een voorbeeld hiervan is de 'multifunctionele landschapsterp' die tot 2022 moet verrijzen bij de Zeelandbrug.

</doc>
<doc id="30558" url="https://nl.wikipedia.org/wiki?curid=30558" title="Tikrit">
Tikrit

Tikrit (Arabisch: ), is een stad in Irak, 140 km ten noordwesten van Bagdad gelegen. Het ligt aan de rivier de Tigris. Het is de hoofdstad van de provincie Salah ad Din.
Geschiedenis.
Tikrit is bekend als de geboorteplaats van de Egyptische vizier en generaal Saladin, naar wie de provincie is genoemd. Saladin verdedigde onder andere Egypte tegen de legers van de Rooms-Katholieke kerk en Europese leiders ("kruisvaarders") en heroverde Jeruzalem in 1187.
De stad is misschien wel het meest bekend als de geboorteplaats van Saddam Hoessein, ook al is Hoessein in werkelijkheid geboren in het dorpje Al-Auja, nabij Tikrit. Tikrit was wel zijn machtsbasis. Een groot aantal politieke kopstukken uit de jaren dat hij in Irak aan de macht was, werden uit deze stad en de omliggende regio gehaald. Dit gold ook voor een zeer groot aantal leden van de Iraakse Republikeinse Garde. Hoessein werd op 13 december 2003 nabij Tikrit gearresteerd. Saddam Hoessein vergeleek zich regelmatig met Saladin.
IS.
In juni 2014 veroverde terreurbeweging Islamitische Staat (IS) Tikrit. Het Iraakse leger poogde aanvankelijk tevergeefs de stad te heroveren. Sinds de inname zijn veel inwoners op de vlucht geslagen. IS vernielde onder meer de eeuwenoude Syrisch-orthodoxe Groene Kerk in de stad. Tikrit was de zetel van de Mafiraan, de op een na hoogste geestelijke binnen de Syrisch-orthodoxe kerk. Tikrit was een symbool van het Syrisch-Aramees christendom in Irak. De Aramese christelijke inwoners van Tikrit werden gedwongen te vluchten nadat Arabisch-islamitische stammen uit het Arabische schiereiland zich vestigden in Tikrit. De Arameeërs uit Tikrit vestigden zich in Beghdede / Al-Hamdaniya dat een centrum werd voor de Syrisch-orthodoxe kerk en later voor de Syrisch-katholieke kerk in Irak. In maart van 2015 voerde het leger van Irak een groot offensief tegen Tikrit uit om IS uit de stad te verdrijven, met steun van de internationale coalitie tegen IS. Op 1 april 2015 was de stad heroverd.

</doc>
<doc id="30559" url="https://nl.wikipedia.org/wiki?curid=30559" title="Marlene Ditrich">
Marlene Ditrich



</doc>
<doc id="30563" url="https://nl.wikipedia.org/wiki?curid=30563" title="Demonstratie">
Demonstratie



</doc>
<doc id="30564" url="https://nl.wikipedia.org/wiki?curid=30564" title="Rozenrevolutie">
Rozenrevolutie

De Rozenrevolutie (Georgisch: ვარდების რევოლუცია, "vardebis revolucia") van Georgië vond plaats in november 2003, waarbij president Edoeard Sjevardnadze onder druk van oppositieleiders aftrad.
De revolutie was het gevolg van frauduleus verlopen parlementsverkiezingen eerder die maand. Niet alleen de oppositie beschuldigde de autoriteiten van fraude, dit bleek ook uit de parallelle telling door duizenden burgerwaarnemers, en de observaties van honderden verkiezingswaarnemers van de OVSE. De oppositie organiseerde massale protesten in de hoofdstad Tbilisi, onder leiding van Micheil Saakasjvili, Zoerab Zjvania en Nino Boerdzjanadze. 
Tijdens de openingssessie van het nieuwe parlement op 22 november 2003 drong Saakasjvili met een roos in de hand de plenaire zaal van het parlement in, waarna president Sjevardnadze afgevoerd werd. Een dag later trad Sjevardnadze af, nadat hij gesprekken had gevoerd met de Russische minister van buitenlandse zaken Igor Ivanov en met de oppositieleiders.
Parlementsvoorzitter Nino Boerdzjanadze werd waarnemend president, zoals dit in de Georgische grondwet bepaald is. Het verkiezingsresultaat werd deels geannuleerd, waarna het voorgaande parlement in zitting bleef. Er werden presidentsverkiezingen uitgeschreven voor 4 januari 2004. Op 25 januari 2004 werd Saakasjvili ingehuldigd als president, en op 28 maart 2004 vonden nieuwe parlementsverkiezingen plaats.

</doc>
<doc id="30566" url="https://nl.wikipedia.org/wiki?curid=30566" title="Glasblazen">
Glasblazen

Glasblazen is het vervaardigen van glazen voorwerpen door lucht te blazen in glas dat naar een hoge temperatuur verhit is zodat het dikvloeibaar is, oftewel de smeltfase van glas. Het is een techniek die veel geduld en aanleg vereist. Het wordt uitgevoerd door glasblazers die daarvoor zijn opgeleid.
Geschiedenis.
In Mesopotamië is glas gevonden dat dateert uit circa 3500 jaar v.Chr. De glasmakerij verdween in het Oude Egypte en kwam later tot bloei in Syrië en Mesopotamië. Rond het begin van onze jaartelling hadden de Syriërs (Arameeërs of Feniciërs) de blaaspijp uitgevonden en waren ze erin geslaagd om de componenten zand, kalk en soda tot een vloeibare massa te smelten en zodoende door middel van de blaaspijp glas te maken. De Syriërs ontwikkelden de glasblaaskunst. Sindsdien heeft het principe nauwelijks meer veranderingen ondergaan.
De Romeinen hebben de techniek van het glasblazen meegenomen naar hun rijk. Door middel van oorlogen en de verovering van het Byzantijnse Rijk hadden de Venetianen Syrische glasblazers krijgsgevangen gemaakt en meegenomen naar Venetië. Het glas uit die periode in Venetië had dan ook nog Byzantijnse invloeden. Daarna werd een wet van kracht dat in de glasblazerijen geen vreemde arbeidskrachten mochten werken. De Venetiaanse glasblazers mochten niet buiten hun gebied glas vervaardigen. Dat gold ook voor het eiland Murano. De overheid had voor het brandgevaar de ovens laten verplaatsen naar het eiland Murano. De glasblazers werden toch voor geldbedragen weggelokt naar de Noordelijke landen. De overheid trachtte dit tegen te gaan met de dreiging van de doodstraf. Toch zijn een aantal glasblazers ontsnapt van het eiland Murano, ze kwamen onder andere terecht in Antwerpen. Zij werkten voor kooplieden en vorsten en gingen het Venetiaanse glas namaken. Dat werd "À la façon de Venise" genoemd en was meestal minder verfijnd van techniek en ook wat minder helder dan het echte Venetiaanse glaswerk. Nagemaakt werden de Venetiaanse drinkglazen, waarvan de stam is versierd met uitsteeksels van soms ingewikkeld glaswerk. Dat wordt ook wel vleugelglas genoemd.
Techniek.
Glasblazen aan een brander gebeurt door ronde glazen buizen in de vlam van een gasbrander te houden. Wanneer de temperatuur juist is zal het glas overgaan tot de smeltfase, waardoor het makkelijker te vervormen is. Dan blaast men lucht in de buis terwijl men regelmatig de buis blijft draaien.
Een andere wijze om glazen voorwerpen te maken is die van massieve glazen staven in een vlam te houden en dan bij de juiste temperatuur aan elkaar te vloeien.
Glasblazen aan de oven is een methode waarbij met een stalen pijp smeltglas van ongeveer 1130 °C uit een smeltkroes (pot) gehaald wordt, het zogenoemde keien. Door de pijp telkens rond te draaien en te vormen met een natte houten vorm (de klots) wordt het glas op de pijp gecentreerd. Door de pijp wordt lucht ingeblazen waardoor het object groeit. Door telkens meer glas te keien wordt de massa vergroot en kan de bel verder worden uitgeblazen. Met een natte krant kan, al rollend op de glasblazersstoel, de vorm van de vaas met de hand worden aangebracht. Met een zogenoemde benenschaar wordt vervolgens een kerf vlak achter de pijp in de vorm gemaakt. Op dit punt moet de vorm later van de pijp breken. Als de vorm klaar is wordt door een assistent met een klein stukje heet glas een stalen staf (pontil) tegen de bodem gekleefd. De glasblazer koelt de kerf met wat water zodat plaatselijk kleine scheurtjes ontstaan. Met een tik breekt de vorm ter plaatse van de kerf, zodat hij slechts nog wordt gedragen door de pontil. Dit heet overnemen van het stuk. Waar het stuk aan de pijp zat is nu een gat. Door inwarmen in een oven op 1200 °C wordt het materiaal weer zacht en kan de opening worden afgewerkt. Als het model klaar is wordt het van de pontil afgetikt en gaat het in de koeloven. Hierin wordt doorgaans in 24 uur beginnend bij 510 °C het glas langzaam gekoeld zodat het materiaal spanningsvrij is en niet meer spontaan kapot kan springen. Het breukvlak van de pontil wordt later weggeslepen en wordt het standvlak van het object.

</doc>
<doc id="30568" url="https://nl.wikipedia.org/wiki?curid=30568" title="Anjerrevolutie">
Anjerrevolutie

De Anjerrevolutie (Portugees: "Revolução dos Cravos") was een geweldloze militaire staatsgreep die op 25 april 1974 in Portugal plaatsvond. Deze opstand door militairen uit verschillende progressief-linkse groeperingen maakte een eind aan het autocratische Estado Novo-bewind van Marcello Caetano, trouw medewerker van oud-staatsleider António de Oliveira Salazar, die hij in september 1968 was opgevolgd.
De Anjerrevolutie maakte een eind aan het ruim veertig jaar met militair geweld verdedigen van de Portugese koloniale belangen in Afrika en Azië. Het autoritaire bewind, waartegen vanuit verschillende geledingen van een steeds verder verarmend land oppositie was gevoerd, werd gedwongen zijn machtspositie op te geven.
Ondanks herhaalde radio-oproepen van de rebellen om binnen te blijven, gingen duizenden Portugezen de straat op om met de opstandige militairen mee te lopen. Er volgde uiteindelijk een parlementaire democratie na een woelige overgangsperiode van ruim een jaar, in Portugal bekend als Processo Revolucionário em Curso (Revolutionair Overgangsproces), gekenmerkt door sociale verwarring, snelle dekolonisatie, een door het marxisme geïnspireerd collectiveringsbeleid en onteigening van grootgrondbezitters en industriëlen. Een hiernavolgende machtsstrijd tussen politiek rechts en links resulteerde uiteindelijk in een parlementaire democratie.
Achtergrond.
Door niet aflatende koloniale oorlogen in Mozambique, Guinee-Bissau en Angola (sinds 1961) was Portugal in het begin van de jaren 70 van de 20e eeuw verder verarmd tot een van de armste landen van Europa. Duizenden Portugese burgers gingen op zoek naar een betere toekomst in Frankrijk, Duitsland, Zwitserland en Luxemburg, veel jonge mannen ontsnapten zo aan een – lange en gevaarlijke – legerdienst in Afrika. Door hoge werkloosheid en armoede heerste er een enorme onvrede in het land en werd de roep om democratie steeds groter. Zelfs de beruchte geheime politie DGS (Direcção Geral de Segurança), de vroegere PIDE (Polícia Internacional e de Defesa do Estado), die tegenstanders van het regime vervolgde, opsloot of vermoordde, kon deze ontwikkeling niet meer de baas.
Hervormingen.
Caetano voerde daarop een aantal minimale hervormingen door: de vrijheid van meningsuiting werd bij wet geregeld en de Portugese Socialistische Partij kreeg het recht om aan verkiezingen deel te nemen. Er waren wel voorwaarden aan deze deelname verbonden: alle partijpropaganda moest eerst worden voorgelegd aan de censuur en na de verkiezingen moesten de afdelingen van de partij die zich met propaganda bezighielden worden ontbonden. De leider van de socialisten, Mário Soares, die sinds 1970 als balling in het buitenland verbleef, bleef de toegang tot het land ontzegd. De eenheidspartij van Caetano, Acção Nacional Popular, had als enige toegang tot radio en televisie. Bij de Portugese verkiezingen van 1969 en 1973 konden de socialisten geen enkel succes boeken - naar eigen zeggen door de censuurmaatregelen.
MFA.
In het leger ontstond in augustus 1973 een ondergrondse beweging van Kapiteins, de "Movimento dos Capitães". Deze was aanvankelijk opgericht als reactie van lagere officieren op het voorstel (Decreto-Lei nº 353/73) om dienstplichtigen versneld (slechts een jaar opleiding in plaats van vier) te laten doorstromen naar een loopbaan als beroepsofficier. Deze "Movimento dos Capitães" evolueerde al snel naar de "Beweging van de Strijdkrachten" ("Movimento das Forças Armadas of MFA," aanvankelijk "Movimento dos Oficiais das Forças Armadas" of "MOFA"), een politieke beweging waarvan ook hogere officieren, zoals kolonel Vasco Gonçalves lid waren.
De belangrijkste doelstellingen van de MFA waren het omverwerpen van de regering Caetano, het stoppen van de koloniale oorlogen en de invoering van de democratie. Contacten met de politieke oppositie, ambassades enz. werden om veiligheidsredenen beperkt gehouden. De MFA werd geleid door de CCE (Comissão Coordenadora e Executiva) opgericht op 1 december 1973 en bestaande uit 19 officieren uit alle geledingen van het leger. De "executivo", het dagelijks bestuur opgericht op 5 december 1973, bestond uit de majoors Vítor Alves en Otelo de Carvalho en kapitein Vasco Lourenço. Er werd ook een werkgroep onder leiding van majoor Ernesto de Melo Antunes belast met het opstellen van een programma voor de MFA.
Voorspel.
Generaal António de Spínola, van 1968 tot 1972 bevelhebber in "Portugees Guinee" of Guinee-Bissau en sinds 17 februari 1974 plaatsvervangend stafchef van de generale staf, werd op 14 maart 1974 omwille van de publicatie (in februari) van zijn boek "Portugal e o futuro" ("Portugal en de toekomst") ontslagen. Zijn boek stelde dat er iets fundamenteel moest veranderen aan de Portugese politiek jegens Afrika en de zwarte volken van Afrika. Ook stafchef Francisco da Costa Gomes werd ontslagen. In 1972 was generaal de Spinola reeds als presidentskandidaat naar voren geschoven door de liberale factie binnen de corporatistische staatspartij (ANP), maar de zetelende president Américo Thomaz wilde toen geen stap terug zetten.
Blijkbaar begonnen de machthebbers ook iets te merken van de onvrede in het leger en werden op 8 maart 1973 enkele officieren, leden van de MFA waaronder Vasco Lourenço, overgeplaatst naar buitenposten in het koloniale Portugese rijk.
Staatsgreep.
Op 24 april 1974 om 22:00 uur begaf majoor Otelo Saraiva de Carvalho zich met vijf andere officieren (Amadeu Garcia dos Santos, Vítor Manuel Trigueiros Crespo, José Eduardo Fernandes de Sanches Osório, Nuno Fisher Lopes Pires en Hugo Manuel Rodrigues dos Santos) naar de kazerne van het eerste regiment genie (RE1) te Pontinha, een voorstadje van Lissabon. Daar was enkele dagen ervoor een geheim hoofdkwartier geïnstalleerd van waaruit de staatsgreep gecoördineerd zou worden. De coupplegers beschikten er ook over een daags daarvoor speciaal geïnstalleerde verbinding met de EPTm (Escola Prática de Transmissões). Dankzij deze verbinding en de medewerking van de commandant werden hier de radio- en telefoonverbindingen van het ministerie van defensie, de generale staf, GNR (Guarda Nacional Republicana), PSP (Polícia de Segurança Pública), DGS (Direcção-Geral de Segurança) en LP (Legião Portuguesa) afgeluisterd.
Otelo De Carvalho had de coup voorbereid, en zou ook de operaties leiden. Vitor Alves bleef meer op de achtergrond, hij onderhield de contacten met de andere onderdelen van de strijdkrachten (marine en luchtmacht) en zou het politieke luik van de actie coördineren. Op 25 april loste hij dan ook, vanaf 16 uur, Otelo de Carvalho af op het hoofdkwartier in Pontinha. Vasco Lourenço speelde geen rol bij de coup, hij verbleef op de Azoren en zou pas op 30 april terugkeren naar Portugal.
Die avond om 22:55u zond het radiostation "Emissores Associados de Lisboa" het lied "E Depois do Adeus" ("Sinds het Afscheid") van Paulo de Carvalho uit, waarmee Portugal een paar weken eerder, op 6 april 1974, deelgenomen had aan het Eurovisiesongfestival en als laatste was geëindigd. Deze zender had slechts een bereik van 100-150 km rond Lissabon, maar gaf alvast in het centrum van het land het afgesproken signaal voor de opstandige officieren en soldaten om posities in te nemen. Even later, op 25 april om 00:20u, bevestigde uitzending van het lied "Grândola, Vila Morena" ("Grândola, bruine stad") van de progressieve zanger Zeca Afonso dat de operaties begonnen waren en de strategische punten in heel het land moesten worden bezet (vanaf 03.00u). Hiervoor maakten de coupplegers gebruik van het radiostation Radio Renascença, eigendom van de Portugese bisschoppenconferentie, dat ook op de korte golf (6155 kHz) uitzond, zodat het nu niet alleen in heel Portugal, maar ook in de overzeese gebiedsdelen van Portugal beluisterd kon worden. Nu wisten de opstandige legereenheden dat de coup definitief begonnen was en dat er geen weg terug was.
Andere militaire onderdelen sloten zich in de loop van de volgende uren bij de opstand aan. Om 04:20u werd op de zender "Rádio Clube Português" een eerste communiqué van de MFA omgeroepen. Dit alles gebeurde zonder dat een schot was gelost.
Caetano zocht een schuilplaats in het kantoor van de militaire politie in de "Largo do Carmo" in Lissabon, dat later omsingeld werd door de MFA. Daar werd hij onder druk gezet om de macht over te dragen aan Generaal de Spínola, die zich inmiddels aan de zijde van de MFA geschaard had. Zowel Eerste Minister Caetano als President Américo Tomás met andere ministers vertrokken naar Madeira en gingen daarna in ballingschap naar Brazilië. De eerste zou er voor de rest van zijn leven blijven, hij stierf in 1980, de laatste keerde in 1980 naar Portugal terug.
Tijdens de revolutie vielen er vier doden in Lissabon, toen leden van de algemene veiligheidsdirectoraten ofwel "politieke politie" (DGS) op een groep demonstranten aan de poort van hun kantoor schoten. Toen mensen in de straten naar de opstandige soldaten toestapten, begon iemand rode anjers uit te delen aan de militairen, die ze in de loop van hun geweer staken. Zo zou de Anjerrevolutie aan zijn naam zijn gekomen, maar er bestaan meer versies: een andere is dat een soldaat een bloemenhandelaar opmerkte, met bloemen op weg naar de opening van een hotel. Hij stak daarvan een rode anjer voorop in zijn wapen, waarop collega's zijn voorbeeld volgden.
Naar parlementaire democratie en EU.
De gebeurtenissen in Portugal werden aandachtig gevolgd vanuit buurland Spanje, waar "regime" en oppositie zich opmaakten voor de opvolging van Caudillo Francisco Franco, die na een langdurig ziekbed – een jaar later – in november 1975 zou overlijden. In Spanje, dat veel minder leed onder dekolonisatie en in de 19e eeuw al veel koloniën was verloren, was echter juist het regimetrouwe leger de steunpilaar van de autocratische regering van generaal Franco.
Na de militaire coup brak voor Portugal een turbulente periode aan, bekend als het "Revolutionair Overgangsproces" ('Processo Revolucionário em Curso' of 'PREC'), die duurde tot 25 november 1975. Deze periode werd gekenmerkt door voortdurende confrontaties tussen rechtse en linkse politieke krachten. De eerste vrije verkiezingen vonden plaats op 25 april 1975, waarna een nieuwe grondwet werd opgesteld ter vervanging van de oude corporatieve eenheidsgrondwet uit 1933. In 1976 brachten nieuwe verkiezingen de eerste regering volgens de nieuwe grondwet aan de macht, geleid door Mário Soares.
De Anjerrevolutie maakte de weg vrij voor een zeer snelle dekolonisatie van Mozambique, Angola, Guinee-Bissau en Kaapverdië, Sao Tomé en Principe en – 24 jaar en 100.000 doden tijdens het conflict met Indonesië later – uiteindelijk ook voor Oost-Timor.
Op economisch gebied zette de Anjerrevolutie, na moeilijke en verwarrende jaren 70, Portugal op weg naar het lidmaatschap van de Europese Unie in 1986, tegelijk met buurland Spanje. Voorbeeld is de landbouw: kleinschalig en vaak armoedig in het noorden, meestal extensief gebruikt grootgrondbezit in zuiden van het land. De illegale bezetting van dergelijk vruchtbaar land in onder andere Alentejo, van vlak na de Anjerrevolutie, werd teruggedraaid. Dat betekende de ondergang van bijna alle coöperatieve landbouwbedrijven, gevormd door en voor landbouwarbeiders en geleid door marxistisch-geïnspireerde bestuurders.
Het land in het zuiden wordt tegenwoordig op moderne - intensieve - wijze in cultuur gebracht, voor veeteelt en gewassen. Ook in het noorden zijn er steeds meer grote op massaproductie gerichte landbouwbedrijven.

</doc>
<doc id="30571" url="https://nl.wikipedia.org/wiki?curid=30571" title="OVSE-top 2003">
OVSE-top 2003

Op 1 en 2 december 2003 vond in Maastricht de zevende OVSE-top plaats. Op de agenda stonden onder meer de strijd tegen terrorisme, discriminatie en antisemitisme, de bestrijding van mensenhandel en drugssmokkel, en regionale conflicten zoals in Moldavië en Georgië. Deze top eindigde zonder gezamenlijke verklaring. Rusland wilde deze niet onderschrijven, omdat dit land zijn troepen niet heeft teruggetrokken uit Moldavië en Georgië, zoals vrijwel alle OVSE-leden wilden. Volgens de Russen is de militaire aanwezigheid vereist als vredesmacht.
Burgemeester Gerd Leers had voor de top in Maastricht scherpe veiligheidsmaatregelen afgekondigd. 
Desondanks riep het Maastrichtse platform Enmasse op tot een massale demonstratie en manifestatie op 30 november 2003. Samen met artiesten als Ali B. en sprekers van de Britse Stop the War Coalition, ROOD en de Internationale Socialisten, wilden zij hun afschuw uitspreken over het oorlogsgeweld en de volgens hen steeds verder gaande aantasting van burgerrechten onder het mom van de 'strijd tegen terrorisme'. Deze demonstratie verliep geheel vreedzaam.
Daarnaast waren er gedurende de top zelf verschillende kleinere acties van een groep genaamd Polderwindje. Op 2 december werden bij deze acties twee mensen gearresteerd.

</doc>
<doc id="30573" url="https://nl.wikipedia.org/wiki?curid=30573" title="Harmonische">
Harmonische

Een harmonische is een frequentie die een geheel veelvoud is van de grondfrequentie. De grondfrequentie is de laagste (eigen)frequentie die een systeem van nature vertoont.
Een eigenfrequentie van een systeem is een frequentie die dat systeem van nature kan vertonen. Als een systeem slechts in één frequentie kan bewegen, slechts één eigenfrequentie heeft, zoals een slinger, doet dat systeem dat in de grondfrequentie. Als een systeem meerdere eigenfrequenties heeft, zoals een opgespannen snaar, dan zijn de hogere frequenties de harmonischen van de laagste eigenfrequentie. De laagste frequentie wordt afhankelijk van het vakgebied onder andere "fundamentele frequentie", "basisfrequentie" of "grondtoon" genoemd. De overige harmonischen noemt men reine boventonen.
Deze begrippen hebben specifieke betekenissen en benamingen in de verschillende vakgebieden:
Signaalanalyse.
Een harmonische is de term waarmee in signaalanalyse gehele veelvouden van een frequentiecomponent (grondtoon) worden aangeduid. Ieder strikt periodiek geluidssignaal bestaat uit een grondtoon en eventueel een aantal boventonen (het geluidsspectrum is dus een puntspectrum), waarbij alle frequenties een geheel veelvoud zijn van die van de grondtoon. De grondtoon wordt de 1e harmonische genoemd en bepaalt wat de frequentie van de gehele toon is. De frequentie van de tweede harmonische (eerste boventoon) is 2 keer zo groot als die van de grondtoon en die van de derde harmonische is 3 keer zo groot als de grondtoon, etc. De verhouding tussen de amplitudes van de harmonischen van een klank bepaalt de specifieke klankkleur ervan en wordt ook wel het spectrum genoemd.
Bij de tonen van de meeste muziekinstrumenten verhouden de frequenties van de boventonen zich volgens gehele getallen. Hierbij is er sprake van een harmonisch (zuiver) spectrum. Er is sprake van een disharmonisch spectrum als de boventonen zich volgens niet gehele getallen (aliquoten) verhouden. De disharmonische boventonen zijn in dat geval geen reine harmonischen. Met name bij slaginstrumenten als bijvoorbeeld een kerkklok is er altijd sprake van een bepaalde mate van inharmoniciteit, omdat de gewenste harmonische in de constructie zo goed mogelijk benaderd wordt, maar nooit volkomen consonant kan zijn. Ook bij snaarinstrumenten is er sprake van inharmoniciteit, met name naarmate de snaar dikker en korter en minder strak gespannen is. Om een zo rein mogelijk harmonisch spectrum te krijgen moeten snaren dus lang en dun zijn met een maximaal werkbare spanning. Om die reden wordt een vleugelpiano als hoogwaardiger beschouwd dan een huiskamerpiano.
Spraak.
In een spraaksignaal worden harmonische componenten die versterkt worden door eigenfrequenties van de mond- en neusholte wel formanten genoemd.
Muziek.
Harmonische is ook een begrip met een muzikale lading: geluid met frequenties die gehele veelvouden van elkaar zijn (of van een lagere, eventueel zelfs niet aanwezige grondtoon), worden als "harmonieus" ervaren en gevat onder de noemer harmonie.
Harmonischen, ook (harmonische) boventonen, natuurtonen, partiaaltonen of aliquottonen, zijn hogere tonen die in een vaste intervalsverhouding met een bepaalde grondtoon meeklinken. De eerste zestien harmonischen (waarvan de eerste de grondtoon heet) zijn het belangrijkst. De frequenties van deze harmonischen zijn veelvouden van de frequentie van de grondtoon. De reeks harmonischen kan worden gedemonstreerd door een gehele snaar, respectievelijk de helft, een derde, een vierde, enz. daarvan te laten trillen.
Door de eeuwen heen hebben muziektheoretici gezocht naar de ideale stemming voor de toonladder, in Europa te beginnen met Pythagoras, wiens stemming uitsluitend met behulp van de intervallen van de eerste vier harmonischen was geconstrueerd en aan de basis ligt van alle latere "Europese" ontwikkelingen op dit gebied.
Een nauw verwant begrip in dit kader is boventoon, waarbij de relatie met de grondtoon geen gehele verhouding hoeft te zijn. De boventonen uit de natuurtonenreeks hebben wel gehele verhoudingen. Door spelwijze en het materiaal van het instrument ontstaan er echter ook inharmonische formanten, die samen met de natuurlijke boventonen het timbre van het instrument bepalen.
De noten uit toonstelsels zijn afgeleiden van harmonische snaarposities. De stemming van Pythagoras is opgesteld vanuit de eerste vier harmonischen. De middentoonstemming bouwt een toonladder op basis van de eerste vijf harmonischen.
Techniek.
Bij bepaalde methoden van vermogensregeling van elektrische apparatuur, zoals faseaansnijding, worden harmonischen van de netfrequentie opgewekt. Bijna altijd is dit ongewenst, omdat dit de efficiëntie negatief kan beïnvloeden en omdat deze hogere frequenties andere apparatuur kunnen storen. In de regel bevat de vermogensregeling dan ook één of meer filters om deze harmonischen (deels) te elimineren.
Licht.
Ook bij licht kunnen harmonischen voorkomen. Hiervoor zijn zeer hoge intensiteiten nodig. De niet-lineaire optica houdt zich hiermee bezig.

</doc>
<doc id="30574" url="https://nl.wikipedia.org/wiki?curid=30574" title="Jordaan">
Jordaan



</doc>
<doc id="30575" url="https://nl.wikipedia.org/wiki?curid=30575" title="Jordaan (Amsterdam)">
Jordaan (Amsterdam)

De Jordaan is een wijk in het centrum van de Nederlandse stad Amsterdam. De grenzen van de Jordaan worden gevormd door het water van de Prinsengracht, de Brouwersgracht, de Singelgracht en de Leidsegracht. In dit gebied wonen 19.545 inwoners (2023). 
Geschiedenis.
Tot de 19e eeuw.
De Jordaan was een typische volksbuurt, waar veel ambachtslieden en kleine bedrijven waren gevestigd. De wijk kwam binnen de vesting van Amsterdam te liggen tijdens de Derde Uitleg in de eerste helft van de 17e eeuw. De stedenbouwkundige structuur van de wijk volgt de oorspronkelijke verkaveling met ontginningssloten van het polderlandschap dat er rond 1100 was aangelegd. Voor de aanleg van de Prinsengracht, de Keizersgracht en de Herengracht werd dat polderlandschap heringericht volgens een volkomen nieuw patroon in een halve cirkel om de oude stadskern. Daardoor liggen de straten en grachten van de Jordaan bijna allemaal schuin ten opzichte van de Prinsengracht en sluiten ze niet goed aan op de aangrenzende straten en bruggen van de welvarende grachtengordel. De gebrekkige aansluiting had ook tot gevolg dat men aan de uiteinden van de straten en grachten huizen moest bouwen met een scherpe hoek of met een stompe hoek. Het begin van de oorspronkelijke, schuine veenverkaveling treft men nog aan bij de straten en stegen direct aansluitend op de ontginnings-as: de Nieuwendijk en de Kalverstraat, die samen de rivierdijk vormden langs de Amstel.
19e eeuw.
In de eerste helft van de 19e eeuw heerste grote armoede in Amsterdam en sloeg het verval toe. Veel huizen stonden leeg en werden afgebroken. Toen in de tweede helft van de 19e eeuw de bevolking weer toenam was er een tekort aan betaalbare woonruimte voor arme mensen. De Jordaan raakte overbevolkt en verpauperde. Kinderrijke gezinnen woonden in afzonderlijk verhuurde 'wooncameren' en in kelders waar het grondwater omhoog kwelde. Eind 19e eeuw werden veel panden, merendeels met twee etages, afgebroken. Daarvoor in de plaats kwamen panden met vier etages, zelfs aan gangen. Hoe hoger men bouwde, des te minder licht en lucht kon toetreden tot de woningen. Zeker in de gangen werd het gebrek aan licht en lucht nijpend; de gangen en daaraan staande huizen vervielen tot sloppen en gangen. Schrijnend waren de woonomstandigheden in de smalle straten als de Tuinstraat en Goudsbloemstraat, en zeker in de vele gangen rondom de Goudsbloemgracht. Door de slechte woonomstandigheden, de gebrekkige hygiënische omstandigheden en erbarmelijke fysieke conditie van de bewoners braken er regelmatig epidemieën uit.
Halverwege de 19e eeuw zetten welgestelde Amsterdammers zich in voor verbeteringen op het gebied van de nauw verweven thema's: volksgezondheid en de volkshuisvesting. Men onderzocht of het mogelijk was krotwoningen af te breken en kostendekkend nieuwbouw te realiseren. De eerste woningbouwvereniging de Vereeniging ten behoeve der Arbeidersklasse te Amsterdam werd in 1852 opgericht. Deze Vereeniging zette zich er voor in dat het woonblok begrensd door de Willemsstraat, Lijnbaansgracht, Palmstraat en Palmdwarsstraat werd gesaneerd. Later volgden filantropische bouwmaatschappijen als De Jordaan, Bouwmaatschappij Concordia NV, Bouwonderneming Jordaan NV en Woningmaatschappij Oud-Amsterdam NV. De bouw van het Constantia woningbouwcomplex rondom een binnenhof aan de voormalige Goudsbloemgracht (Willemsstraat 149-165) tastte het karakter van de straat aan, aan de straatzijde was een blinde muur. Met de woningbouwexperimenten in de tweede helft van de negentiende eeuw was aangetoond dat in de Jordaan niet kostendekkend kon worden gebouwd. Daarnaast blokkeerde Arie Keppler, van 1915 tot 1937 directeur van de Gemeentelijke Woningdienst Amsterdam, plannen die de stedenbouwkundige structuur van de Jordaan ingrijpend zouden aantasten.
Hoewel het aanzien van de Jordaan in de tweede helft van de 19e eeuw langzaam maar gestaag veranderde, bleven sociale spanningen als gevolg van armoede en werkloosheid decennialang bestaan.
Op 25 juli en 26 juli 1886 probeerde de politie bij de 'Zaterdagse Brug' over de Lindengracht het spelen van het verboden spel 'palingtrekken' te verhinderen. Daarbij ontstonden rellen die bekend werden onder de naam het Palingoproer. Bij die volksopstand vielen 26 doden.
20e eeuw.
Het dempen van grachten, betere hygiëne en gezondheidszorg, betere woningen, buurtwerk en onderwijs verbeterden de leefomstandigheden in de Jordaan geleidelijk, maar het bleef een wijk met veel armoede, werkloosheid en sociale problemen. Tijdens de crisisjaren brak op 4 juli 1934 het Jordaanoproer uit, met als directe aanleiding: de verlaging van de steunuitkeringen voor werklozen door de regering Colijn. Politie en leger sloegen het oproer neer. Er vielen vijf doden.
Een belangrijke vooruitgang was de aanleg van drinkwaterleidingen en riolering. De mensen kregen wc's zodat de strontkar, ook wel spottend de 'boldootkar' genoemd, eind 1934 uit het straatbeeld verdween.
Na de Tweede Wereldoorlog waren grote delen van de Jordaan nog in bouwvallige staat. Eeuwenlang had men gebrekkig gefundeerde panden gebouwd, die circa 50 jaar moesten meegaan. In de jaren vijftig maakte men plannen voor grootschalige sloop en nieuwbouw. Deze plannen konden niet op draagvlak rekenen. De stadsvernieuwing werd binnen de bestaande stedenbouwkundige structuur voortgezet. Daaraan ging een rumoerige periode van protest vooraf. Amsterdammers maakten zich zorgen over het verloren gaan van de historische binnenstad. Vanaf de jaren zestig is er veel gerestaureerd. Deels met subsidie zijn monumenten in oude staat teruggebracht. Ook werden veel woningen zonder diepgaand onderzoek naar de erfgoedwaarde ervan afgebroken. Uit kostenoverweging werd gekozen voor seriebouw en werden de karakteristieke stedenbouwkundige structuren verder aangepast, ten gunste van gesloten bouwblokken.
Zowel de oude als de nieuwe woningen waren klein en de behoefte aan meer ruimte in en om het huis (zoals een tuin) was toegenomen. Veel Jordanezen verkozen de ruimere nieuwbouw aan de rand van de stad in de Westelijke Tuinsteden of het (inmiddels) monumentale tuindorp Vogeldorp in Amsterdam-Noord of zelfs buiten Amsterdam in Purmerend en Almere. Vanaf de jaren zeventig gingen jongeren, studenten en alleenstaanden wonen in de slecht onderhouden panden. Zo ontstond een gemêleerde cultuur in de smalle straatjes, de cafés, de winkeltjes. Grote bedrijven als VenCo aan de Lindengracht en Klene aan de Looiersgracht verhuisden naar industrieterreinen aan de rand van de stad of nog verder. Ook ambachtelijke bedrijven als smederijen, timmerwerkplaatsen verdwenen langzaamaan. Aan het einde van de 20e eeuw werd de wijk die eens gemeden werd vanwege de armoede die er heerste, ontdekt door groepen met hogere inkomsten en investeerders, en begon de gentrificatie van de wijk.
In de jaren 90 van deze eeuw vonden hier de opnames van de populaire politieserie "Baantjer" plaats.
21e eeuw.
De Jordaan telde in 2011 circa 12.670 woningen, die bijna 19.000 bewoners huisvesten. Het zijn voornamelijk kleine etagewoningen, hoofdzakelijk gebouwd in de 19e eeuw of tijdens de stadsvernieuwing van de jaren zeventig en tachtig van de 20e eeuw. Achter 69% van de voordeuren is een eenpersoonshuishouden gevestigd. Slechts 13% van de huishoudens heeft inwonende kinderen. 63% van de huishoudens wordt gerekend tot de middeninkomens of hoge inkomensklasse. 23% van de woningen in de Jordaan is gekocht door de eigen bewoners. De overige 77% huurt de woning, veelal van een woningcorporatie. Ruim 1 op de 4 woningen is een sociale huurwoning die wordt verhuurd door woningcorporatie Ymere, de rechtsopvolger van het Gemeentelijk Woningbedrijf Amsterdam en vele Amsterdamse woningbouwverenigingen.
Grachten.
In de Jordaan lagen elf grachten: van noord naar zuid: Palmgracht, Goudsbloemgracht, Lindengracht, Anjeliersgracht, Egelantiersgracht, Bloemgracht, Rozengracht, Lauriergracht, Elandsgracht, Looiersgracht en Passeerdersgracht. De Leliegracht grenst aan de Jordaan en heeft weliswaar een bloemennaam, maar behoort niet tot de Jordaangrachten.
De in 1857 gedempte Goudsbloemgracht kreeg de naam Willemsstraat. De gedempte Anjeliersgracht heet sinds 1862 de Westerstraat. De Elandsgracht is in 1891 gedempt; de Lindengracht en de Palmgracht volgden in 1895. Redenen voor demping waren de slechte waterkwaliteit en de noodzaak ruimte te scheppen voor het toenemende verkeer. De in 1889 gedempte Rozengracht werd een belangrijke (tram)verbinding tussen het centrum en de wijken ten westen van de Singelgracht. Diverse plannen om grachten te ontdempen, stuitten op verzet van winkeliers en markthandelaren.
Hofjes en forten.
De Jordaan telde in 2017 negentien hofjes. Ooit waren het er meer. Het oudste bewaard gebleven hofje is het Sint Andrieshofje (1614) aan de Egelantiersgracht 105. Andere bekende hofjes zijn het Huiszittenweduwenhof (1650) aan de Karthuizersstraat 21 en het Hofje De Zeven Keurvorsten (1645) aan de Tuinstraat 197, een rijksmonument. Het Claes Claesz. Anslohofje werd in 1616 gesticht door Anslo en zijn vrouw om inwonend huishoudelijk personeel dat te oud was om te werken, te huisvesten. De strijd voor de restauratie van dit hofje in de jaren zeventig zorgde voor een keerpunt in het denken over de historische en bouwkundige waarde van de Jordaan.
Veel talrijker en belangrijker voor de geschiedschrijving van de Jordaan zijn de forten.&lt;br&gt;
In 1775 heette de Willemsstraat het "Franse Padt". Dat telde toen maar liefst 57 gangen. Eeuwenlang huisden verreweg de meeste bewoners van de Jordaan aan die gangen, die samen met binnenplaatsjes en aangrenzende panden 'forten' werden genoemd. Tussen de nummers 22 en 110 in de Willemsstraat is, op het trottoir, in 2015 een groot deel van de stedenbouwkundige structuur van rond 1775 gereconstrueerd, inclusief de daar aanwezige zes gangen. Een informatiepaneel aan de gevel van het pand nummer 22 geeft achtergrondinformatie. Veel gangen zouden volgens onderzoek al vóór 1614 zijn ontstaan. De gangen waren dikwijls genoemd naar de beroepen die er werden uitgeoefend. In de 19e eeuw zijn de forten steeds meer verwaarloosd en vervallen tot krotten en sloppen. Tien procent van deze zogenoemde forten bestaat nog, maar heeft niet altijd meer een woonbestemming.
De woningen van ambachtslieden aan een van de oudste gangen, de Pottenbakkersgang bij de Westerstraat, zijn in 2002 gedemonteerd in opdracht van de gemeente Amsterdam. De opstallen werden geschonken aan het Nederlands Openluchtmuseum in Arnhem. Voor een bedrag van € 7.500.000 werd hiermee in 2011 in het museum een stukje Jordaan gereconstrueerd. In het complex zijn een Jordaancafé, een postagentschap en een 'Turkenpension' ondergebracht.
De naam Jordaan.
Er zijn uiteenlopende veronderstellingen over de oorsprong van de naam Jordaan. Toen de Jordaan gebouwd werd, kreeg deze wijk de naam "Het Nieuwe Werck". Pas in 1718 duikt de naam Jordaan voor de eerste keer op in een gedicht van Robert Hennebo genaamd "Lof der Jenever". Met de Jordaan bedoelde men de Prinsengracht. Er volgen nog meer voorbeelden in 1719 en 1720, 1724 enz. Vanaf 1733 wordt de buurt in teksten als Jordaan aangeduid. Men spreekt dan van de buurt achter de Jordaan (Prinsengracht). Sommigen verwijzen naar het Fransepad; de latere Goudsbloemgracht, die na de demping in 1857 Willem(s)straat werd gedoopt, naar Koning Willem I.
Jan Ligthart heeft het over de naamgeving in zijn "Jeugdherinneringen" van 1911 als volgt: De Jordaan, de Amsterdamse, heeft niets te maken met de gelijknamige rivier in Kanaän. Vroeger waren er in deze volksbuurt der hoofdstad allemaal tuinen. Franse vluchtelingen, de 'réfugiés', vestigden zich daar en zij spraken van "les Jardins". Vandaar de naam. De gedachte dat de naam na de komst van hugenoten, of tijdens de Franse tijd in Nederland, is afgeleid van het Franse woord "jardin" ("tuin") legt een verband tussen de naam en de vele bloemennamen van Jordanese straten en grachten. Er zijn geen bronnen die deze gedachte bevestigen.
Er zijn nog meer naamsverklaringen. De naam van de wijk zou zijn afgeleid van de Jordanne, een riviertje in het Centraal Massief (Aurillac), waar een groep immigranten vandaan zou zijn gekomen. Er zou een familie hebben gewoond die de naam "Jourdain" droeg. En er was een gang die de Jordaens-Jordanengang genoemd werd. Misschien is de naam Jordaan ontstaan na verbastering van het woord jurisdictie tot 'jordiks', een verwijzing naar het gebied dat buiten de stadswallen lag, voordat het Nieuwe Werck (Jordaan) werd gebouwd. Ook wordt gedacht aan een verband met de voorgangers van de Doopsgezinde gemeente, die rond 1650 de doop verrichtte zoals Johannes de Doper dat deed in de Bijbelse Jordaan (Mattheüs 3).
De meest waarschijnlijk geachte verklaring is die van de Prinsengracht als de rivier de Jordaan, waarna de naam is overgesprongen op de buurt erachter. Mozes' woorden dat men de Jordaan niet mag oversteken (Deuteronomium 31:1-8) zijn wel spottend in verband gebracht met de Prinsengracht; iemand uit de rijke burgerij zou de rivier nimmer oversteken om in de armelijke buurt daarachter te komen. Maar ook dat is een hoogst discutabele verklaring want indertijd was de wijk Jordaan zeker niet zo arm.
Muziek.
Tegen de achtergrond van schrijnende armoede ontstond een geromantiseerd beeld van opgewekte solidariteit tussen de kinderrijke en kleinbehuisde Jordanese families. Die saamhorigheid spreekt ook uit de liederen in het Jordaanrepertoire, waarin men de grote liefde voor de buurt, Mokum en de Ouwe Wester bezingt. Daarnaast klinkt in het Jordanese lied vaak de liefde voor het Italiaanse belcanto door. In de 20e eeuw bracht de Jordaan vele muzikale talenten voort, zoals accordeonvirtuoos Johnny Meijer en zangers met een typisch 'Mokums' stemgeluid, zoals volkszangers Johnny Jordaan, zijn neef Willy Alberti, zanger/bassist Manke Nelis, zangeres Tante Leen en de zanger Koos Alberts. Aan de rand van de Jordaan bij de hoek van de Prinsengracht en de Elandsgracht staan op het Johnny Jordaanplein de bronzen standbeelden van Johnny Jordaan, Tante Leen, Johnny Meijer, Jan Froger samen met Mien (zijn vrouw) en Manke Nelis. Sinds 1975 wordt rond de Elandsgracht het jaarlijkse Jordaanfestival gehouden. De laatste jaren vindt dat plaats op de dan voor het busverkeer afgesloten Appeltjesmarkt.
Openbaar vervoer.
De tramlijnen 13 en 17 rijden over de Rozengracht door de Jordaan. Van 1922 tot 1932 reed lijn 20 vanaf de Marnixstraat door de Westerstraat en had zijn eindpunt op de Noordermarkt.
Markten.
In de Jordaan zijn diverse markten zoals de zaterdagmarkt op de Lindengracht, de maandagochtend en zaterdagmarkt op de Noordermarkt en de maandagochtend (lapjes)markt in de Westerstraat. Het plein aan de voet van de Westertoren heet Westermarkt. Hier wordt geen markt gehouden.

</doc>
<doc id="30576" url="https://nl.wikipedia.org/wiki?curid=30576" title="Fiji Eilanden">
Fiji Eilanden



</doc>
<doc id="30578" url="https://nl.wikipedia.org/wiki?curid=30578" title="Anna Chlumsky">
Anna Chlumsky

Anna Chlumsky (Chicago, 3 december, 1980) is een Amerikaanse actrice. Ze is het meest bekend om haar rol van Vada Sultenfuss in de bioscoopfilm "My Girl". Haar ouders zijn Nancy L. Chlumsky en Frank Chlumsky.
Al toen Chlumsky een paar maanden oud was, speelde ze mee met haar moeder in een reclamecampagne. Later zou ze haar eerste figurantenrol hebben in de "Uncle Buck" (1989). Haar grote doorbraak was de hitfilm "My Girl", waarin ze de hoofdrol speelde. Chlumsky verscheen ook in de minder populaire vervolgfilm "My Girl 2" en in de televisiefilm "Trading Mom". In 1997 speelde ze haar laatste filmrol in the film "Miracle in the woods". In 1998 stopte ze helemaal met acteren en begon ze aan haar universitaire studie, waar ze voor slaagde. Tegenwoordig is ze voedselcriticus. In 2004 heeft Chlumsky haar acteercarrière weer opgepakt met enkele theaterrollen en audities.
Chlumsky is ook een van de weinige actrices die kan zeggen dat ze samen met een actieve Amerikaanse president heeft geacteerd, namelijk Bill Clinton.

</doc>
<doc id="30579" url="https://nl.wikipedia.org/wiki?curid=30579" title="Fundamentele krachten">
Fundamentele krachten



</doc>
<doc id="30581" url="https://nl.wikipedia.org/wiki?curid=30581" title="Vergelijking (wiskunde)">
Vergelijking (wiskunde)

Een vergelijking in de wiskunde is een betrekking waarin twee uitdrukkingen (het linker- en rechterlid van de vergelijking), waarin onbekenden voorkomen, aan elkaar gelijk worden gesteld. De gelijkstelling gebeurt met een gelijkheidsteken, (=), zoals in de vergelijking
waarin de uitdrukking formula_2, met daarin de onbekende formula_3, gelijkgesteld wordt aan de uitdrukking 5.
De onbekende grootheden worden vaak aangeduid met letters die aan het einde van het alfabet voorkomen, zoals formula_4 en formula_5. Letters die in het begin van het alfabet voorkomen, bijvoorbeeld formula_6 en formula_7, gebruikt men om de coëfficiënten weer te geven.
Een oplossing van een vergelijking met één onbekende is een waarde van de onbekende waarvoor het linker- en rechterlid gelijk zijn. Een vollediger vorm van oplossen is het bepalen van de verzameling van alle oplossingen. Het kunnen er nul, één, een ander eindig aantal of oneindig veel zijn.
Is er echter sprake van meer onbekenden, dan zijn veelal een aantal van die onbekenden op te vatten als variabele of parameter, en behoort bij de vergelijking een grafiek, een kromme of een andere (meerdimensionale) meetkundige voorstelling. Een derde mogelijkheid is dat de vergelijking wordt gepresenteerd als algemeen geldige formule – de formule wordt dan een identiteit genoemd. Zo wordt de stelling van Pythagoras vaak aangeduid met de identiteit formula_8.
Algebraïsche vergelijkingen met één onbekende.
Een algebraïsche vergelijking is een vergelijking, waarin een polynoom gelijk aan 0 is gesteld. De begrippen polynoom en vergelijking worden in dit geval soms door elkaar gebruikt. Volgens de hoofdstelling van de algebra heeft iedere vergelijking in één variabele in het complexe vlak minstens één nulpunt. De nulpunten van een polynoom, de oplossingen van de bijbehorende algebraïsche vergelijking heten ook de wortels van de vergelijking. Reële vergelijkingen hebben niet noodzakelijk een reële wortel, al hebben alle polynomen van oneven graad wel minstens één reële oplossing. Het maximale aantal oplossingen is dus gelijk aan de graad van de vergelijking.
In het algemeen noemt men een lichaam, in België: veld formula_9 algebraïsch gesloten als elke algebraïsche vergelijking met coëfficiënten in formula_9, minstens één oplossing in formula_9 heeft.
Indeling van de algebraïsche vergelijkingen.
Algebraïsche vergelijkingen worden ingedeeld naar de hoogste macht van de voorkomende onbekenden. Deze macht noemt men de graad van de vergelijking. In hun algemene vorm zien ze er als volgt uit, met formula_12:
Deze lijst kan analoog worden verder gezet met vergelijkingen van een hogere graad. Algemeen heet 
met formula_19 een formula_20-de-graadsvergelijking.
Hogere-graadsvergelijkingen.
Wiskundigen hebben gezocht naar de algemene oplossing van de vijfdegraadsvergelijking, totdat Niels Henrik Abel bewees dat een dergelijke oplossing niet in algebraïsche vorm, met optellen, aftrekken, vermenigvuldigen en worteltrekking, bestaat. Moderne bewijzen van de stelling van Abel worden meestal gegeven aan de hand van galoistheorie.
De stelling van Abel is niet in tegenspraak met de hoofdstelling van de algebra. Een polynoom van de vijfde graad heeft altijd nulpunten, maar die zijn niet altijd in een algebraïsche formule met wortels te schrijven. Het eenvoudigste voorbeeld is
Voorbeelden.
Een van de eenvoudigste (algebraïsche) vergelijking is de lineaire met 1 als coëfficiënt van formula_3: formula_23
Dit betekent dat formula_3 dezelfde waarde heeft als formula_25. Deze vergelijking is natuurlijk volledig equivalent met: formula_26.
Een speciaal type vergelijking is de logaritmische vergelijking:
Het volgende voorbeeld is een goniometrische vergelijking. Het is een vergelijking waarbij een onbekende deel uitmaakt van het argument van een of meer goniometrische functies:
Oplossing van vergelijkingen.
Een vergelijking heeft een oplossing, als er een (toegelaten) waarde van de onbekende is waarvoor de vergelijking bij invulling in een gelijkheid overgaat. Zo heeft de vergelijking formula_29 als oplossing formula_30.
Niet alle vergelijkingen hebben echter een oplossing. De vergelijking
bijvoorbeeld heeft geen oplossing, omdat geen enkele waarde van formula_3 de vergelijking tot een gelijkheid maakt. Daarentegen heeft de vergelijking
twee oplossingen, namelijk formula_34 en formula_35, en de vergelijking
heeft zelfs oneindig veel oplossingen.
Stelsels vergelijkingen.
Een stelsel vergelijkingen bestaat uit minstens twee vergelijkingen. Een oplossing van het stelsel is een stel waarden van de onbekenden zodat wordt voldaan alle vergelijkingen van dit stelsel. Als een stelsel geen oplossing heeft, zegt men dat de vergelijkingen van het stelsel strijdig zijn.
Soms kan men aan een stelsel en de oplossingen ervan een meetkundige betekenis geven. Zo correspondeert met een stelsel van twee "lineaire" vergelijkingen met twee onbekenden een paar lijnen in een tweedimensionaal assenstelsel. Een eventuele oplossing correspondeert met een snijpunt van de twee lijnen.
Zie ook:
Analytische meetkunde.
In de analytische meetkunde spelen vergelijkingen om krommen en andere figuren te beschrijven een grote rol. Deze vergelijkingen beschrijven dan de punten veelal in een cartesisch assenstelsel van de figuur. In het platte vlak gaat het dan om vergelijkingen van de vorm formula_37. De oplossingsparen formula_38 corresponderen met de punten die de figuur vormen.
Voorbeelden:
In hogere dimensies wordt ook een hogerdimensionale deelruimte als oplossing beschreven, bijvoorbeeld in (gekromd) oppervlak in drie dimensies.
Een andere vorm van vergelijkingen in de analytische meetkunde zijn de parametervergelijkingen. Men kan bijvoorbeeld de formula_3- en de formula_44-coördinaat uitdrukken als functie van een of meer parameters. Men definieert daarmee een verzameling punten die weer een kromme vormen. Zo kan de cirkel met middelpunt (0,0) en straal 1 ook als volgt beschreven worden:
Zie ook: Parametervergelijking.
Differentievergelijkingen en differentiaalvergelijkingen.
Een differentievergelijking wordt gebruikt om een elementen in een rij te beschrijven. Een nieuw element wordt dan berekend uit het vorige element, of de vorige elementen. De rij van de positieve even getallen wordt bijvoorbeeld beschreven door 
Differentievergelijkingen zijn een discrete vorm van differentiaalvergelijkingen. In deze laatste komen functies en hun afgeleide voor.
Diofantische vergelijkingen.
Een diofantische vergelijking is een vergelijking waarin gezocht wordt naar alleen heeltallige oplossingen. Voorbeelden van diofantische vergelijkingen:
Identiteiten.
Vergelijkingen worden ook vaak gebruikt om algemeen geldige wiskundige, maar ook natuurkundige, wetten weer te geven. Een heel bekende, die het geschopt heeft tot uitdrukking, is 1 + 1 = 2. Maar veel identiteiten verbergen diepere wiskundige kennis. De identiteit van Euler is daarvan een voorbeeld en stelt
Deze identiteit wordt als een van de meest bijzondere in de wiskunde beschouwd, doordat er vijf zeer fundamentele getallen in worden samengebracht: 0, 1, formula_50, formula_51 en formula_52.
Een natuurwetenschappelijke wet heeft vaak de vorm van een identiteit, zoals de algemene gaswet formula_53. Met name als links één grootheid staat, zoals bij de massa-energierelatie formula_54, spreekt men ook van een formule.
Zie ook: Lijst van goniometrische gelijkheden

</doc>
<doc id="30582" url="https://nl.wikipedia.org/wiki?curid=30582" title="Provo">
Provo

Provo was een anarchistische protestbeweging die op 25 mei 1965 werd opgericht in Nederland en na twee jaar werd opgeheven. Oprichters waren Roel van Duijn (filosoof), Rob Stolk (drukker) en Garmt Kroeze (onderwijzer/arbeider); andere betrokkenen waren onder meer Luud Schimmelpennink (uitvinder), Joop Wilhelmus en Hans Metz. In de zomer van 1965 sloten de provo's zich aan bij de happenings van Robert Jasper Grootveld (kunstenaar) op het Spui in Amsterdam.
Naam.
Wouter Buikhuisen introduceerde het begrip ‘provo’ in zijn proefschrift "Achtergronden van nozemgedrag" waarop hij in 1965 promoveerde. Het woord is afgeleid van provoceren. Buikhuisen verbaasde zich over het ontstaan van een grote stroming antiautoritaire jongeren. Roel van Duijn gebruikte het daarna als geuzennaam. Het gedrag van de provocerende nozem moest worden gepolitiseerd.
Doel.
De beweging was een ludieke heropleving van het anarchisme, die grotendeels geweldloos was en vooral zichtbaar werd door het provoceren van de gevestigde orde. De beginselverklaring luidde onder andere: "Provo ziet zich voor de keus gesteld: desperaat verzet of lijdzame ondergang. Provo roept op tot verzet waar het kan. Provo ziet in dat het de uiteindelijke verliezer zal zijn, maar de kans deze maatschappij nog eenmaal hartgrondig te provoceren, wil het zich niet laten ontgaan."
Activiteiten.
Met vaak simpele provocaties werden de autoriteiten door Provo uitgelokt tot gedrag dat veel weerstand opriep of waarmee zij hun eigen regels overtraden. Een bekend voorbeeld van een provo-actie is het uitdelen van gratis krenten op straat door studente Koosje Koster, waarop zij door de politie werd gearresteerd, gefouilleerd en opgesloten, wat tot veel protest leidde. 
Een ander voorbeeld is het demonstreren met een wit laken nadat burgemeester Gijs van Hall de leuzen "Tegen het gewelddadig politieoptreden', en vervolgens ook "Vrijheid van Meningsuiting" en "Recht op Demonstratie" verboden had. Ook deze demonstranten werden gearresteerd, wat aantoonde dat het recht op demonstratie door de autoriteiten niet werd gerespecteerd.
Provo richtte zich voor aanhang vooral op jongeren. Het 'provotariaat', een mengeling van straatjeugd (nozems) en meer artistieke jongeren werd beschouwd als een revolutionaire kracht in een situatie waarin het traditionele proletariaat (arbeiders), verdoofd door de geneugten van de consumptiemaatschappij en het materialisme van de welvaartsstaat alle opstandige potentie verloren had. Inhoudelijk stelde Provo een veelheid van, toen nieuwe, maatschappelijke vraagstukken aan de orde en bedacht daarvoor ongebruikelijke oplossingen. De provo's waren bezig met vrije liefde, ecologie en milieu, de stad als oord van emancipatie, vernieuwing van de kunst, afbraak van autoriteit, democratisering.
Het directe en duurzaam gebleken succes van Provo was de afbraak van 'autoriteit' in Nederland, maar eigenlijk ging het Provo meer om het vormgeven van (deels utopische) oplossingen voor de door hen geconstateerde misstanden. 
Dit ging in de vorm van een reeks 'witte plannen', zoals het witte fietsenplan (gratis door iedereen te gebruiken), het witkarproject, het witte kippenplan (politieagenten als sociaal werkers), het witte schoorstenenplan (fabrieksschoorstenen zonder giftige uitstoot) en het witte wijvenplan (gratis voorbehoedsmiddelen voor jonge meisjes, ter voorkoming van ongewenste zwangerschap).
Hun sterkste actiemiddel was 'autoriteiten in verwarring brengen'. Veel aandacht trokken bijvoorbeeld hun acties, in 1966, rond het huwelijk van prinses Beatrix met Claus von Amsberg. Provo excelleerde in het verspreiden van geruchten: er zouden hallucinogene stoffen in het drinkwater gedaan worden, de paarden van de vorstelijke rijtuigen zouden suikerklontjes met LSD krijgen, enzovoorts. 
De rookbommen bij dit huwelijk ('10 maart 1966, dag van de anarchie') gaf Provo grote internationale bekendheid. De politie trad, naar Nederlandse maatstaven, hard op en Provo maakte daar dankbaar gebruik van om de autoriteiten 'te kijk' te zetten.
Een wekelijks fenomeen waren de 'happenings' rond Het Lieverdje, een beeldje op het Spui in Amsterdam. Volgens "anti-rookmagiër" Robert Jasper Grootveld was dit beeldje, dat aan de stad was geschonken door tabaksproducent Hunter, het symbool van de vercommercialiserende maatschappij en de "verslaafde consument van morgen". Een van de hoogtepunten was, onder veel gejoel, de verwijdering door de politie van een witte fiets die door Provo tegen het beeldje was gezet en voor algemeen gebruik bestemd was. De politie nam de fiets in beslag wegens "het ontbreken van een slot" (de kleur wit was door Provo uitgeroepen tot symbool van anticommercieel en dus gratis).
Ook acties tegen de oorlog in Vietnam en tegen de Spaanse en Portugese dictaturen werden door Provo ondersteund.
Publicaties.
Provo gaf in de volgende jaren maandelijks een blad uit ("PROVO"), waarvan 15 nummers verschenen en de oplage steeg tot 20.000 exemplaren. Daarnaast werden talloze pamfletten en andere bladen uitgegeven, onder andere het cartoonblad "God, Nederland en Oranje" en het 'zondagsblad' "Image". Veel provopublicaties werden in beslag genomen. Dit was bijvoorbeeld het geval met "PROVO" nr. 1 (wegens een humoristisch bedoeld recept voor het maken van explosieven) en van Provo's cartoontijdschrift "God, Nederland &amp; Oranje" de nrs. 1 (vanwege majesteitsschennis: koningin Juliana door Willem getekend als raamprostituee die 5,2 miljoen gulden vroeg (de tekenaar werd overigens vrijgesproken van majesteitsschennis), het bedrag dat het Koningshuis per jaar kostte) en 5 (eveneens vanwege majesteitsschennis). "PROVO" 15, het laatste nummer, verscheen op 30 maart 1967.
Provo begon in Amsterdam, maar door de enorme weerklank ontstonden overal in Nederland groepen creatieve jongeren met hun eigen acties en blaadje; "De Wekker" (bericht aan de ingeslapenen) in Arnhem, "Desperado" in Rotterdam, "Lynx" (voor provocerend denken) in Maastricht, "Scandal" in Groningen en "Volte" in Utrecht.
Weerstand, acceptatie en einde.
Provo kreeg niet alleen weerklank onder jongeren, maar stuitte ook op sterke maatschappelijke weerstand. Door kranten als "De Telegraaf" werden provo's aangeduid als langharig werkschuw tuig, onhygiënisch en dierlijk, onaangepast en onmaatschappelijk. Maar ook het sociaaldemocratische "Het Vrije Volk" pleitte in maart 1966 naar aanleiding van de rellen voor "onvoorwaardelijke vrijheidsstraf van enkele maanden na een bliksemsnelle berechting". Maar de creatieve acties en het steeds opnieuw vinden en blootleggen van zwakke plekken bij bestuur en rechterlijke macht in combinatie met de stroom van oplossingen en nieuwe ideeën bezorgde Provo na enige tijd steeds meer sympathie.
In juni 1966 behaalde Provo een zetel in de Amsterdamse gemeenteraad. Binnen de beweging vreesden sommigen dat Provo werd ingekapseld. Op 10 maart 1967 (dag van de anarchie) werd een poot van een leeuw van het koloniale Van Heutsz-monument opgeblazen. Hoewel Provo zich niet van de daders distantieerde, was het toch aanleiding voor discussie binnen Provo over de grenzen van actievoeren en de toepassing van geweld daarbij.
Op 13 mei 1967 hief de beweging zich op, op een bijeenkomst in het Amsterdamse Vondelpark. Provo was tegen instituties en wilde zelf geen instituut worden. In zekere zin was het doel bereikt, de autoriteiten waren ontregeld, allerlei mensen waren aan het denken gezet. Grootveld ging een aantal maanden op Sicilië met dieren en planten praten en richtte na zijn terugkomst samen met Roel van Duijn en anderen de Kabouterbeweging op. Deze beweging sloot meer aan bij de opkomst van de hippies.
Invloed.
Met de combinatie van ludieke actie, antiautoritair wereldbeeld en oplossingsgericht denken legden de provo's het fundament voor de bewegingen die in de jaren zeventig tot bloei kwamen op terreinen als democratisering van de universiteiten, milieubeweging, vrouwenemancipatie, stadsvernieuwing 'voor de buurt', en interactief theater. Zij waren een belangrijke motor van de politieke en culturele vernieuwing die in de jaren zestig en zeventig Nederland veranderde.
Ook internationaal hadden zij invloed: onder andere het oproer in Parijs in 1968 ("De verbeelding aan de Macht") was mede op het provo-optreden geïnspireerd.
Bekende provo's.
Een aantal provo's verscheen vaak met foto's of namen in de pers. Tot die bekende provo's behoorden:

</doc>
<doc id="30583" url="https://nl.wikipedia.org/wiki?curid=30583" title="Macht (wiskunde)">
Macht (wiskunde)



</doc>
<doc id="30584" url="https://nl.wikipedia.org/wiki?curid=30584" title="Terrorist">
Terrorist



</doc>
<doc id="30585" url="https://nl.wikipedia.org/wiki?curid=30585" title="Dierenrechtenactivist">
Dierenrechtenactivist



</doc>
<doc id="30586" url="https://nl.wikipedia.org/wiki?curid=30586" title="Dierenrechtenactivisme">
Dierenrechtenactivisme

Dierenrechtenactivisme is een vorm van activisme met als doel betere dierenrechten.
Dierenrechtenactivisme kan variëren van het schrijven van betogen (zoals Paul Cliteur doet) tot demonstreren en het (illegaal) bevrijden van dieren uit fokkerijen. Vooral bij nertsenfokkerijen komt dat laatste weleens voor.
Eind 2003 pleitte een meerderheid in de Nederlandse Tweede Kamer ervoor om dierenrechtenactivisten die geweld gebruiken als terroristen te beschouwen. De toenmalige minister van Justitie achtte dat echter onmogelijk omdat dergelijke acties niet tegen de staat of de politiek zijn gericht, maar tegen ondernemers.

</doc>
<doc id="30587" url="https://nl.wikipedia.org/wiki?curid=30587" title="Paul Cliteur">
Paul Cliteur

Paul Bernard Cliteur (Amsterdam, 6 september 1955) is een Nederlands rechtsfilosoof en voormalig politicus. Hij staat bekend om zijn rechts-liberale inslag, zijn atheïsme, republicanisme en inzet voor dierenrechten. 
Cliteur is ook bestuurlijk en politiek actief. Zo was hij curator van de Teldersstichting (het wetenschappelijk bureau van de VVD) en van 1993 tot 1995 voorzitter van het Humanistisch Verbond. In 2001 was hij ambassadeur van de Stichting Varkens in Nood. Sinds 2015 is Cliteur verbonden aan de partij Forum voor Democratie, waar hij onder andere voorzitter is geweest van het wetenschappelijk bureau en de Raad van Advies. Tijdens de Tweede Kamerverkiezingen 2017 was hij lijstduwer en van 2019 tot 2020 was Cliteur fractievoorzitter in de Eerste Kamer. In 2020 werd Cliteur benoemd tot vicefractievoorzitter in de Eerste Kamer. Op 25 november 2020 trad Cliteur af als lid van de Eerste Kamer; hij bleef wel lid van zijn partij.
Rechtsgeleerde en filosoof.
Cliteur studeerde rechten aan de Vrije Universiteit Amsterdam en filosofie aan de Universiteit van Amsterdam en promoveerde op 22 maart 1989 in Leiden bij Herman van Gunsteren op het proefschrift "Conservatisme en cultuurrecht" (uitgegeven in 2005 onder de titel "Natuurrecht, Cultuurrecht, Conservatisme"). Hij is emeritus hoogleraar "encyclopedie van het recht" aan de Universiteit Leiden, waar hij op 28 mei 2004 zijn oratie "De neutrale staat, het bijzonder onderwijs en de multiculturele samenleving" hield. Zijn werkzaamheden omvatten vooral het juridisch, cultuurhistorisch, filosofisch en ethisch gebied.
Columnist en publicist.
Cliteur is vooral bekend vanwege zijn opiniërende werkzaamheden, die onder andere politiek getint zijn. Hij columneerde onder meer voor "Trouw" en had een gesproken column in het tv-programma "Buitenhof". Hij uit hierin vooral liberale standpunten, heeft een eigen visie op de multiculturele samenleving en komt ook sterk op voor dierenrechten.
In maart 2004 stelde Cliteur in een interview met Het Parool dat hij zich beperkt voelde in het uiten van zijn mening over de islam nadat hij door anderen als racist en stigmatiseerder was bestempeld. Hierin speelde ook een rapport van de AIVD mee, waarin werd gesteld dat felle kritiek op de islam contraproductief zou zijn voor de integratie van moslims. Cliteur voelde zich genoodzaakt de toon in zijn gesproken columns in Buitenhof te matigen. Na kritiek op deze stellingname besloot hij een week later zijn medewerking aan Buitenhof helemaal te stoppen, omdat hij zichzelf niet geloofwaardig genoeg meer vond.
Een overzicht van zijn denken staat in het boek "Dirk Verhofstadt in gesprek met Paul Cliteur. Een zoektocht naar harmonie", 2012, Houtekiet. Het betreft een diepgaand interview van Dirk Verhofstadt met Cliteur over de Verlichtingswaarden zoals de vrijheid van meningsuiting, de scheiding van kerk en staat, het recht op zelfbeschikking en de gelijkwaardigheid van elke mens.
Politiek en bestuur.
Cliteur was curator van de Teldersstichting, het wetenschappelijk bureau van de VVD. Van 1993 tot 1995 was hij voorzitter van het Humanistisch Verbond. In 2004 en 2014 was Cliteur lijstduwer bij de Europese verkiezingen voor de Partij voor de Dieren. Hij schreef ook een bijdrage in het boek "De eeuw van het dier" van Marianne Thieme. Ook voor de Tweede Kamerverkiezingen 2006 was Cliteur lijstduwer. Tevens sprak hij, voor dezelfde verkiezingen, zijn steun uit voor de nummer zeven op lijst EénNL, voormalig VVD-Kamerlid Anton van Schijndel. Van de JOVD (Jongerenorganisatie Vrijheid en Democratie) kreeg hij in 2002 de prijs voor "Liberaal van het jaar".
Forum voor Democratie.
Sinds 2015 is Cliteur verbonden aan de partij Forum voor Democratie, waar hij onder andere tussen 2018 en 2022 voorzitter was van het Renaissance Instituut, het wetenschappelijke bureau van de partij. Bij de Tweede Kamerverkiezingen in 2017 was Cliteur lijstduwer voor Forum voor Democratie. Bij deze verkiezingen stond hij op plaats 30 van de kieslijst. Cliteur wordt ook wel de geestelijk vader van de partij genoemd vanwege zijn grote rol achter de schermen bij de partij. Bij de Eerste Kamerverkiezingen in 2019 was hij - achter lijsttrekker Henk Otten - de tweede kandidaat. Na de omstreden banktransactie van Otten werd Cliteur aangewezen om tot de installatie van de FVD Eerste Kamerfractie op 11 juni het ad-interim woordvoerderschap namens de Eerste Kamerlijst op zich te nemen. Bij de Eerste Kamerverkiezingen 2019 stond hij bij FVD op plek twee van de kandidatenlijst. Cliteur behaalde bij de Eerste Kamerverkiezingen 52 stemmen. Aanvankelijk bedankte Cliteur voor het fractievoorzitterschap, maar hij bedacht zich nadat Otten uit de gratie was en op 4 juni 2019 werd Cliteur door de Eerste Kamerfractie van Forum voor Democratie unaniem tot fractievoorzitter gekozen.
In 2018 was Cliteur samen met Jesper Jansen en Perry Pierik een van de hoofdredacteuren van het boek 'Cultuurmarxisme. Er waart een spook door het Westen.' In dit boek zijn verschillende essays opgenomen over aspecten van cultuurmarxisme, een theorie die door rechtse denkers en publicisten verantwoordelijk wordt gehouden voor het verdwijnen van conservatieve waarden en concepten als natie(staat), gezin of familie en de eigen cultuur. Tegenover het cultuurmarxisme - in de ogen van Cliteur bedreven door bijvoorbeeld linkse intellectuelen, groene politici en de elite - zet hij de 'weerbare democratie'.

</doc>
<doc id="30588" url="https://nl.wikipedia.org/wiki?curid=30588" title="Andersglobalisme">
Andersglobalisme

Het andersglobalisme, andersmondialisme of de global justice movement (beweging voor wereldwijde rechtvaardigheid) is een pluriforme, los georganiseerde beweging die zich verzet tegen wat zij ziet als de 'neoliberale' manier van globalisering en met name het ontstaan van wat zij ziet als een ongereguleerde, dan wel ondemocratisch gereguleerde wereldmarkt.
Kenmerken.
De kritiek van de beweging is met name gericht op de wereldwijde sociaal-economische en politieke ongelijkheid die de globalisering zou veroorzaken of in stand houden. Belangrijke thema's zijn kwijtschelding van schulden van ontwikkelingslanden, een resolute aanpak van ecologische en sociale wantoestanden en rechtvaardige regels voor wereldhandel en internationale financiële transacties.
De term "antiglobalisme" wordt ook wel gebruikt ter aanduiding van deze beweging. Sinds circa 2001 wordt deze naam door geassocieerde groepen minder gebruikt ten gunste van het positievere andersglobalisme (van het Franse neologisme "altermondialisation"), dat geen verzet tegen globalisering als zodanig aanduidt, maar de keuze voor een andere invulling daarvan.
Ze streeft naar het nivelleren van economische verschillen tussen het "Westen" en de "Rest". Ze vraagt dat daarbij waarden zoals democratie, economische rechtvaardigheid, milieubescherming en mensenrechten voorrang zouden krijgen op puur economische belangen.
Aangezien een van de doelen van de andersglobaliseringsbeweging erin bestaat mondiale solidariteitsbanden uit te diepen die het mogelijk maken voor elke gemeenschap om zichzelf democratisch en autonoom te organiseren, luidt het motto van de beweging: "Denk globaal, doe lokaal!"
Recent wordt door sommige organisaties en individuen binnen de andersglobaliseringsbeweging ook de term "neomondialisering" (neomondialisation) gebruikt. Dit begrip doelt op een nuance die aanduidt dat de moderne globalisering -naast vermeende negatieve effecten van de westers kapitalistische wereldorde- ook positieve ontwikkelingen met zich meebrengt. Via de internationalisering van kapitaal, komt ook internationale verspreiding van mensen op gang, die op haar beurt internationale solidariteitsbanden aansterkt. Men vindt dat verschil in religie, afkomst of uiterlijke kenmerken ondergeschikt is aan gevoelens en noden die ieder mens in zich draagt en die geen grenzen kennen. Aangezien neomondiale denkers doorgaans het idee van de natie-staat niet erkennen, vermijden ze de term "internationaal" (betekenend: tussen naties) en gebruiken ze liever begrippen als "neomondiaal", "mondiaal" of "grenzeloos".
Geschiedenis.
Begin jaren 90 kwam een einde aan de Koude Oorlog en bleven de Verenigde Staten van Amerika over als enige wereldmacht. Het kapitalisme had het communisme overwonnen, en de filosoof Francis Fukuyama kondigde het "einde van de geschiedenis" aan. De Wereldhandelsorganisatie (WTO) werd opgericht, en de Europese Gemeenschappen werden getransformeerd tot de Europese Unie zonder binnengrenzen. Al deze ontwikkelingen brachten het proces van globalisering in een stroomversnelling.
Dit alles riep een tegenbeweging op: het "antiglobalisme". Een breed scala van bewegingen op het gebied van milieu, derde wereld, vakbondsrechten enz. ging zich manifesteren tijdens de topconferenties van de wereldleiders, zoals bij de WTO-top in Seattle ("the Battle in Seattle") in 1999. Tijdens "the Battle of Seattle" werd de beweging voor het eerst duidelijk zichtbaar voor het grote publiek. De veldslag van de politie met radicale actievoerders had niet alleen gevolgen voor het imago van de beweging, het trok bij volgende gelegenheden grote groepen relschoppers naar de vergaderplaatsen. Op de top van de G7 in Genua van 21 en 22 juli 2001 werd een jonge anarchist gedood door politiegeweld. Het groeide verder uit door betogingen rond de G8-top in Gleneagles (Verenigd Koninkrijk) 2005. De antiglobalisten probeerden de aandacht te vestigen op hun ideeën in plaats van het geweld, en veranderden hun aanduiding in andersglobalisten.
Samenstelling van de beweging.
De andersglobaliseringsbeweging heeft een uitgesproken heterogeen karakter en kan gezien worden als een grassrootsorganisatie, het bestaat uit allerlei politieke en maatschappelijke stromingen en kent geen overkoepelend of sturend orgaan. Om deze reden wordt wel gesproken van een "beweging van bewegingen". Het andersglobalisme wordt gesteund door een aantal grote ngo's als Friends of the Earth, Greenpeace, het WWF en Oxfam International.
Organisaties die actief zijn op het gebied van milieu, mensenrechten, armoede, vrede en arbeid organiseerden in 2001 in Brazilië voor het eerst het Wereld Sociaal Forum (WSF). In lijn met de gebruikte slogan 'Think Global Act Local' ontstonden in navolging van het WSF lokale initiatieven: een Europees Sociaal Forum (ESF), in 2002 in België het Sociaal Forum van België en in november 2004 in Nederland het Nederlands Sociaal Forum (NSF).
Er is geen eenduidige andersglobalistische ideologie aan te duiden: zowel reformistische als revolutionaire denkers en groeperingen worden ermee geassocieerd. Enkele bekende andersglobalistische organisaties zijn ATTAC en A SEED.

</doc>
<doc id="30589" url="https://nl.wikipedia.org/wiki?curid=30589" title="Anti-globalisme">
Anti-globalisme



</doc>
<doc id="30591" url="https://nl.wikipedia.org/wiki?curid=30591" title="Sittard">
Sittard

Sittard (Limburgs: "Zitterd") is een stad in Nederlands-Limburg, in het overgangsgebied tussen Midden-Limburg en het Zuid-Limburgse heuvelland. Het is een van de oudste plaatsen in Nederland en de op twee na oudste stad (een plaats die ooit stadsrechten had) op het grondgebied van het huidige Limburg (1243), na Maastricht ("de facto" in 1229) en Roermond (1232).
Sittard vormt sinds 2001 tezamen met het zuidwestelijk aangrenzende, in de voormalige Westelijke Mijnstreek gelegen gemeente Geleen en de gemeente Born, de gemeente Sittard-Geleen. Door deze fusie is de gemeente Sittard-Geleen qua inwonertal (ongeveer ) de derde van de provincie geworden.
Etymologie.
De naam Sittard is afgeleid van "Siter", van het Oudhoogduitse "sîte", "hoogte" of "berghelling" en de plaats lag dan ook tegen een helling, de Kollenberg. Dit gebied was gunstig gelegen tussen de Geleenbeek en de Roode Beek.
Geschiedenis.
Het oorspronkelijke achterland van Sittard vormt het historische "Land van Zwentibold" rond de Graetheide. De geschiedenis van dit gebied gaat terug tot de zevende eeuw. Deze geschiedenis hebben de stad en de streek echter niet gedeeld met het tegenwoordige Zuid-Limburg. Sittard, Born en Susteren hebben maar een relatief korte tijd deel uitgemaakt van het Hertogdom Limburg. Deze drie plaatsen hebben vanaf 1400 een Gulikse geschiedenis.
De oorspronkelijke nederzetting die later de stad Sittard werd is vermoedelijk ontstaan in de Karolingische tijd, tussen 700 en 1000, al zijn er ook al duidelijke sporen van bewoning in de Merovingische periode. Zij wordt voor het eerst als "Sitter" vermeld in 1157. Op de betreffende plek ontstonden destijds drie nederzettingen: Haagsittert, Broeksittard en de huidige stad Sittard.
Sittard groeide vanaf de 11e eeuw sterk uit en kreeg in 1243 stadsrechten van hertog Hendrik IV van Limburg. In de eeuwen daarna leed de stad geregeld oorlogsschade. In 1677, ten tijde van de Hollandse Oorlog, werd zij in een door Franse troepen aangestoken stadsbrand bijna volledig verwoest.
In de loop der eeuwen hoorde Sittard beurtelings bij het hertogdom Gulik, de Eerste Franse Republiek, het Eerste Franse Keizerrijk (département de Roër), het Verenigd Koninkrijk der Nederlanden, België (in de periode 1830-39) en de Duitse Bond. Pas in 1867 werd de stad definitief bij Nederland gevoegd.
In de jaren 60 en 70 van de 20e eeuw is het centrum van Sittard sterk gesaneerd, waarbij veel oude gebouwen zijn vervangen door moderne. Ook is er een geheel nieuw winkelcentrum aangelegd.
Inwonertal.
In telde de stad Sittard inwoners. Op een oppervlakte van 1798 hectare land is dat een bevolkingsdichtheid van 2077 inwoners/km². Van de voormalige gemeente Sittard maakten tussen 1982 en 2001 naast Sittard zelf ook de kleinere kernen Broeksittard, Einighausen, Guttecoven, Limbricht, Munstergeleen en Windraak, (met gezamenlijk zo'n 12.000 inwoners) deel uit. Ten tijde van haar opheffing op 1 januari 2001 had de gemeente Sittard meer dan 49.000 inwoners en Geleen bijna 34.000.
Ligging.
Sittard ligt ingeklemd tussen twee rijksgrenzen in de flessenhals van de provincie Limburg, waar Nederland nog geen tien kilometer breed is. In het oosten en noordoosten grenst het aan Duitsland, nabij de gemeente Selfkant, en in het westen aan de Maas, die de grens met België vormt. Sittard ligt op het noordelijke uiteinde van het Plateau van Graetheide en het Plateau van Doenrade, waartussen het Geleenbeekdal gelegen is.
Dialect.
Het traditionele dialect van Sittard hoort tot de Oost-Limburgse dialecten. Het meest kenmerkend aan dit dialect is de zogeheten Sittardse diftongering.
Bezienswaardigheden.
Een deel van Sittard is geklasseerd als Beschermd stadsgezicht. Het oude stratenplan in het centrum van Sittard is nog duidelijk aanwezig. Ook de omwalling is nog grotendeels zichtbaar en een wandelpad voert over een deel van dit tracé.
Woonhuizen.
Hiernaast tal van andere monumentale woonhuizen, deels van latere datum, deels met slechts in de kern nog elementen van oudere datum.
Natuur en landschap.
Sittard ontwikkelde zich in en nabij het dal van de Geleenbeek, met parallel daaraan de gegraven Molenbeek. In het centrum is de Molenbeek geheel overkluisd. De Geleenbeek wordt vanaf de aftakking van de Molenbeek tot het weer samenvloeien de Keutelbeek genoemd, en is over een lengte van ongeveer 200 meter overkluisd in het centrum. Ten zuiden van het centrum bevindt zich in dit dal het Stadspark Sittard. De hoogte bedraagt ongeveer 45 meter boven NAP in het centrum. Naar het zuidoosten neemt de hoogte snel toe in de richting van de Kollenberg, behorend tot het Plateau van Doenrade en 100 meter hoog. Ook aan de westzijde loopt de hoogte enigszins op: Het Plateau van Graetheide verheft zich daar tot ongeveer 55 meter hoogte.
In het noordoosten vormt de Roode Beek de grens met Duitsland. Hier ligt het Parkbos Millen nabij Kasteel Millen.
Het project Corio Glana (i.s.m. Waterschap) heeft als doel natuurgebieden te ontwikkelen met het oog op zowel natuurbehoud als veilige retentiegebieden tijdens zware regenval. 
'Bergen' in Sittard.
Een algemeen Nederlands en ook Sittards gebruik is dat men een heuvel als berg benoemt. Zo kent Sittard verschillende 'bergen':
Verkeer en vervoer.
Sittard en Geleen vormen een schakel in de provinciale, in de nationale en in de grensoverschrijdende infrastructuur. De stad Sittard ligt sinds de jaren zestig enkele kilometers van de autosnelweg A2, via welke Eindhoven in minder dan een uur te bereiken is en Maastricht in ruim 20 minuten. De provinciale weg N276, die in het westen en in het zuiden de rand van de stad vormt, verbindt in noordelijke richting met Roermond en in oostelijke richting met Brunssum. In westelijke richting sluiten Sittard en Geleen bovendien aan op het knooppunt Kerensheide, waar de autosnelweg richting Brussel/Antwerpen en Keulen, de A76, de A2 ontmoet. Alle drie deze steden zijn in ongeveer een uur te bereiken. Ook dichterbij gelegen steden als Heerlen en Aken zijn via de A76 bereikbaar. Sinds 2017 is Sittard via de N297 en de Duitse B56 en A46 verbonden met Düsseldorf, wat in minder dan een uur te bereiken is.
In 1865 werd het station Sittard geopend aan de spoorlijn Maastricht - Venlo. Sinds 1896 heeft Sittard ook een spoorverbinding met Heerlen. Het oorspronkelijke stationsgebouw uit 1865 werd in 1923 vervangen door een nieuw gebouw. Dit station werd in 1993 door nieuwbouw vervangen.
Sittard vormt een relatief belangrijke schakel in het spoorwegnet in Limburg. Op dit station werd de intercitylijn uit Alkmaar tot 2013 gesplitst in een deel naar Maastricht en een deel naar Heerlen. Roermond, dat ook door deze intercitylijn wordt aangedaan, Heerlen, Maastricht en Kerkrade zijn daarnaast ook per stoptrein te bereiken. Vanaf 2013 rijden de intercity's naar Heerlen en Maastricht overdag gescheiden van elkaar. Hiermee ontstaat tussen Sittard en station Amsterdam Centraal viermaal per uur een snelle verbinding via station Eindhoven Centraal en station Utrecht Centraal.
De wijk Ophoven had vroeger een eigen stopplaats aan de spoorlijn Sittard - Herzogenrath: stopplaats Ophoven. Deze is in 1934 gesloten. Voorts is er sinds 1931 ook nog de goederenspoorlijn Sittard – Born naar de havens van Born.
Tussen 1923 en 1949 reden er elektrische trams van de Limburgsche Tramweg-Maatschappij van Sittard via Hoensbroek naar Heerlen.
Economie.
Sittard is vanouds van belang geweest als onderwijs- en dienstencentrum en als vestigingsplaats van kloosters en bijbehorende zorginstellingen. In 1912 vestigde zich de "Coöperatieve Melkinrichting Sint-Rosa" te Sittard, waar onder meer ook kaas en consumptie-ijs werd bereid. Deze fabriek vormde een van de kernen voor het fusiebedrijf Sibema, dat later via diverse fusies en schaalvergrotingen zou opgaan in FrieslandCampina, waarbij in 1987 de zuivelfabriek Sint-Rosa voorgoed werd gesloten.
Sittard heeft enkele steenfabrieken gekend, zoals de "N.V. Sittardsche Steenfabriek", en de "Steenfabriek Sint-Rosa", in 1983 na stillegging openbaar verkocht.
De in de eerste decennia van de 20e eeuw in productie gekomen steenkoolmijnen, met name de nabijgelegen Staatsmijn Maurits, en de bijbehorende steenkoolverwerkende- en chemiebedrijven in Geleen, zorgden ook in Sittard voor een toename van de bevolking.
Na de Tweede Wereldoorlog vestigde Philips (1946) zich ten noorden van Sittard met een beeldbuizenfabriek, en deze vormde de kern voor het grote bedrijventerrein Industriepark Noord. Na 1975 verminderde de werkgelegenheid van Philips snel, en in 2009 eindigden de activiteiten voorgoed. Op het industriepark verschenen echter tal van nieuwe bedrijven.
In 1962 werd het bedrijventerrein Handelscentrum Bergerweg opgericht, dat voornamelijk detailhandel, kleine bedrijven en kantoren omvat.
In Sittard bevindt zich sinds 1991 het hoofdkantoor van het uit de mijnbouw voortgekomen DSM. Na de sluiting van het hoofdkantoor DSM in Sittard en verplaatsing/centralisatie naar Heerlen is begonnen met de bouw van een nieuw hoofdkantoor van DSM in Maastricht. In de twee Sittardse DSM-torens is nu PIT! gevestigd. Het gebouw heeft een multifunctionele functie voor met name kantoren. Dit is gelegen in het Kantorenpark Sittard, dat is gesitueerd nabij het station, op het terrein van een voormalige steenfabriek. In 2006 opende het Saoedische concern SABIC, dat de bulkchemie van DSM had overgenomen, een nieuw Europees hoofdkantoor. Dit bevindt zich op het bedrijventerrein BedrijvenStad Fortuna.
De binnenstad van Sittard vormt een regionaal koopcentrum.
Onderwijs.
Sittard is vanouds een centrum van spiritualiteit en onderwijs. Er hebben zich in het verleden tal van religieuze instellingen gevestigd, naast een kapittel ook vele kloosters en moederhuizen. Middelbaar onderwijs werd en wordt onder meer gegeven door jezuïeten en franciscanen, hoger onderwijs door dominicanen en ursulinen. De Trevianum Scholengroep, voortgekomen uit een fusie van twee havo/vwo-scholen - het Bisschoppelijk College en het Serviam Lyceum -, is een van de grootste middelbare scholen van Nederland.
Op HBO-niveau is Sittard een kleine studentenstad. Zuyd Hogeschool heeft hier een afdeling HEAO en een faculteit Gedrag en Maatschappij. Daarnaast is er in Sittard een grote lerarenopleiding gevestigd van Fontys Hogescholen. Deze hogeschool herbergt in Sittard ook een Centrum voor Theologie en Pastoraat, gelieerd aan een HBO-opleiding Theologie en Levensbeschouwing. Fontys Hogescholen, Zuyd Hogeschool en gemeente Sittard-Geleen organiseren sinds enkele jaren de Studentenintroductie Sittard-Geleen.
Cultuur.
De stad Sittard en de gemeente kennen diverse culturele voorzieningen. Te noemen zijn onder meer de Stadsschouwburg en Cultureel Centrum Sittard-Geleen (aan de Rijksweg Zuid), Museum De Domijnen (voor hedendaagse kunst, stedelijke historie en archeologie), de Stichting Historie Sittard-Geleen, de Stichting Jacob Kitzraedt voor monumentenzorg, en het Stadsarchief Sittard-Geleen (aan de Kasteelhof te Born).
Kleinkunst en muziek.
Sittard heeft een aantal opmerkelijke kleinkunstenaars voortgebracht. De beroemdste was Toon Hermans, cabaretier, tekstschrijver, liedjeszanger, dichter. Zeer grote regionale en ook nationale bekendheid verwierven in de jaren vijftig en zestig voorts de liedjeszangers Jo Erens en Frits Rademacher. In de jaren tachtig werd zanger/gitarist René Shuman bekend, geboren in Geleen, woonachtig in Sittard. Vanaf 2003 treedt hij op onder de naam Shuman &amp; Angel-Eye. Zij treden met hun rock-'n-roll-band nog steeds op in Nederland en België. Ook kent Sittard verschillende koren en muziekverenigingen, waarvan de Philharmonie en Harmonie St. Joseph, beide gevestigd in de binnenstad, de grootste zijn.
Kunstenaars.
De weefkunstenares Helga Paetzold woonde vele jaren in Sittard.
Wijken en buurten.
De bebouwing van Sittard concentreerde zich tot de 19e eeuw nog vooral binnen de middeleeuwse stadsomwalling. Daarbuiten, op het toenmalige platteland, lagen langs de uitvalswegen de buurtschappen Ophoven, Overhoven, Leyenbroek, Stadbroek en de Voorstad. Broeksittard was een zelfstandige gemeente. Met het vervallen van de defensieve functie van de omwalling groeide de stad in eerste instantie westwaarts richting de spoorlijn Maastricht - Venlo die in dezelfde periode werd geopend. Tussen de binnenstad en het spoorwegstation ontstond zo een bebouwingslint die vandaag de dag nog steeds goed herkenbaar is in het huidige straatbeeld.
De opkomst van de Staatsmijnen zorgde begin de 20e voor een explosieve groei van Sittard. De arbeiderswijken werden in eerste instantie als "koloniën" wat verder buiten het stadscentrum gebouwd, dichter bij de industrie en infrastructuur. Er kwamen woningcomplexen in Ophoven, Overhoven en Stadbroek. Ook ontstonden er de nieuwe arbeidersdorpen Limbrichterveld en Sanderbout-Kleindorp. Rond het vanaf 1921 aangelegde stadspark ontstond een villawijk.
Na de Tweede Wereldoorlog werd de ruimte tussen de binnenstad en de omliggende kernen opgevuld met nieuwe woonwijken als de Baandert en Vrangendael. Ook de oude kernen zijn verder uitgebreid. Aan de stadsranden kwamen de industrieterreinen Bergerweg en Noord tot stand en de villawijk de Kollenberg. Diverse afleveringen van de familieserie Flodder, over een sociaal ontwricht gezin, zijn hier opgenomen. Ook na de wederopbouw bleef Sittard groeien. Zo werden in de Kemperkoul ten oosten van Sittard vanaf 1980 vier nieuwe woonbuurten aangelegd en werd de wijk Ophoven vanaf 1990 uitgebreid met de nieuwbouwprojecten Beekdal en Craaveld. De meest recente stadsuitbreiding is Hoogveld in het westen, gebouwd vanaf 2000.
In het begin van de 21e eeuw vonden er in Sittard meerdere saneringen plaats waarbij vooral veel sociale huurwoningen uit de mijnenperiode zijn gesloopt. De voormalige mijnwerkersbuurten Stadbroek-West en Thienbunder hebben zo plaatsgemaakt voor nieuwe, moderne woonbuurten (respectievelijk Molenbeek en Tuin van Gulik). Enkel de meest karakteristieke woningen zijn bewaard gebleven en in enkele gevallen slechts de gevels, zoals in de "Spoorkolonie" in Limbrichterveld, waarachter volledig nieuwe huurwoningen zijn gebouwd zonder het aanzicht te veranderen.
Wijkindeling.
Sittard is onderverdeeld in twee stadsdelen die bestaan uit vijftien wijken. Een aantal wijken is weer verder onderverdeeld in buurten.
Straten.
Belangrijke en/of historische (winkel)straten in Sittard zijn:
Recreatie.
Uitgaansleven.
Het uitgaansleven is geconcentreerd rond de historische markt waar veel cafés en eettentjes te vinden zijn.
Ook is er een bloeiende popcultuur, die teruggaat naar de vroege jaren zestig, het begin van Donkiesjot, een roemrucht poppodium dat tot 1987 heeft bestaan en waar diverse beroemde artiesten optraden. In 1989 werd het opgevolgd door poppodium Fenix, dat in april 2013 zijn deuren sloot en op 14 maart 2014 heropende onder de naam Volt.
Verenigingsleven.
Een van de bekendste en oudste verenigingen van Sittard is Carnavalsvereniging De Marotte, opgericht in 1881. Daarnaast zijn er nog tal van andere verenigingen actief, zoals de Philharmonie Sittard (1887), Harmonie Sint Joseph (1899), Sittards Mannenkoor SI-TARD (1897), Club Wo-Van (1921), Scouting Sint Jozef (1932), Scouting Don Bosco (1957), Aafsjlaag Zitterd (jongerenkapel), Klup Kump Gout (carnavalsvereniging) (2004), De Pupkes (carnavalsvereniging) (2017), Convent van Neit Prinse (carnavalsvereniging) (1988) SV de FONSS (studentenvereniging) (1993), CV 'n Bietje Wiejer (2013), Hou op die Kis (kapel), 't Trumke en 't Tröötje (kapel, 1974) en de stichting Optoch Kommitee Zitterd (carnaval, 1963).
Sport.
Op sportief gebied is Sittard landelijk bekend. Te noemen zijn hier onder meer de voetbalclub Fortuna Sittard, basketbalvereniging Bumpers en de handbalclubs Sittardia en Limburg Lions. Deze laatste staat nationaal en internationaal hoog aangeschreven. Bekende sporters waren in het verleden onder meer de wielrenner Jan Nolten (1930, Sittard), de voetballer Willy Dullens en de bokser Arnold Vanderlyde. Voormalig polsstokhoogspringer Rens Blom is het bekendste lid van de Sittardse atletiekvereniging AV Unitas. In Sittard is Sportzone Limburg gevestigd, waar verschillende sportaccommodaties van topsport tot recreatieve sport worden uitgeoefend. Ook heeft Sittard een zwemvereniging genaamd Hellas-Glana.
Geboren in Sittard.
De volgende bekende personen met een Wikipedia-artikel zijn geboren in Sittard:
Omringende kernen.
Tegen de klok in, beginnend in het noorden:
Nieuwstadt (gemeente Echt-Susteren); Limbricht, Einighausen, Geleen (Lindenheuvel), Geleen, Munstergeleen (alle deel uitmakend van de gemeente Sittard-Geleen); Windraak (grotendeels deel uitmakend van Sittard-Geleen);
Hillensberg, Wehr, Tudderen, Millen, alle deel uitmakend van de gemeente Selfkant. &lt;br&gt;
Door haar bijzondere ligging en qua grondoppervlak kan de gemeente Selfkant als Duitse tegenhanger en zustergemeente van Sittard-Geleen beschouwd worden.

</doc>
<doc id="30595" url="https://nl.wikipedia.org/wiki?curid=30595" title="Midden-Delfland">
Midden-Delfland

Midden-Delfland () is een gemeente in de Nederlandse provincie Zuid-Holland. Ze bestaat vooral uit veenweidegebied, dat door verschillende steden wordt omringd. De gemeente in 2004 ontstaan bij een herindeling. Het gemeentehuis staat in Schipluiden.
Geografie.
De gemeente is op 1 januari 2004 ontstaan uit een fusie van de gemeenten Schipluiden en Maasland. Ook werd een gebied ten zuiden van Delft bij de nieuwe gemeente gevoegd. Midden-Delfland maakt deel uit van de Metropoolregio Rotterdam Den Haag. De gemeente telde per inwoners. Buurgemeenten zijn, kloksgewijs vanaf het noorden: Rijswijk, Delft, Rotterdam, Schiedam, Vlaardingen, Maassluis en Westland. 
Behalve Schipluiden en Maasland bestaat de gemeente uit de dorpen Den Hoorn, met de meeste inwoners, en 't Woudt en de buurtschappen Hodenpijl, Ter Lucht, de Zweth en Gaag. 
De Rijksweg 4 of A4 loopt tussen Rijswijk en Schiedam door Midden-Delfland. Het traject was al in 1965 bepaald, maar na bezwaren werd eind jaren 1990 eerst het gedeelte tussen Rijswijk en Delft-Zuid aangelegd. Eind 2015 is het traject doorgetrokken tot Schiedam. Ter hoogte van Schipluiden is er een ecoduct aangelegd, de snelweg ligt hier verdiept om aantasting van het landschap te verminderen.
In Midden-Delfland ligt 1.400 hectare recreatiegebied. Op verzoek van een groep gemeentes en landbeheerders, de Landschapstafel, heeft de provincie Midden-Delfland eind 2017 op grond van de Wet Natuurbescherming aangewezen als Bijzonder Provinciaal Landschap. Deze status geeft het belang en de verplichting aan van het open en groen houden van dit veenweidelandschap. Dit moet een recreatiefunctie vervullen voor het omringend stedelijk gebied, maar tegelijk de druk op de open ruimte weerstaan. 
Geschiedenis.
Schipluiden is ontstaan uit het grondgebied van zeven heerlijkheden: Dorp, St. Maartensrecht, ‘t Woudt, Groeneveld, Hof van Delft, Hodenpijl en Zouteveen. Deze hadden ieder afzonderlijk een 'gemeenteraad', bestaande uit Schout en Schepenen. Schipluiden vormde al vroeg een kern. In 1561 stonden er ongeveer veertig huizen. Schipluidense familienamen als Van Dijk en Koppert kwamen toen al voor. In 1632 nam het aantal huizen toe tot zeventig. Toen werd ook korenmolen Korpershoek voor het eerst genoemd. Ruim honderdvijftig jaar later, in 1794, is Schipluiden verder gegroeid. De meeste Schipluidenaren leefden van de landbouw. Verder waren er timmerlieden, een molenmaker, metselaars, twee smeden, bakkers en chirurgijns. Ook scheepstransport werd een belangrijk middel van bestaan. Schippers vervoerden in de 19de eeuw grote hoeveelheden tuingrond, mest, aardappelen en veevoeder over de binnenwateren. 
Het grondgebied van Maasland is in de loop van de tijd gekrompen, bijvoorbeeld door de afscheiding van Schipluiden in 1570 en Maeslantsluys, nu Maassluis, in 1614. In 1747 telde Maasland ongeveer 1400 inwoners. In het jaar 1888 telde men bijna 2600 inwoners in de gemeente Maasland, die toen een oppervlakte had van 3767 ha. 'De Nederlandsche stad en dorpbeschrijver' van Bakker en Van Ollefen uit de achttiende eeuw vermeldt van Maasland dat het een bezienswaardige plaats is "omtrent twee uren gaans ten westen der stad Delft, vanwaar men behalve langs het water de Gaag over bijzonder goede wegen op het dorp komt. Er is een druk verkeer, zowel van veer- als andere vaartuigen, alsmede van een groot aantal rijtuigen die het dorp passeren van Amsterdam, ’s-Gravenhage en andere plaatsen, naar Hellevoetsluis en elders, wat aan het dorp een goed voordeel verschaft. De aangenaamheid van de ligging wordt nog zeer vermeerderd door de landerijen, die zeer vruchtdragend zijn. De reisgelegenheden zijn in Maasland zeer gemakkelijk met de veerschuit".
Den Hoorn is het grootste dorp van Midden-Delfland. De naam Dijkshoorn komt in 1317 voor in de rekeningen van de graaf van Holland. Den Hoorn oftewel Dijkshoorn was toen een deel van de Hof van Delft, een grafelijk bezit. Dit werd in ongeveer 1100 gesticht. De kern van de Hof van Delft kreeg in 1246 stadsrechten en groeide uit tot de stad Delft. Het omliggende gebied was bekend als het ambacht Hof van Delft. In 1817 werd dit ambacht een gemeente, die in 1921 weer werd opgeheven. Enkele delen, namelijk Den Hoorn, ‘t Woudt en Abtswoude, kwamen toen bij de toenmalige gemeente Schipluiden.
Van het dorpje 't Woudt is bekend dat het in 1277 al bestond. In dat jaar gaf Floris V de parochianen het recht om de eigen pastoor voor te dragen. Dit was een belangrijk voorrecht dat maar zelden werd verleend. 't Woudt telde in 1561 twee boerderijen, negen kleine huisjes, een herberg, een pastorie en een kosterswoning. Dit aantal is in de loop der tijden nauwelijks veranderd.
In de negentiende- en begin twintigste eeuw was gemeenschap De Zweth relatief welvarend. Zo was er sinds 1853 bierbouwerij De Hoop gevestigd en trok de speeltuin Land- en Schiezicht (rond 1900) veel Delftenaren. De tijden na de jaren 1940 werden gekenmerkt door het wegtrekken van de bewoners naar de grote steden, waardoor veel horecavoorzieningen het moeilijk kregen. Toch was het sterrenrestaurant De Zwethheul er jarenlang gevestigd.
Bestuur.
Het gemeentehuis van Midden-Delfland dat in 2012 gereed kwam is opgebouwd uit vijf ten opzichte van elkaar verschoven bouweenheden die de verkaveling van de omgeving volgen. De welvingen van het dak en het materiaal waaruit het is opgebouwd, zijn geïnspireerd op het polderlandschap met van oudsher gerietdekte boerderijen. Het gebouw is opgetrokken uit duurzame en zoveel mogelijk gerecyclede of recyclebare materialen.
Gemeenteraad.
De gemeenteraad van Midden-Delfland bestaat uit 17 zetels. Hieronder staat de samenstelling van de gemeenteraad sinds 2002:
Burgemeester.
Na 18 jaar burgemeesterschap van Midden-Delfland, stopte op 1 juli 2022 Arnoud Rodenburg als burgemeester van deze gemeente. 
Sinds 1 juli 2022 is Bram van Hemmen waarnemend burgemeester van Midden-Delfland. Na een voordracht door de gemeenteraad in oktober 2023; werd Fenna Noordermeer benoemd tot nieuwe kroonbenoemde burgemeester per 18 december 2023. 
Cultuur.
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente Midden-Delfland zijn diverse beelden, sculpturen en objecten geplaatst in de openbare ruimte, zie:
Varia.
Midden-Delfland was in 2008 de eerste Nederlandse gemeente die het Cittaslow-keurmerk kreeg.

</doc>
<doc id="30596" url="https://nl.wikipedia.org/wiki?curid=30596" title="Rijswijk">
Rijswijk



</doc>
<doc id="30597" url="https://nl.wikipedia.org/wiki?curid=30597" title="Hastings (Engeland)">
Hastings (Engeland)

Hastings is een district, badplaats en haven in het "shire"-graafschap ("non-metropolitan county" OF "county") East Sussex in het zuidoosten van Engeland met ongeveer 93.000 inwoners (2018). De plaats ligt vlak bij de plek waar Willem de Veroveraar, tijdens de Slag bij Hastings, in 1066 met 7000 man voet aan wal zette en de laatste Saksische koning Harold II op de heuvel Senlac versloeg, waardoor het land voor de indringers open lag. Tegenwoordig staat op die plek de nederzetting Battle.
De kasteelruïne van Hastings dateert uit 1070, ter vervanging van een houten bolwerk dat Willem onmiddellijk na de invasie van 1066 liet optrekken.
In 1749 ging bij Hastings het VOC-schip "Amsterdam" verloren.
Hastings is ook bekend van het schaakevenement Hastings International Chess Congress, ook simpelweg bekend als Hastings.
Die Pier van Hastings is een houten pier uit 1872. Deze werd in de vroege ochtend van 5 oktober 2010 zwaar beschadigd door brand. Een nieuwe pier werd vervolgens gebouwd en in 2016 in gebruik genomen.
Tussen 1928 en 1959 reden in de stad trolleybussen.
Sport.
Jaarlijks wordt sinds 1985 de halve marathon van Hastings gehouden, een hardloopwedstrijd over 21,1 km.

</doc>
<doc id="30601" url="https://nl.wikipedia.org/wiki?curid=30601" title="Ulf Andersson">
Ulf Andersson

Ulf Andersson (Västerås, 27 juni 1951) is een Zweedse schaker. In 1972 werd hij grootmeester FIDE. Hij heeft drie keer het grote schaaktoernooi in Hastings gewonnen, namelijk in 1978, 1979 en 1980, en een keer het Hoogovenstoernooi, in 1983. In een toernooi in Reggio Emilia in 1986 eindigde hij gelijk met Anatoli Karpov. Ulf is een gedegen schaker, neemt weinig risico en speelt vaak remise. Hij hoorde bij de wereldtop. Op 1 oktober 2005 speelde hij mee in het toernooi om hetopen NK Rapidschaak dat in Vlaardingen verspeeld werd. Hij eindigde met 5 uit 9 op de 17e plaats.
Hij heeft een variant in het Koningsindisch op zijn naam staan, de "Andersson variant": 1.d4 Pf6 2.c4 g6 3.Pc3 Lg7 4.e4 d6 5.Pf3 0-0 6.Le2 e5 7.de

</doc>
<doc id="30604" url="https://nl.wikipedia.org/wiki?curid=30604" title="Lassen">
Lassen

Lassen is het verbinden van materialen door druk en/of warmte, waarbij het materiaal op de verbindingsplaats in vloeibare of deegachtige toestand wordt gebracht (hoewel er ook uitzonderingen zijn, zie kouddruklassen), terwijl al of niet materiaal met ongeveer dezelfde samenstelling wordt toegevoegd, waarbij continuïteit ontstaat tussen de te verbinden delen.
Anders dan bij solderen smelt bij lassen ook het materiaal van het werkstuk, dus niet alleen het toevoegmateriaal.
Geschiedenis.
De eerste sporen van lassen dateren uit de Bronstijd en de IJzertijd in Europa en het Midden-Oosten. De oude Griekse geschiedschrijver Herodotus beschreef in de 5e eeuw voor Christus in de 'Historiën' dat Glaucus van Chios de man was die eigenhandig het lassen van ijzer had uitgevonden. De techniek van het lassen werd gebruikt bij de constructie van de ijzeren pilaar in Delhi, India, die rond 310 n. Chr. werd gebouwd en 5,4 ton woog.
In de middeleeuwen was smeden, waarbij een smid ijzer net zo lang hamerde totdat de delen aaneen verbonden werden, het enige lasproces. Daarin werden geleidelijk vorderingen gemaakt, en in 1540 publiceerde Vannoccio Biringuccio het eerste Europese boek dat zich bezighield met smeden en metallurgie: "De la Pirotechnia". De vaklieden uit de Renaissance waren zeer geoefend in het proces, en de industrie groeide hard tijdens de volgende eeuwen. In 1801 ontdekte Sir Humphry Davy de kort gepulste elektrische boog en een jaar later vond de Russische wetenschapper Vasily Petrov onafhankelijk daarvan de continu stabiele elektrische boog uit. Dankzij daaropvolgende ontdekkingen tijdens die eeuw zou booglassen de meest gebruikte vorm worden van het metallurgisch verbinden van metalen.
In 1865 werd een Engelsman genaamd Wilde het eerste patent op een lasproces toegewezen. De elektrische boog kreeg pas praktische toepassingen rond 1881, toen de Rus Nikolaj Benardos de eerste bruikbare booglastechniek uitvond, met elektroden van koolstof. Tijdens dat decennium werd er veel vooruitgang geboekt in de booglasprocessen, waaronder het gebruik van een metalen elektrode (in plaats van koolstof) en een geïsoleerd handvat, waardoor er handmatig gelast kon worden (door Benardos gepatenteerd in 1887). Rond 1900, werd door A.P. Strohmenger een beklede elektrode bedacht, die een stabielere boog gaf. Daaropvolgend werden er twee nieuwe lasprocessen ontwikkeld in de laatste twee decennia van de 19e eeuw, namelijk weerstandlassen en autogeen lassen. Autogeen lassen was aanvankelijk populairder vanwege de compactheid en relatief lage kosten. Maar in de loop van de 20e eeuw verdween het langzaam uit de industrie. Het werd grotendeels vervangen door booglassen, daar elektrodebekledingen werden ontwikkeld die de boog stabiliseerden en materiaal beschermden tegen onvolkomenheden.
In de jaren 1920-'30 werd lassen steeds meer gebruikt. De toepassing van bekledingen werden steeds goedkoper toen in 1927 een extrusieproces werd ontwikkeld. Deze ontwikkeling leidde tot een enorme toename van de rol van booglassen in de jaren 1930-'40 en in de Tweede Wereldoorlog. Tijdens deze jaren werden er verschillende grote ontdekkingen gedaan in het gebruik van automatisch lassen, lassen met wissel- en gelijkstroom en bekledingstypen. In 1930 werd het stiftlassen uitgevonden, in 1932 werd voor het eerst onderwater gebooglast, en ook werd er voor het eerst geëxperimenteerd met het gebruik van inerte beschermgassen, om onedele metalen als aluminium en magnesium te kunnen lassen. Dat leidde weer tot de uitvinding in 1948 van de nieuwe lasprocessen: TIG-lassen en het verwante plasmalassen.
De Tweede Wereldoorlog bracht een grote toename in het gebruik van lasprocessen teweeg. De verschillende militaire machten probeerden te bepalen welk proces het beste was. De Britten gebruikten voornamelijk booglassen. Ze hebben zelfs schepen gebouwd met compleet gelaste romp (wat uitzonderlijk was voor die tijd) genaamd de Libertyschepen. Ze hebben nog tot jaren na de oorlog dienstgedaan als koopvaardijschepen. Tegenwoordig worden alle schepen gelast in plaats van geklonken. De Amerikanen twijfelden in eerste instantie, maar begonnen de voordelen van lassen in te zien toen het proces hen in staat stelde om snel hun schepen te repareren na een Duitse aanval op de haven van New York.
Een van de beperkingen van TIG-lassen is dat het een lage neersmelt (in gewicht) per tijdseenheid heeft en dus niet erg geschikt om zware lassen te maken. Dit leidde tot de ontwikkeling van een proces met constant toegevoerde draad, MIG/MAG-lassen, aangekondigd in 1948. Tijdens deze periode werden enkele belangrijke ontdekkingen gedaan, zoals het gebruik van metaalpoeder in de mantel van beklede elektroden, het gebruik van argon/helium gasmengsels en uiteindelijk het gebruik van het veel goedkopere kooldioxide. In 1958 debuteerde het lasproces met gevulde draad, waarmee de zelfbeschermende draadelektrode gebruikt kon worden zonder of met weinig gas en automatische apparatuur, wat resulteerde in een toename van de lassnelheden (lees neersmelt).
Lasprocessen.
Er zijn in de loop van de tijd veel verschillende lasprocessen ontwikkeld, alle met specifieke kenmerken en toepassingsgebied. Grofweg kunnen ze ingedeeld worden in 6 hoofdgroepen (waarbij de laatste groep: groep 7, een 'verzamelgroep' is).
Vanwege de uitgebreidheid van het onderwerp worden deze groepen en de aparte lasprocessen beschreven in aparte artikelen, die bereikbaar zijn via onderstaand schema:
Materialen.
Lasbare materialen.
Dankzij alle technologische ontwikkelingen binnen de laswereld kan inmiddels een enorm groot aantal materialen gelast worden. Hieruit blijkt dat het een voorwaarde is dat de materialen smeltbaar zijn. Daarom is het onmogelijk niet-smeltbare materialen, zoals thermohardende kunststoffen te lassen. Soms is er meer mogelijk dan men zou verwachten, want het is zelfs mogelijk gebleken om keramiek en hout te lassen.
Het is onder bepaalde voorwaarden ook mogelijk om ongelijke materialen aaneen te lassen.
Wel vereisen sommige materialen speciale voorzorgsmaatregelen, bijvoorbeeld voorverwarmen, speciaal toevoegmateriaal of een warmtebehandeling achteraf. Ook zijn lang niet alle lasprocessen bruikbaar voor alle materialen.
Staal is wel de meest gebruikte maar ook roestvast staal en non-ferrometalen (zoals aluminium) en zelfs vele kunststoffen zijn uitstekend lasbaar. Voorbeelden van lassen met niet-metalen zijn:
Maar zelfs het aan elkaar vast laten vriezen van stukken ijs of het aan elkaar smelten van plakjes kaas zou vanuit deze optiek als lassen beschouwd kunnen worden.
Toevoegmaterialen.
Lassen is in de praktijk meestal veel méér dan alleen smelten en weer laten stollen. Het is mogelijk het lasproces te beïnvloeden door allerlei toevoegmaterialen, die verschillende functies kunnen hebben.
Functies van toevoegmaterialen kunnen zijn:
Kwaliteit.
De kwaliteit van de las wordt bepaald door vele factoren. Dit begint al met het uitgangsmateriaal en de eventuele toevoegmaterialen. Het materiaal in de omgeving van de las verandert door het lasproces; meestal op een ongunstige manier. Deze veranderingen komen met name voor in de z.g. 'warmte-beïnvloede zone'.
Een andere belangrijke factor bij de kwaliteit van lassen zijn lasfouten.
De laatste decennia is het accent van ontwikkelingen in de laswereld vooral komen te liggen op kwaliteitsverhoging. Dit kan gebeuren door het ontwikkelen van specifieke lasprocessen, maar gebeurt vooral door het optimaliseren van de bestaande processen en de opleiding van lassers. Kwaliteitscontrole van lassen gebeurt vaak door middel van röntgenonderzoek of bijvoorbeeld met ultrasone apparatuur. Er zijn nog vele andere onderzoeksmethoden. Zij hebben alle tot doel naar het inwendige van de las te kijken. Dit noemt men niet-destructief onderzoek (n.d.o.). In die gevallen waar n.d.o. niet toepasbaar is wordt ook wel destructief onderzoek gebruikt. Men last dan bijvoorbeeld proefstroken mee waar dan buigproeven / trekproeven enz. van kunnen worden gemaakt.
Veiligheid.
Bij het lassen is, zoals bij ieder ander productieproces, de veiligheid van groot belang.
Vonken en gloeiende metaalspetters kunnen brandplekken geven. Daarom zijn lange handschoenen en eventueel een beschermend schort nodig. Ook mag er geen brandbaar materiaal in de omgeving liggen.
Bij elektrische lasprocessen is het mogelijk elektrische schokken en brandwonden te krijgen. Het is daarom belangrijk dat handschoenen en ook schoenen goed isoleren.
Er komen ook schadelijke gassen vrij (onder andere ozon en lasrook). Voorts kunnen gebruikte beschermgassen ongemerkt zuurstof verdringen. Het heeft daarom de voorkeur dat er geforceerde ventilatie is.
Een plasmaboog geeft een zeer fel licht af, met vooral schadelijke uv-stralen. Een laskap met een donker glaasje beschermt de ogen (Zie Lasoog) en het gezicht. De donkere gradatie van het lasglaasje (shade) wordt weergeven in een getal. Deze lasglaasjes zijn naar sterkte genummerd. De nummering loopt van 4 tot 16. Hoe hoger het nummer, hoe meer straling wordt geabsorbeerd (gefilterd).
Het juiste filter (shadenummer) wordt gekozen afhankelijk van de gebruikte stroomsterkte.
In de tabel hieronder wordt weergegeven welke gradatie gebruikt moet worden.
Overigens is bij sommige lasprocessen (met name bij TIG-lassen) de uv-straling zo sterk dat ook de huid beschermd moet worden om verbranding te voorkomen.
Lasverbindingen.
Geometrisch gezien kunnen lassen op vele manieren worden gemaakt, maar ze zijn in te delen in verschillende hoofdgroepen: stuiklas (of kopse las), overlaplas, oplas, T-las, hoeklas, flenslas.
Sommige lastechnieken vereisen specifieke verbindingsvormen, terwijl andere lastechnieken vrijwel elke verbindingsvorm kunnen lassen.
Bij bepaalde technieken (bv. lassen met beklede elektrode, MIG/MAG-lassen) is het wenselijk dat dikke materialen vooraf afgeschuind worden, waarbij deze V-naad soms in meerdere lagen opgelast wordt. Bij andere technieken (onder andere die waarbij de keyhole lastechniek wordt gebruikt), is juist een stompe verbinding vereist.
Een bijzondere techniek die gebruikt wordt als een oplas of een overlaplas moet worden gemaakt waarbij het gebruikte lasproces niet in staat is een voldoende doorlassing te verkrijgen, is gat- of proplassen. Daarbij worden op regelmatige afstanden gaten in het op te lassen werkstuk gemaakt, die vervolgens worden dichtgelast.

</doc>
<doc id="30606" url="https://nl.wikipedia.org/wiki?curid=30606" title="TU Delft">
TU Delft



</doc>
<doc id="30607" url="https://nl.wikipedia.org/wiki?curid=30607" title="Schaafmachine">
Schaafmachine

Een schaafmachine kan hout schaven, dat is een stukje van het oppervlak weghalen. Daarmee kan ruw hout glad gemaakt worden, of kunnen verweerde of geverfde lagen weggehaald worden. Dat laatste is overigens niet de bedoeling en ook niet aan te bevelen, want door de uiterst harde bestanddelen in het verflaagje worden de schaafbeiteltjes direct bot en daarmee onbruikbaar.
Bij houtbewerking kan gebruikgemaakt worden van een schaafmachine. Deze bestaat in het geval van een vlakbank uit een metalen frame met twee instelbare tafels en een zijgeleider. Met de eerste tafel, ook wel aanvoerblad genoemd, kan men de gewenste diepte instellen. Het tweede blad kan men instellen om ervoor te zorgen dat men het hout strak zonder oneffenheden kan schaven. De zijgeleider is bedoeld om hout haaks te schaven na het vlakken, tevens wordt deze gebruikt om een eventuele sponningbreedte in te stellen. Deze machine is bedoeld om hout te kantrechten, dat wil zeggen vlak en haaks maken. Ook kan men sponningen schaven en verjongen. Deze machines zijn vaak uitgerust met een Zwitserse of parallelbeveiliging. Dit houdt in dat boven de beitels een mechanisme zit dat de beitels constant afschermt.
Er zijn ook handschaafmachines, waarmee een strook van ongeveer 80 mm breed geschaafd kan worden. Meestal kan met een knop ingesteld worden hoeveel weggeschaafd wordt, in de orde van grootte van bijvoorbeeld 0,1 mm tot 3 mm.
Er bestaan diverse schaafmachines:

</doc>
<doc id="30608" url="https://nl.wikipedia.org/wiki?curid=30608" title="KUN">
KUN



</doc>
<doc id="30609" url="https://nl.wikipedia.org/wiki?curid=30609" title="Van Brienenoordbrug">
Van Brienenoordbrug

De Van Brienenoordbrug is een brug over de Nieuwe Maas in het Rotterdamse stadsdeel IJsselmonde en Kralingen-Crooswijk aan de oostkant van Rotterdam, in de Nederlandse provincie Zuid-Holland. De brug bestaat uit twee naast elkaar gelegen boogbruggen met in het verlengde daarvan drie basculebruggen. De oostboog van de Van Brienenoordbrug is aangelegd in 1965 en de westboog in 1990. De weg over de brug is de rijksweg A16, en met zes rijstroken per richting en dagelijks meer dan een kwart miljoen voertuigen een van de breedste en drukste autosnelwegen van Nederland. Buiten de boog aan de oostzijde loopt ook een tweerichtingsfietspad. De totale lengte van de Van Brienenoordbrug bedraagt 1320 meter en de doorvaarthoogte is afhankelijk van het getijde.
Geschiedenis.
De eerste brug.
Het plan voor de Van Brienenoordbrug dateerde al uit de vroege jaren dertig. Tijdens de regering van minister-president Colijn werd een rijkswegenplan uitgewerkt waarbij ten oosten van Rotterdam een brug over de rivier zou komen. Het geld dat hiervoor gereserveerd was, werd echter voor de Maastunnel gebruikt. Na de oorlog werd pas weer in 1959 nagedacht over de Ruit van Rotterdam. Het bouwrijp maken van de grond nam een aanvang voor of in 1961. Rond 1962 stelde de gemeenteraad de naam van de brug vast. De Van Brienenoordbrug dankt zijn naam aan het onderliggende Eiland van Brienenoord, het oord van A.W. baron van Brienen.
De brug is in zijn geheel ter plaatse gebouwd. Om de boog te kunnen bouwen werden tijdelijk twee hulppijlers in het water gebouwd. De kenmerkende diagonale kabels waar het wegdek aan is opgehangen, geven de constructie een grote vormvastheid. Dit bleek mogelijk door de bijzondere verhoudingen van de boogvorm. Het ontwerp van ir. W.J. van der Eb van Rijkswaterstaat was voor zijn tijd revolutionair slank en transparant, en heeft later vele gebouwde bruggen geïnspireerd. De technisch tekenaar die het ontwerp van ingenieur Van der Eb heeft uitgewerkt was de heer C. Verkade, die in dienst van Rijkswaterstaat onder andere ook het ontwerp van het Emmaviaduct in Groningen op tekening heeft uitgewerkt.
De Van Brienenoordbrug werd door koningin Juliana feestelijk opengesteld voor verkeer op 1 februari 1965. Ook minister Jan van Aartsen was daarbij aanwezig.
De brug vormt de derde vaste oeververbinding na de opening van de Willemsbrug in het centrum van de stad in 1878 en de nog westelijker gelegen Maastunnel in 1942. In het zuiden sloot de nieuwe weg door middel van een groot verkeersplein bij IJsselmonde aan op de bestaande rijksweg 16 van de oude Stadionweg naar Dordrecht. Aan de noordkant hield het traject eerst op bij het Kralingseplein (bij het tegenwoordige Rivium), maar spoedig volgde de verlenging naar de Bosdreef en de Hoofdweg en in 1973 de aansluiting op de A20 op het Terbregseplein.
Verdubbeling.
Al snel bleek de capaciteit van de brug ontoereikend. In 1986 werd dan ook begonnen met een grootschalig project dat voorzag in een verdubbeling van de Van Brienenoordbrug en de toeleidende wegen. Om het scheepvaartverkeer zo min mogelijk te hinderen werd deze tweede boog niet ter plaatse gebouwd, maar in Zwijndrecht. In 1989 is de nieuwe boog, met een overspanning van 287,5 meter, naar zijn definitieve plaats gevaren, op slechts 15 centimeter ten westen (stroomafwaarts) van de oude brug. Deze operatie trok enorm veel publiciteit, onder meer doordat het gevaarte alleen via de Oude Maas en de Nieuwe Waterweg de Nieuwe Maas kon bereiken. Er moesten daarnaast de Spijkenisserbrug, Botlekbrug en de Koninginnebrug worden gepasseerd. De overige scheepvaart is voor die gelegenheid stilgelegd. Op 1 mei 1990 is de tweede Van Brienenoordbrug in gebruik genomen.
De tweede (westelijke) boog is iets breder dan de oude. Vol trots meldde men dat het nieuwe wegdek van het beweegbare deel veel dunner was dan dat van de oude brug. In de zomer van 1997 bleek echter het nieuwe wegdek te dun en ontstonden vermoeiingsscheuren, waardoor de val (het bewegende gedeelte) tegen hoge kosten vervangen moest worden. Deze ontdekking vormde de aanleiding voor de oprichting van het meerjarige onderzoeksproject "Problematiek Stalen Rijvloeren" van Rijkswaterstaat.
Toekomst.
Op 2 april 2008 werd bekendgemaakt dat de Van Brienenoordbrug in zo'n slechte staat verkeert dat ze binnen 10 jaar moet worden gerenoveerd. Op 17 januari 2018 presenteerde minister Van Nieuwenhuizen van Infrastructuur en Waterstaat in Rotterdam een plan voor de vernieuwing van de Nederlandse weginfrastructuur, waarin ook groot onderhoud aan de Van Brienenoordbrug werd aangekondigd, dat in 2020 zou kunnen beginnen. In de zomervakantie 2020 is begonnen met de houten balken van het beweegbare deel te vervangen en te asfalteren. Het plan is de brug in te pakken om te stralen ivm roestvorming. . 
In juni 2020 heeft de minister echter besloten om af te stappen van het renovatiespoor en de bruggen te gaan vervangen. De westboog zal worden vervangen door een nieuw te bouwen boogbrug met dezelfde functionaliteit, die in de zomer van 2026 zal worden verwisseld met de bestaande boogbrug en op de bestaande pijlers wordt gelegd. De oude westboog zal op een werf worden gerenoveerd en in de zomer van 2028 weer gebruikt worden om de oostboog te vervangen. In de tussenliggende tijd zal dan in 2027 het beweegbare deel worden gerenoveerd, waarbij in die zomer onder meer de twee brugkleppen van de oostboog zullen worden vervangen. 
Brugopening.
Jaarlijks varen zo'n 140.000 schepen onder de brug door. Voor circa 500 daarvan moet de brug worden geopend, een proces dat 18 minuten duurt: de brug omhoog bewegen duurt 4 minuten, in 10 minuten vaart het schip onder de brug door, en het naar beneden gaan van de brug duurt wederom 4 minuten. Gedurende deze tijd wordt het wegverkeer stilgezet met slagbomen. Sedert november 2005 wordt de brug volledig op afstand bediend vanuit Rhoon in plaats van in het bedieningscentrum naast de brug.
Brugopening moet ten minste 3 uur van tevoren worden aangevraagd bij het Haven-Coördinatiecentrum. De verdere afhandeling wordt gedaan vanuit de Verkeersmanagementcentrale van Rijkswaterstaat.
Door een elektromechanische storing op 17 maart 2006 heeft de brug midden op de dag ongeveer een uur opengestaan. Er ontstonden files tot 7 kilometer lang. Als eerste sloot de westbrug (rijrichting Breda) en rond 13.00 uur de oostbrug (rijrichting Utrecht/Den Haag). Op 5 november 2006 wilde de brug weer niet sluiten door een elektrische storing en moesten technici de brug handmatig laten zakken.
Op 14 januari 2015 gingen rond het middaguur de slagbomen door een technische storing niet meer open. Dit zorgde voor files tot 8 kilometer lang. Na drie kwartier werden de slagbomen handmatig geopend, eerst de brug in de rijrichting van zuid naar noord.
Verkeer.
Elk van de twee bruggen is in tweeën verdeeld. Zo is er aan beide zijden een hoofdrijbaan voor doorgaand verkeer en een parallelrijbaan voor lokaal verkeer. Dit is gedaan voor de doorstroming en verkeersveiligheid. Elk van deze vier banen bestaat uit drie rijstroken.
Sinds 1993 is op de hoofdrijbaan richting het Terbregseplein een vrachtwagenstrook waar vrachtverkeer en bussen zwaarder dan 3500 kg gebruik van mogen maken.
In 2001 was circa 13% van het verkeer dat over de brug reed vrachtverkeer.
De brug is toegankelijk voor fietsers, bromfietsers en overig langzaam verkeer. Voorheen werden bromfietsers wel, maar fietsers niet toegelaten, maar dat werd door fietsers veelvuldig overtreden. 

</doc>
<doc id="30610" url="https://nl.wikipedia.org/wiki?curid=30610" title="Mokum">
Mokum

Mokum is een informele bijnaam voor de stad Amsterdam.
Etymologie.
Het woord stamt uit het Hebreeuws en betekent 'plaats' of 'stad' (Hebreeuws: מָקוֹם, "Maqom"). Via het Jiddisch ("mokem") is het in het Bargoens terechtgekomen. Het markeert daarmee tevens het Joodse gedeelte van de geschiedenis van Amsterdam.
Achtergrond.
In het verleden werden in het Nederlands-Joods taalgebruik steden vaak aangeduid met hun eerste letter volgens het Hebreeuwse alfabet. Zo werd Amsterdam "Mokum Allef" genoemd (dus: Stad A) en Rotterdam was "Mokum Reisj" (Stad R). Hoewel dit ook gebeurde met andere steden als Winschoten ("Mokum Beis" of "Mokum van het Noorden"), Berlijn ("Mokum Beis" (Stad B)), Alkmaar ("Mokum Aye") en Delft ("Mokum Dallet" (Stad D)), is uiteindelijk de benaming "Mokum" alleen voor Amsterdam overgebleven.
Ook de, relatief vrij talrijke, Joden in stadsdeel Strelitz-Alt van het Duitse Neustrelitz noemden hun stad in de periode tot 1933 "Oll Mochem".

</doc>
<doc id="30611" url="https://nl.wikipedia.org/wiki?curid=30611" title="Lars Karlsson">
Lars Karlsson

Lars Karlsson (Stockholm, 11 juli 1955) is een Zweedse schaker. In 1982 werd hij FIDE-grootmeester. Hij won een aantal toernooien, waaronder het grote toernooi te Hastings in 1983.

</doc>
<doc id="30614" url="https://nl.wikipedia.org/wiki?curid=30614" title="Coldplay">
Coldplay

Coldplay is een Britse rockband, die in 1996 in Londen werd gevormd. De leden zijn zanger Chris Martin, gitarist Jon Buckland, drummer Will Champion en bassist Guy Berryman.
In het begin werd Coldplay vergeleken met andere artiesten en bands, waaronder Radiohead, U2 en Travis. De band brak met de single "Yellow" door, gevolgd door hun debuutalbum "Parachutes" (2000). "A Rush of Blood to the Head" (2002), het tweede album, betekende hun definitieve doorbraak. Het album won ook meerdere prijzen. In 2005 kwam het album "X&amp;Y", dat in zestien landen op nummer één kwam. Het vierde album, "Viva la Vida or Death and All His Friends", werd samen met Brian Eno geproduceerd en ontving meerdere Grammy's. Hun vijfde album "Mylo Xyloto" is weer geproduceerd door Eno. Hits van Coldplay zijn onder meer "Speed of Sound", "Clocks", "Yellow", "Viva la Vida", "The Scientist", "Fix You", "A Sky Full of Stars", "Paradise" en "Magic".
Biografie.
In 1996 ontmoette Chris Martin Jonny Buckland tijdens de introductieweek van de universiteit University College London. Samen probeerden zij een band op te zetten, waarbij ze op de universiteit Will Champion en Guy Berryman ontmoetten. Samen waagden ze hun eerste poging. Martin begon samen met Buckland teksten te schrijven, Berryman speelde mee op zijn basgitaar en Champion begon te drummen. De band, genaamd "Starfish", was voornamelijk te vinden in Engelse pubs. De band had ook nog even een alter ego als Pectoralz, een boyband die puur als grap bedoeld was. Toen de leden op het punt stonden hun eerste grotere optreden te houden, schakelden ze over op de naam "Coldplay". Toentertijd had Martin een vriend, Tim Crompton, thans frontman van de Engelse band "the High Wire", wiens band Coldplay op het punt stond om te stoppen. Deze band had de naam Coldplay uit een gedichtenbundel en Martin besloot om na het stoppen van die band zelf de naam over te nemen. In 1998 heette de band dus ook daadwerkelijk Coldplay.
Al kort na hun ontmoeting op de Londense universiteit raakten de vier studenten bevriend en deelden hun passie voor muziek. De band die ontstond had de volgende leden: Chris Martin (tekstschrijver, zang, piano, gitaar), Jonny Buckland (tekstschrijver, leadgitarist), Guy Berryman (basgitarist) en Will Champion (drummer, nadat hij de gitaar en piano daarvoor had ingeruild).
Eerste ep's en eerste album.
In 1998 maakten ze een ep als demo voor de platenmaatschappijen. De ep heet "Safety" en er stonden drie nummers op. In totaal werden er 500 exemplaren van gemaakt. Door die ep werden ze dat jaar uitgenodigd voor een optreden op het "In the city"-festival van Manchester. Daar werden ze gescout door een platenmaatschappij die hen vervolgens aanbood een single uit te brengen.
De eerste single van Coldplay was "Brothers &amp; Sisters" (1999) op het Fierce Panda-label. Deze single bereikte nummer 92 in de Engelse hitlijsten. Daarna ging het hard met de band. Ze werden ontdekt door een grote platenmaatschappij, Parlophone, en in 2000 werd het album "Parachutes" uitgebracht met onder andere de singles "Yellow", "Trouble" en "Don't Panic". Het album werd gemaakt met producer Ken Nelson. Op 26 juni was de band te gast in de Wisseloordstudio's te Hilversum voor een live optreden voor het programma 2 Meter Sessies. Later op dezelfde dag gaf de band haar eerste buitenlandse concert, in de Kleine Zaal van Paradiso, en een dag later speelde de band een aantal nummers in het radioprogramma van Henk Westbroek op 3FM.
"A Rush of Blood to the Head".
De band dook in 2001 de studio in, wederom met producer Ken Nelson.
In augustus 2002 kwam het album met de naam "A Rush of Blood to the Head" uit, waarvan de single "Clocks" uit 2003 de definitieve doorbraak van Coldplay betekende bij het grote publiek. Het album werd gekenmerkt door de diepgaande songteksten en het melancholische geluid in onder andere "The Scientist" en "Clocks". Het album won in 2003 de Grammy voor "beste album van alternatieve muziek".
"X&amp;Y".
2004 was voor de band een studiojaar, waarin ze uitrustten van de voorgaande tournee en het derde album opnamen. Dat album kreeg de naam "X&amp;Y" en verscheen op 6 juni 2005. Het bezette direct de eerste plaats in de Nederlandse hitlijsten en was met ruim acht miljoen verkopen het best verkopende album van 2005. De eerste single op het album, "Speed of Sound", debuteerde op 18 april 2005 en belandde in 20 landen op de nummer één-positie. Nadien werden ook "Fix You" en "Talk" uitgebracht als single.
"X&amp;Y" won de Brit Award voor "beste Britse album" en "Speed of Sound" kreeg dezelfde prijs, voor "beste Britse single".
Op 7 juli 2005 gaf Coldplay een uitverkocht concert in het GelreDome in Arnhem als onderdeel van hun "Twisted Logic"-tour. Van "X&amp;Y" verschenen de singles "Speed Of Sound" (nr. 6), "Fix You" (tip), "Talk" (nr. 1) en "The Hardest Part" (nr. 25).
"Viva la Vida or Death and All His Friends".
Coldplay begon in oktober 2006, samen met Brian Eno, met het opnemen van het vierde album. Intussen toerde de band door Zuid-Amerika, waardoor hun nieuwe album Spaanse invloeden kreeg. Op 13 juni 2008 was de release van "Viva la Vida or Death and All His Friends".
De eerste single, "Violet Hill", was vanaf 29 april een week lang gratis te downloaden vanaf de website van Coldplay. Het album "Viva la Vida or Death and All His Friends" was uitgelekt op 4 juni, ongeveer een week voor de officiële release. In tegenstelling tot de eerdere albums werd "Viva la Vida" geproduceerd door Brian Eno.
Coldplay gaf op 5 juni een mini-concert speciaal voor fans van BNN en Coldplay. Hiervan was een registratie te zien op 7 juni op Nederland 3.
Op 28 juni 2008 behaalde hun tweede single "Viva la Vida" de eerste plaats van de Amerikaanse Billboard Hot 100. Nog nooit eerder stond de band op de koppositie in de Verenigde Staten. Het was hun tweede top 10-hit in dit land. Eerder top 10-succes had de groep met "Speed of Sound". "Viva la Vida" is de eerste nummer 1-hit voor een Britse band in de Billboard Hot 100 sinds "Wannabe" van The Spice Girls in 1997.
Coldplay gaf op 2 oktober een concert in Ahoy in Rotterdam. Door de snelle kaartenverkoop werd er een tweede concert gepland. Dat concert vond 3 oktober plaats in hetzelfde gebouw. De kaartverkoop startte 7 juni en beide concerten waren binnen een kwartier uitverkocht.
"Prospekt's March".
In november 2008 verscheen ook de ep "Prospekt's March". Hierop stonden de nummers die niet op tijd af waren voor de deadline van "Viva la Vida or Death and All His Friends".
Op 9 en 10 september 2009 trad Coldplay op in het Goffertpark te Nijmegen. Oorspronkelijk stond alleen de show van 10 september gepland, maar aangezien deze snel was uitverkocht plande de organisator nog een concert, één dag eerder. Later werd de capaciteit van het Goffertpark vergroot en daardoor werden er voor beide data nog meer kaarten beschikbaar gesteld. Beide shows brachten 60.000 toeschouwers op de been, wat leidde tot grote verkeerschaos in en rondom Nijmegen. Na afloop ontvingen alle toeschouwers gratis de live-ep "LeftRightLeftRightLeft", evenals alle bezoekers van de concerten van Coldplay.
"Mylo Xyloto".
In mei 2009 kondigde de band aan weer de studio in te duiken om te werken aan hun vijfde studioalbum. Brian Eno zal, net als voor "Viva la Vida or Death and All His Friends", ook voor dit album het productiewerk voor zijn rekening nemen. In december 2009 werd gemeld dat de band onder meer een kerk in Noord-Londen als studio had laten ombouwen.
Begin 2010 werd gemeld dat de band inmiddels circa 50 nummers heeft geschreven gedurende de studiosessies, en een intiem optreden zou hebben gegeven om te zien wat de fans ervan vinden. Er werd gespeculeerd dat een van de nieuwe nummers op het vijfde album Don Quixote (Spanish Rain) zou zijn. Dit beschrijft de avonturen van de fictieve Spaanse edelman Don Quichot en zijn eveneens verzonnen metgezel Sancho Panza, bekend van Miguel de Cervantes' romans. Coldplay speelde dit nummer live tijdens de Latijns-Amerikaanse tournee naar aanleiding van "Viva la Vida or Death and All His Friends". Tot de nummers die op het album zouden kunnen belanden, behoren ook Wedding Bells en Christmas Lights. Chris Martin speelde een gedeelte van Wedding Bells in het culturele televisieprogramma "The South Bank Show", dat in september 2009 een gehele uitzending aan de Britse band wijdde. Christmas Lights kwam aan bod in een interview dat "60 Minutes" had met frontman Chris Martin. Christmas Lights werd uiteindelijk op 1 december 2010 als single uitgebracht en bereikte in Europa de top 10 in meerdere landen, waaronder Nederland. De band zou echter nog geen duidelijkheid geven of het nummer op het nieuwe album zou komen.
Het nummer "A Message" van het album "X&amp;Y" werd in januari 2010 herschreven voor de slachtoffers in het door een aardbeving getroffen Haïti. Ze voerden het nummer live uit tijdens het "Hope for Haiti Now"-concert. De bedoeling was om zo geld in te zamelen voor de slachtoffers. Op het concert traden ook andere artiesten op zoals U2 en Bruce Springsteen.
Op 3 juni 2011 werd er weer een nieuw nummer uitgebracht. Dit had de titel "Every Teardrop Is a Waterfall". In mei-juni 2011 speelde de groep op heel wat Europese festivals waar ze al heel wat nieuwe nummers speelden zoals "Major Minus", "Charlie Brown", "Hurts Like Heaven", "Us Against the World" en "Princess of China".
Op de ep-cd van "Every Teardrop Is a Waterfall" werd de naam van het nieuwe nummer Moving to Mars bekendgemaakt. De ep-cd was vanaf 26 juni 2011 verkrijgbaar.
Op 24 oktober 2011 kwam het album "Mylo xyloto" uit. Het vijfde album verscheen digitaal, op cd en als vinyl. Ook wordt er een limited edition van het album uitgebracht. De extra is een boek waarin pop-up-graffiti, foto's en notities over het album in staan. Naast een album zal er een single worden uitgebracht: "Paradise". Paradise verscheen ook op "Mylo Xyloto". Op 'Princess of China' is r&amp;b-zangeres Rihanna te horen.
Op 6 september 2012 speelde Coldplay op het Malieveld in Den Haag. Het concert voor ruim 68.000 fans werd live uitgezonden op 3FM en via internet over de hele wereld beluisterd. Tijdens dit concert speelde Coldplay het refrein van het Haagse officieuze volkslied "O, o, Den Haag. Het origineel is afkomstig van Harry Klorkestein.
Op 9 september 2012 speelde Coldplay tijdens de afsluitingsceremonie van de Paralympics in Londen. Ook Rihanna trad met hun samen op tijdens dit mini-concert.
Hun wereldtournee Mylo Xyloto ging vervolgens gewoon door, hun tournee werd gekenmerkt door veel confetti, lasers, vuurwerk en hun eigen ontwikkelde "Xylobands". Deze lichtgevende armbandjes werden aan de alle toeschouwers gegeven en op bepaalde nummers gaven ze licht. De tour duurde tot het einde van 2012 en werd afgesloten door een gezamenlijk optreden met Jay-Z in New York.
Op 6 september 2013 kwam het nummer "Atlas" uit, tezamen met een songtekstvideo. Het is de eerste single van de soundtrack van de film "". Dit nummer is speciaal voor de film geschreven en is daarom niet op een album verschenen.
"Ghost Stories" en "A Head Full of Dreams".
In februari 2014 werd een nieuw Coldplay-liedje, getiteld "Midnight", op de website van de band geplaatst. Het elektronische, sobere nummer verschilt erg van het eerdere repertoire. De uitgave van het zesde studioalbum, "Ghost Stories" (werktitel: "LP6"), is uitgebracht in mei 2014. De nummers "Magic" en "A Sky Full of Stars" werden als eerste singles uitgebracht. Later volgden "True Love" en "Ink". "A Sky Full of Stars" is geproduceerd samen met dj Avicii.
Op 6 november 2015 werd de single "Adventure of a Lifetime" uitgebracht. Dit is het eerste lied van Coldplays album "A Head Full of Dreams", dat op 4 december 2015 is uitgebracht. Hiernaast staan op dit album ook andere bekende nummers zoals "Everglow", "Birds", "Up&amp;Up" en "Hymn for the Weekend". Tussen 31 maart 2015 en 15 november 2017 liep een tournee die de naam van het album draagt. De tour werd een succes en is een van de grootste die de band heeft gedaan, met 115 shows en ruim vijf miljoen verkochte kaartjes.
"Everyday Life".
Op 22 november 2019 verscheen het album "Everyday Life" dat gekenmerkt wordt door Midden Oosten-invloeden als het nummer "Bani Adam" ("Kinderen van Adam") dat gebaseerd is op een gelijknamig gedicht van de Perzische dichter Saadi Shirazi, die het schreef in 1258.
"Music of the Spheres".
"Music of the Spheres" (ondertiteld "Vol I. From Earth with Love") is het negende studioalbum van de Britse rockgroep Coldplay dat op 15 oktober 2021 is uitgebracht op het label Parlophone. Onder andere BTS, Selena Gomez en Jacob Collier werkten mee aan het album. Het album is onder andere geproduceerd door Max Martin (geen familie van Chris Martin). Het album bereikte de nummer 1-positie in de Nederlandse Album Top 100 en de Vlaamse Ultratop.
In 2022 en 2023 ging Coldplay met dit nieuwe album op wereldtournee. Het concert van 28 oktober 2022 (in Buenos Aires) werd live uitgezonden in bioscopen over de hele wereld. Deze uitzending wordt op 19 en 23 april 2023 opnieuw vertoond in de bioscopen.
"Moon Music".
Voor 4 oktober 2024 staat het tiende studioalbum "Moon Music" ("Vol. II" van de "Music of the Spheres"-serie) gepland. Het zal worden uitgebracht onder het label Parlophone. De leadsingle van dit album kwam uit op 21 juni 2024 onder de titel "Feels Like I'm Falling in Love".

</doc>
<doc id="30615" url="https://nl.wikipedia.org/wiki?curid=30615" title="Oosterschelde">
Oosterschelde

De Oosterschelde is een zeearm in de provincie Zeeland, en wordt omgeven door de eilanden Schouwen-Duiveland, Tholen, Zuid-Beveland en Noord-Beveland. Het water is een voormalig estuarium van de rivier de Schelde. Sinds de ingebruikname van de Oosterscheldekering in 1986 kan de Oosterschelde volledig van zee worden afgesloten. De Oosterschelde heeft een oppervlakte van 350 km². Een gedeelte hiervan valt bij laagwater droog. Het diepste punt is nabij de haven van Zierikzee met een diepte van 53 meter onder NAP.
Ontstaan.
De vorm en grootte van de Oosterschelde is aan verandering onderhevig geweest. Na het Weichselien stroomde de Schelde aanvankelijk langs de steilrand van Bergen op Zoom naar het noorden via het huidige Tholen en Sint Philipsland door het huidige Overflakkee naar het Maas-Rijndal. Vanaf 9000 v.Chr. begon de zeespiegel aanmerkelijk te stijgen, hetgeen leidde tot het ontstaan van getijdengeulen die vanaf de kust landinwaarts verliepen. Van 5500–4300 v.Chr. ontstond aldus de voorloper van de huidige Oosterschelde. Uiteindelijk kwam deze geul in aanraking met de Scheldestroom, waardoor de laatste zich verlegde naar wat de Oosterschelde zou worden. Oorspronkelijk was dit een veenrivier. Ongeveer 3800 v.Chr. ontstond er een haf aan de kust. Ongeveer 200 v.Chr. werd dit haf weer op een aantal plaatsen doorbroken en ontstond de voorloper van de huidige Westerschelde, een het land binnendringende getijdengeul. 
Tot in de middeleeuwen was de Oosterschelde een vrij kleine rivierarm. In de loop der eeuwen won de Oosterschelde echter steeds meer terrein op het land, waardoor hij uitgroeide tot een flinke zeearm. Door inpolderingen en het aanleggen van dijken heeft de Oosterschelde de laatste eeuwen de huidige omvang gekregen.
De verbindingsgeul tussen de Westerschelde en de Oosterschelde verzandde geleidelijk en op het einde van de 17e eeuw was het soms al mogelijk om de verbinding tussen Noord-Brabant en Zuid-Beveland te voet te overbruggen. In 1867 werd deze verbinding afgedamd door de Kreekrakdam. Daarna kon het vervuilde Scheldewater de Oosterschelde niet meer bereiken, wat de waterkwaliteit in de Oosterschelde ten goede kwam. De visstand verbeterde en de Oosterscheldevissers werden vermaard om hun kreeft. Hieraan zou een einde komen door de afdamming van de Oosterschelde in het kader van de Deltawerken. 
Oorspronkelijk was het de bedoeling om de Oosterschelde volledig af te dammen. Eind jaren 1960 werd hiermee begonnen. Hiervoor werden enkele kunstmatige eilanden aangelegd, waaronder Roggenplaat (1969), Neeltje Jans (1970) en Noordland (1971). 
Begin jaren 70 echter een massaal protest vanuit de visserij, kwekers van schelpdieren, zeezeilers en later ook milieuorganisaties. Door de keuze voor een halfopen pijlerdam bleef enige getijdenwerking in de Oosterschelde bewaard. Met de aanleg van de Oesterdam en de Philipsdam werd de Oosterschelde afgesloten van zoetwatergebieden landinwaarts. Hierdoor verdween ook de geleidelijke overgang van zoet via brak naar zout water. Het karakter van de Oosterschelde veranderde van een riviermonding in een zeearm; het water is nu overal zout geworden.
De Oosterscheldekering verstoort sinds 1986 het natuurlijke proces waarbij zand vanuit de zee door de getijdenstromingen toegevoegd wordt aan de kust. Dit terwijl door golfslag zand wel wegspoelt naar dieper gelegen gedeelten van vaargeulen. Het verdwijnen van de zandplaten beperkt de voedselvoorziening van vogels. Het heeft ook tot gevolg dat duinen en dijken steeds minder bescherming kunnen bieden.
Nationaal Park Oosterschelde.
Sinds 8 mei 2002 is de Oosterschelde onder de naam Nationaal Park Oosterschelde een nationaal park, het grootste van Nederland. Het onderwaterleven in de Oosterschelde is zeer gevarieerd en uitbundig; voor veel soorten is het een belangrijke kraamkamer. Op de zandige bodems is vaak wel het een en ander aan leven te zien, zij het wat minder dan op de dichtbegroeide harde substraten van de dijken en andere werken van Rijkswaterstaat. In de Oosterschelde wordt om die reden veel gedoken door duikers vanuit verschillende delen van Europa.
Natura 2000.
Het Oosterscheldegebied is aangewezen als Natura 2000-gebied op 16 februari 2010. Hoewel het water- en landoppervlak aardig overeenkomt met het "Nationaal Park Oosterschelde" is het niet hetzelfde.
Duiken.
Enkele populaire duikplekken aan de Oosterschelde:

</doc>
<doc id="30616" url="https://nl.wikipedia.org/wiki?curid=30616" title="Categorie (filosofie)">
Categorie (filosofie)

Een categorie of predicaatstype is in de filosofie en de logica een begrip dat verwijst naar de meest algemene kenmerken van het predicaat, de eigenschap van iets. Het woord "categorie" komt uit het Grieks en betekende aanvankelijk "beschuldiging"; men bedoelde daarmee "datgene wat over iets of iemand gezegd kan worden".
Categorieën zijn altijd indelingen naar de meest algemene kenmerken van predicaten, maar men kan op meerdere manieren naar predicaten kijken. Als men predicaten opvat als dingen die verwijzen naar de werkelijkheid (zoals in de metafysica of ontologie van Aristoteles), dan noemt men deze categorieën metafysische categorieën of predikamenten (in het Engels: "categories of being"); is men daarentegen geïnteresseerd in de logica of inhoud van het begrippenkader (of in de epistemologie of in de bestudering daarvan zoals bij Kant), dan heeft men het over logische categorieën.
Categorie in de Griekse filosofie.
In zijn dialoog "Sofistes" behandelt Plato o.a. het probleem, onder de aandacht gebracht door de Sofisten, hoe wij van iets kunnen zeggen dat het (iets) "is", en (iets anders) "niet is", m.a.w. dat iets "is" en tegelijkertijd "niet is". Ook speelt het 'Megarische' probleem mee: kunnen wij überhaupt zeggen dat een paard groot is, wat geeft ons het recht om iets anders uit te spreken dan: "paard is paard"?
Vanuit ons perspectief worden hier slechts verschillende betekenissen van het Griekse werkwoord "zijn" door elkaar gehaald (zoals: "het geval zijn", "bestaan", "gelijk zijn aan"), en het is voor ons moeilijk ons voor te stellen hoe problematisch het was dit te weerleggen (filosofisch gezien).
Plato ging dit probleem te lijf, zonder zijn Ideeënleer los te laten, dus zonder het tot een formeel, logisch of taalkundig probleem te maken. In eerdere dialogen werd over deze "Ideeën" steeds gesproken in termen van eeuwige, opzichzelfstaande transcendente entiteiten. In de dialoog "Sofistes" (p. 254-259) komt hij echter tot de conclusie dat er Ideeën zijn, die onderling combinaties aan kunnen gaan. Kijkend naar de drie Ideeën "Beweging", "Rust" en "Zijnde", moet men constateren dat de Idee "Zijnde" combinaties aangaat met "Beweging" en "Rust", beide "zijn" immers. Verder geldt dat ze alle drie hetzelfde zijn als zichzelf, en verschillen van de overige, dus gaan ze alle drie combinaties aan met de Ideeën "Identiteit" en "Verschil". Deze vijf Ideeën worden wel Plato's vijf hoogste "genera" genoemd, maar relevant is hier, dat zeer moeizaam wordt ontward hoe iets kan "zijn" (bestaan) en "niet zijn" (dat wil zeggen verschillend van iets anders zijn).
Al eerder had Plato het 'probleem' dat één individu zowel "mooi" (in vergelijking met iemand) als "lelijk" (ten opzichte van iemand anders) kan zijn, verklaard door te zeggen dat dit individu deel heeft aan zowel het Idee "Schoonheid" als aan het Idee "Lelijkheid".
Aristoteles nu kon van hieruit verdergaan, en zeggen (Metafysica Z) dat het woord "zijn" op meerdere manieren gebruikt wordt, en vandaar komen tot zijn categorieën, de uiteenrafeling van het werkwoord zijn:
etc.
Hij gebruikte hiervoor het woord katègoria (datgene wat wij kunnen zeggen over iets). In zijn geschrift "De Categorieën" onderkent Aristoteles er 10, elders noemt hij er minder. De enige constante factor is dat de categorie "substantie" altijd wel een aparte plaats inneemt ten opzichte van de overige.
Er dient toegevoegd te worden, dat elders in zijn werk deze categorieën meer fungeren als indeling van al het zijnde, dus dat "categorie" meer een "ontologisch" dan een "logisch" begrip wordt. Ter verklaring kan men het volgende aanvoeren: Aristoteles zegt wel dat het werkwoord "zijn" op meerdere wijzen gebruikt wordt, maar "niet" dat 'de' taal (Aristoteles kende alleen Grieks) defectueus is, of niet in staat is adequaat de werkelijkheid weer te geven. Die afstand neemt hij niet. Maar, omdat volgens hem de mens de hem omringende werkelijkheid kan kennen, en omdat hij vastzit aan de taal waarmee deze beschreven wordt, vindt er een vermenging plaats tussen het ontologische en logische domein. Vandaar deze onduidelijkheid of de categorieën bedoeld zijn als uiteenrafeling van de betekenissen van het werkwoord "zijn", of als indeling van al het zijnde.
De Stoïcijnen onderkenden vier categorieën: "Substantie", "Eigenschap", "In een bepaalde toestand verkeren", "In relatie tot iets anders staan". Voor hen was dit een indeling van al het zijnde, en geen reflectie op wat "gezegd" kan worden.
Categorie gezien door Kant.
In de moderne filosofie werd het karakter van de categorieën door Kant wezenlijk herzien. Hij was van mening dat de oude categorieën niet systematisch bepaald waren en dat de lijst niet uitputtend was.
Hij maakte eerst het analytische onderscheid dat men zich over de dingen op twee verschillende manieren kan uitlaten (we kunnen ze namelijk empirisch en rationeel benaderen; zie ook zijn transcendentale filosofie) en ter wille van de zuiverheid van het door hem gebruikte begrippenkader beperkte hij zich bij de bepaling van wat categorieën waren tot het strikt rationele gedeelte. Vervolgens construeerde hij een nieuwe lijst die gebaseerd was op de vier soorten fundamentele oordelen die men reeds in de klassieke logica onderscheidde terwijl hij op ieder van deze vier mogelijkheden een driedeling toepaste. Zo verkreeg hij binnen zijn idealistische en transcendentale filosofie twaalf categorieën die beschouwd moeten worden als de fundamentele (dat betekent hier: niet van de empirie afhankelijke) vormen van het menselijk oordeel over de werkelijkheid.
Categorie en causaliteit.
Nadat David Hume met vlijmscherpe logica had laten zien dat het bestaan van causaliteit niet bewezen kan worden, heeft Kant een poging ondernomen om causaliteit te redden uit Humes scepticisme, en daarmee ook de waarde van bijvoorbeeld de fysica van Isaac Newton te redden, die geen waarde heeft zonder het begrip causaliteit.
Kant stelt namelijk dat we wel in oorzaak-gevolg relaties kunnen redeneren, en hij komt hiertoe door te stellen dat de mens inherent een aantal categorieën heeft die a priori zijn en niet uit de ervaring afleidbaar. Een van deze categorieën is causaliteit.
Deze categorieën zijn tevens de noodzakelijke voorwaarden om aan kennis te komen. Zintuigelijke stimuli worden automatisch door de categorieën gekleurd. Bijvoorbeeld tijd en ruimte en kwantiteit: elke zintuigelijke gewaarwording veronderstelt dat het zich afspeelt in tijd en ruimte. Als ik bijvoorbeeld zeg: "kijk, daar rijdt een auto", veronderstelt dit al een kwantiteit: namelijk 1 auto. Dit is niet uit de zintuigen afleidbaar en deze categorieën bepalen de mogelijkheidsvoorwaarden voor zintuigelijke kennis.
Een metafoor kan dit verduidelijken. Een bandopnemer kan enkel geluid opnemen, het bezit dus een categorie om geluiden op te nemen, maar hij kan geen beelden opnemen. Deze bandrecorder kent dus maar een deel van de werkelijkheid, door het feit dat hij maar over die ene vorm beschikt. Zo is het ook bij de mens, volgens Kant: we moeten kijken welke vormen de mens heeft om de realiteit te ordenen. De mens heeft weliswaar meer categorieën of vormen dan een bandrecorder, doch het deel van de werkelijkheid dat wij kunnen kennen hangt ook integraal af van de categorieën die wij bezitten.
Doordat Kant de trancendentale categorieën als mogelijkheidsvoorwaarde voor kennis liet fungeren en dit eveneens met vlijmscherpe logica ondersteunde, slaagde hij volgens sommigen erin het causaliteitsbegrip van de ondergang te redden die door Hume's logica dreigde.

</doc>
<doc id="30618" url="https://nl.wikipedia.org/wiki?curid=30618" title="Kaars">
Kaars

Een brandende kaars is een licht- en warmtebron. Het is meestal een cilindrische staaf van een bij kamertemperatuur vaste, vetachtige stof als bijenwas of stearine, met door het midden een katoenen koord: de pit, in de volksmond 'lont' genoemd. Als men deze pit aansteekt, smelt het vet bij de pit en wordt het door de capillaire werking in het koord gezogen. In de hogere delen van de pit wordt dit vet door verdamping en ontleding gasvormig en verbrandt het onder het uitstralen van warmte en licht.
Kaarsen zijn met olielampen en toortsen, na het houtvuur, de oudste hulpmiddelen van de mens voor de verlichting. Waar elektrische lampen de noodzaak tot het gebruik van kaarsen hebben weggenomen, worden kaarsen vooral nog voor de (romantische) sfeer of op al dan niet religieuze feestdagen, zoals verjaardagen, kerstmis, divali en chanoeka, gebrand.
De SI-basiseenheid candela is afgeleid aan het licht van ongeveer één kaars. "Candela" is het Latijnse woord voor kaars en ook het woord kandelaar is daar etymologisch aan verwant.
Geschiedenis.
Uitvinding.
De Etrusken, een ontwikkeld volk in Midden-Italië, (nu Toscane), enkele eeuwen voor Christus, gebruikten als verlichting een touw gedrenkt in pek, olie of vet. Er zijn aanwijzingen dat al veel eerder kaarsen voor verlichting werden gebruikt. In de graftombe van Toetanchamon (14e eeuw voor Chr.) zijn kandelaars (of toortshouders) aangetroffen. In de Romeinse tijd verscheen de kaars definitief ten tonele. Vet of was diende als brandstof.
Middeleeuwen.
In de middeleeuwen was de kaars de voornaamste bron van kunstverlichting. Kaarsenmakers waren verenigd in het "Kaarsenmakersgilde". Goedkope kaarsen werden gemaakt van vet (talg), duurdere van bijenwas.
De vetkaarsen brandden niet zo mooi als de waskaarsen. Een vetkaars was zacht, walmde, gaf roet, droop altijd wat en gaf geen aangename geur (als gevolg van het ontstaan van acroleïne). De pit was gemaakt van getwijnde katoendraden, waarvan het verkoolde uiteinde van tijd tot tijd afgeknipt (gesnoten) moest worden.
Vanwege het brandgevaar (maar ook vanwege de slechtere kwaliteit van het uitgevoerde werk) was het gebruik van kaarsen als kunstverlichting voor het avondlijk werk vaak aan banden gelegd. De kaarsen brandden regelmatig genoeg om als een klok gebruikt te worden. Er waren 12- en 24-uurskaarsen verkrijgbaar met horizontale ringen die de uren aangaven. Tegenwoordig ziet men nog wel kaarsen met een urenverdeling op de zijkant. Dit zijn vaak opdrukken van papier, dit papier kan als lont gaan werken, waardoor de kaars tevens aan de buitenkant kan gaan branden.
Technologische vernieuwing.
Eind 18e eeuw komt de visserij op de potvis met een alternatief voor vet en was. Kaarsen konden worden bereid uit een vettige stof uit de kop van de potvis, "spermaceti" of "walschot" genoemd, die voornamelijk bestaat uit cetylpalmitaat. Deze stof werd bereid door uitgekookt walvisvet bij koud weer (6 °C) te laten uitkristalliseren. Hiervan produceerde men de duurdere typen 'smeerkaars'.
Daarnaast ging men ook kaarsen toepassen voor tijdmeting, waarvoor men een aantal kaarsen van gelijke lengte gebruikte. Iedere kaars werd gemerkt met strepen op onderling gelijke afstand, waarbij de afstand tussen elke merkstreep overeenkwam met een door ervaring verkregen tijdsperiode.
De kaarsenmakerij was het onderdeel van de chemische industrie dat in de negentiende eeuw qua schaal het meest veranderde. Aan het begin van die eeuw werden de kaarsen in Nederland vooral gemaakt door kleinschalige ambachtslui in eenmansbedrijfjes, terwijl er enkele decennia later een drietal zeer grote kaarsenfabrieken waren in: Amsterdam, Schiedam en Gouda, met een afzet van miljoenen kaarsen.
Stearinekaarsen.
De kaarsenfabricage maakt in de 19e eeuw een grote ontwikkeling door, die begon met de ontdekking van stearine.
In 1823 werd stearine, een mengsel van stearinezuur en palmitinezuur, ontdekt door de Fransman Eugène Chevreul.
Hij onderzocht allerlei vetten en toonde aan dat deze verbindingen zijn van een vloeistof (glycerol) en van een mengsel van min of meer vaste stoffen (vetzuren). Van de vetzuren scheidde hij door persen een vaste harde fractie af, stearine genaamd. Stearine is een kunstwas, een vast vet ontstaan door het uitpersen van verzeepte dierlijke vetten.
Stearine had veel gunstiger brandeigenschappen dan het vet dat tot dan toe gebruikt werd voor de kaarsenbereiding. De stearinekaars brandde met een heldere vlam, zonder walm; hij droop niet en werd niet slap als hij warm werd. Dit had tot gevolg dat de stearinekaars op den duur de oudere smeerkaars geheel verving.
Stearine was ook geschikt om machinaal in vormen gegoten te worden. Dit leidde tot mechanisatie en concentratie in de industrie.
Enkele jaren later verving Cambacères de oude getwijnde pit door een gevlochten katoenen pit. Dat was het einde van het kaarsensnuiten. Aangezien de pit gebogen brandde, door de manier van vlechten van de katoengarens, werd deze automatisch op lengte gehouden, een zelf-snuitende kaars.
Enige jaren later werd door raffinage van aardolie een witte stof, paraffine, afgescheiden. Deze ging naast stearine een plaats in de kaarsenindustrie innemen. Paraffine blijkt namelijk een hogere lichtintensiteit te hebben dan stearine, maar paraffine wordt eerder zacht.
Na 1850 verdwenen meer traditionele vormen van kaarsenmakerij ten gunste van stearine, maar ook als gevolg van de opkomst van gaslampen. Door de uitvinding van de elektrische lamp levert de kaars in onze tijd vooral het romantische licht. De kaars kan ook een rustgevende werking hebben.
Opbouw van een kaars.
De kaars bestaat uit een pit van katoen met daaromheen stearine, paraffine of een mengsel van beide (composietkaarsen), maar ook wel bijenwas of sojawas.
De pit wordt gevlochten van gebleekte of ongebleekte katoenen garens, variërend van 4 tot 45 draden. Het vlechten vindt zodanig plaats dat de pit tijdens het branden naar één kant ombuigt en daardoor in het buitenste deel van de vlam verbrandt en zo op lengte wordt gehouden. Niet alleen is het van belang dat de pit gebogen brandt, ook gaat het om de snelheid, waarmee de pit brandt ten opzichte van de stearine of de was. Om te snel branden van de pit te voorkomen wordt de pit behandeld met een mengsel van zouten, zogenoemde brandvertragende middelen. Ook verhinderen de genoemde zouten het nagloeien van de pit doordat zij deze afsluiten van de lucht. Verder dient de pit de stearine, paraffine en was goed op te zuigen.
De meest gebruikte grondstoffen voor het vette deel van kaarsenmateriaal zijn stearine en paraffine. Paraffine heeft, zoals gezegd, het voordeel boven stearine dat het bij verbranding meer licht geeft. Bovendien is paraffine goedkoper dan stearine. Het nadeel van een paraffinekaars is dat deze eerder druipt en gemakkelijker kromtrekt dan een stearinekaars. Stearine is een mengsel van stearinezuur (octadecaanzuur, C17H35-COOH) en palmitinezuur (hexadecaanzuur (C15H31-COOH)) en wordt bereid uit dierlijke vetten, plantaardige oliën en vistraan. Het vet of de olie wordt bij hoge temperatuur (260 °C) en druk (50 atm) gehydrolyseerd tot glycerol en een mengsel van vetzuren. Dit proces heet hydrolyse. De vetzuren worden gezuiverd via de traditionele methode Chevreul of een modernere methode. Bij de methode Chevreul worden de vetzuren gescheiden door deze na afkoeling middels persen te scheiden van het oliezuur. Het oliezuurgehalte wordt na harding (additie van waterstof) tot beneden de 1% gebracht. Destillatie onder lage druk levert voldoende zuivere stearine.
Bij de modernere methode wordt het vetzuurmengsel door kristallisatie bij lage temperatuur gescheiden in oliezuur en stearine. Daarna volgt harding en destillatie. De oleochemie is de wetenschap die de bewerking van natuurlijke oliën en vetten beschrijft.
Paraffine wordt als restproduct verkregen bij de zuivering van ruwe aardolie. De fractie smeerolie bevat vaak zoveel hoogstollende paraffine, dat ze niet als smeerolie bruikbaar is. De paraffine wordt afgescheiden door uitvriezen. De zo verkregen paraffine heeft een oliegehalte beneden 0,5%. Voor gebruik in de kaarsenindustrie dient het smelttraject 52-54 °C te zijn. Veelal wordt aan paraffine een deel stearine toegevoegd (5-25%) om een betere weerstand tegen druipen en een verhoogde vormvastheid te verkrijgen.
Compositiekaarsen bestaan meestal uit een mengsel van stearine en paraffine; soms uit andere mengsels, bijvoorbeeld bijenwas en paraffine. Stearine voegt men niet alleen toe aan paraffine vanwege de verbetering van de brandeigenschappen, maar ook om paraffinekaarsen beter uit de gietvorm te kunnen verwijderen; stearine krimpt namelijk meer bij afkoeling.
Het branden van een kaars.
Een kaars wordt aangestoken door met een vlam de pit zodanig te verhitten dat het daarin aanwezige kaarsvet smelt, verdampt en ontbrandt. Door de warmte van deze kaarsvlam zal het kaarsvet onder de pit gaan smelten. Het vloeibare vet, dat de vorm krijgt van een kommetje, wordt door de capillaire werking van de pit hierin opgezogen tot in de top. Dicht in de buurt van de vlam is het zo sterk verhit dat het verdampt en kan branden. Het gedeelte van de pit waar het kaarsvet vloeibaar is kan niet branden, het moet eerst in gas overgaan.
In de vlam vinden in diverse zones verschillende chemische processen plaats, getuige de verschillen in kleur en temperatuur per zone:
Zonder zwaartekracht brandt een kaars zwakker, maar heter en heeft de geheel blauwe vlam een perfecte bolvorm.
Voor meer informatie over de vlam van de kaars, zie: kaarsvlam.
Het maken van een kaars.
De klassieke methode van het maken van kaarsen is het dompelen. In de vijftiende eeuw wordt in Parijs het gieten van kaarsen geïntroduceerd. Tegenwoordig worden kaarsen meestal gegoten of geperst, maar ook het dompelen en handmatig vormen van kaarsen wordt nog toegepast.
Dompelen.
De oudste methode om kaarsen te maken is het dompelen, ook wel "tonken" genoemd. De pit wordt in gesmolten was of vet gedompeld en omhoog getrokken. Na enige tijd uitharden volgt een tweede onderdompeling in de was of vet, waarna het opnieuw uithardt (het stolt). Dit proces wordt net zo lang herhaald tot de kaars de gewenste of vereiste dikte heeft gekregen. De dompelmethode gaat terug naar de Romeinse tijd en was de belangrijkste methode om kaarsen te maken in de Middeleeuwen en lang daarna. Deze methode werd wel verbeterd. Aan een rek werd een aantal pitten evenwijdig aan elkaar bevestigd en tegelijkertijd in het vloeibare vet (of de was) gedompeld. Door het dompelen kunnen de uiteinden wat onregelmatig en puntig uitlopen, daarom worden die afgeknepen of afgesmolten.
Vroege gietmethoden.
In de vijftiende eeuw wordt voor het eerst in Parijs een gietvorm geïntroduceerd. Eerst gebruikte men houten vormen, later kwamen er vormen van tin of ijzer. Deze werden op een rijtje geplaatst, net als een rij orgelpijpen.
Huidige gietmethoden.
De meeste kaarsen worden machinaal gegoten in metalen vormen. Bij het gieten zijn twee typen machines in gebruik, de opdruk- en de optrekmachine.
De stearine (of een mengsel van stearine en paraffine) wordt gesmolten en in een grote bak gekoeld én geroerd, zogenaamd "koudgeroerd". Er ontstaat een kristalbrij, die door het roeren niet één grote klont kaarsvet wordt. Door deze methode worden fraai uitziende kaarsen verkregen.
Opdrukmachine.
Een opdrukmachine bestaat uit een grote platte bak met daarin de gietvormen. Om de vormen heen stroomt eerst warm, daarna koud water. De onderkant van de gietvormen is afgesloten door een zuiger (piston), die op en neer kan worden bewogen. Door de zuiger, die hol is, loopt de pit.
Het gieten van kaarsen bij de opdrukmachine gaat als volgt:
In de opdrukmachine bevinden zich 300 - 600 vormen en er kan tot 4 maal per uur gegoten worden. De kaarsen verkregen met een opdrukmachine zijn stomp.
Op- &amp; aftrekmachine.
Gotische kaarsen worden gemaakt met de optrekmachine. De kaarsen worden op dezelfde manier gegoten, alleen zijn de gietvormen nu aan de onderkant gesloten, uitgezonderd het gaatje, waar de pit doorheen loopt. Na het gieten worden de kaarsen aan de pitten omhooggetrokken. De gietvormen kunnen nu een zodanige vorm hebben, dat de gegoten kaarsen taps toelopende punten verkrijgen (gotische kaarsen).
Pijpmethode.
Uit poedervormige of korrelvormige grondstof kunnen kaarsen worden geperst. Voor het persen van gegranuleerd "kaarsvet" gebruikt men een extrusiepers (een soortgelijke pers als voor het maken van plastic voorwerpen). Het kaarsvet wordt door een sluitstuk geperst en zo ontstaat een "eindeloze" kaars. De kaarsen kunnen op iedere gewenste lengte afgesneden worden. De pit wordt tegelijkertijd mee in de kaars geperst of later in de kaars aangebracht.
Handmatige trekmethode.
Op de trekbank worden ook "ellenlange" kaarsen gemaakt. De trekbank bestaat uit twee trommels, die om een as kunnen draaien. Tussen de trommels bevindt zich een bak met vloeibaar kaarsvet. De kaarsenpit wordt van de ene trommel via het kaarsvet op de andere trommel gewonden. Vervolgens wordt het proces in omgekeerde richting herhaald en het laagje kaarsvet om de pit neemt steeds toe. Als de gewenste dikte is bereikt worden de kaarsen in een bepaalde lengte gesneden en met een freesmachine van een kop en een voet voorzien.
Dompelmethode.
De vroegere dompelmethode (tonken) wordt nog steeds in de kaarsenfabriek toegepast, evenals het pure handwerk. Een handwerkkaars wordt gemaakt van een mengsel van bijenwas en paraffine, omdat die stoffen kneedbaar zijn.
Handmatig.
Eerst wordt de "was" voorverwarmd. De kaarsenpit wordt horizontaal, enkele centimeters boven het tafelblad, gespannen. Wat voorverwarmde was wordt met de hand gekneed en om de pit gerold. Met de hand en later met een plankje wordt de kaars in de gewenste vorm gerold. De pitten worden losgeknipt en de kaars in water gedompeld om hard te worden.
Kaarsenfabrieken.
Nederland.
Amsterdam.
Brandon was een kaarsenfabriek in Amsterdam die zich toelegde op de productie van stearinekaarsen. Het bedrijf werd opgericht door de ondernemer Nathan Diaz Brandon (1803-1874). Het in 1839, na de overname van de "Koninklijke Waskaarsenfabriek De Bijenkorf" opgerichte bedrijf, groeide uit tot een grote Nederlandse stearinefabriek. Deze fabriek werd in 1906 opgeheven.
Breda.
In 1975 vormden meerdere kaarsenmakerijen samen de 'Verenigde Bredase Kaarsenfabriek' (Vebeka). Later werd de naam gewijzigd in 'Bredase Kaarsenfabriek'.
Gouda.
In 1853 werd door drie Goudse heren, als nevenbedrijf van de "Goudse Aardappelmeel-, Siroop- en Sagofabriek", een "Stearine Kaarsenfabriek" opgericht. Toen dit een succes bleek, kwamen op 24 februari 1858 enkele Goudse industriëlen bijeen, die besloten tot oprichting van een afzonderlijke fabriek, de " NV Stearine Kaarsenfabriek Gouda" met een startkapitaal van Hfl. 20.000. De heren Wachter en Van Iterson werden de eerste directeuren. Van Iterson kwam uit een apothekersfirma en werd belast met de chemisch-technische kant van het bedrijf.
Het bedrijf vestigde zich net ten westen van Gouda aan de Hollandse IJssel. Daar vond ook vetsplitsing en vetzuurscheiding plaats, om de voor de kaarsenfabricage noodzakelijke stearine in eigen beheer te bereiden. In 1899 werd aan het bedrijf het predicaat Koninklijk toegekend.
In 1960 kochten Unilever en het Amerikaanse oleochemiebedrijf Emery de Goudse kaarsenfabriek op. In 1980, tijdens de oliecrisis, nam Unilever het aandeel van Emery over en verbond het aan enige kleinere chemische vestigingen, met Gouda als hoofdvestiging. Daarmee was Unichema Chemie een feit.
In 1983 is de productie van de bekende witte 'Gouda kaars' overgenomen van Unichema door de firma Bolsius Groep en in Waddinxveen voortgezet. Door concurrentie en hoge kosten, is de productie in 2003 verplaatst naar Schijndel, Boxmeer en het Poolse Kobilyn en daarmee uit de Goudse regio verdwenen. De naam 'Gouda kaarsen' blijft gehandhaafd, wegens de grote nationale en internationale bekendheid.
Hamont-Achel.
Spaas Kaarsen is een familiebedrijf in Hamont-Achel. Het bedrijf bestaat sinds 1853 en telt 320 medewerkers. Een deel van de productie vindt plaats in Polen.
Schiedam.
In Schiedam was de Stearine Kaarsenfabriek Apollo actief. In 1929 fuseerden deze twee bedrijven tot de "NV Koninklijke Stearine Kaarsenfabriek Gouda-Apollo". Nagenoeg de gehele kaarsenproductie was nu geconcentreerd in Gouda. In deze jaren verdienden hier meer dan duizend mannen en vrouwen hun brood in de kaarsen- en vetzurenfabricage.
België.
Antwerpen.
Kaarsenfabriek Roubaix-Oedenkoven, in de volksmond bekend als "den Bougie", was een kaarsenfabriek in de Antwerpse gemeente Borgerhout. De fabriek was in 1853 door Adolphe de Roubaix en Henri Oedenkoven opgericht. De familie De Roubaix was hofleverancier van Leopold II. Het tot de zware (chemische) industrie behorende fabriek won prijzen op diverse wereldtentoonstellingen.
De fabriek fuseerde in het begin van de 20e eeuw met de Brusselse kaarsenfabriek Bougies de la Cour. Ze gingen samen door als de S.A. des Bougies de la Cour et de Roubaix Oedenkoven. Den Bougie was operationeel tot in 1956, toen een zoveelste brand het licht ontvlambare complex definitief in de as legde.
Brussel.
De Manufacture Royale des Bougies de la Cour, kortweg Bougies de la Cour, was de oudste kaarsenfabriek van België en hofleverancier van de Belgische koning. Het werd in 1835, kort na de oprichting van de Belgische staat in Cureghem opgericht. Het was een van de eerste bedrijven ter wereld die zich op industriële schaal bezighield met de chemie van natuurlijke vetten. In het begin van de twintigste eeuw fuseerde het bedrijf met Roubaix-Oedenkoven, waarmee het verder ging als S.A. des Bougies de la Cour et de Roubaix Oedenkoven. Het fabriekscomplex in Brussel is in 1948 gesloopt.
Accessoires.
Kaarsdragers.
Er zijn meerdere soorten kaarsdragers of kaarshouders. Kaarshouders kunnen heel simpele korte buisjes zijn waarin een kaars kan staan, bv. in een lamp of op een kerstboom. Een blaker is een eenvoudige lage kaarshouder met een platte voet, meestal voorzien van een handvat in de vorm van een oog of een steel. Vroeger werden deze ter verlichting gebruikt, maar vandaag de dag worden ze alleen nog gebruikt als decoratie. Kandelaars zijn meer decoratieve kaarshouders die er vaak uitzien als een soort voetstuk of kolomvormig gestel. Een kandelaar kan één of, als er verschillende armen zijn, meerdere kaarsen dragen. In het geval van meerdere armen spreekt men ook wel van een armkandelaar of kandelaber. Een kroonluchter of kaarsenkroon is een veelarmige hangende lamp met een decoratieve functie die met een ketting aan het plafond is bevestigd.
Voor theelichtjes en devotielichtjes bestaan er veel verschillende soorten houders, van kleine glazen potjes en keramische houders in verschillende vormen tot uitvoerige houders voor meerdere lichtjes. Devotielichtjes worden in kerken vaak in kaarsenrekken gezet, vb. voor een heiligenbeeld. Voor grotere kaarsen bestaan er onder andere windlichten. Dit zijn lantaarns of glazen vazen met een grote, brede voet en hoge randen die de vlam beschermen tegen de wind.
Kaarsendover.
Een kaarsendover is een hulpmiddel om de vlam van een kaars te doven. Het bestaat veelal uit een kegelvormig metalen kapje aan een steel. Door het kapje dicht boven de vlam te houden dooft de vlam, doordat er een zuurstoftekort ontstaat.
Kaarsensnuiter.
Een kaars- of kaarsensnuiter is een op een schaar lijkend voorwerp waarmee een vlam kan gedoofd worden door het teveel aan pit weg te knippen. De kaarsensnuiter is aan een van de bladen voorzien van een klein doosje waarin de pit terechtkomt, om te verhinderen dat deze terug zou ontvlammen of roetvlekken zou maken wanneer zij op een oppervlak terechtkomt. Vaak is de kaarsensnuiter ook voorzien van pootjes om te verhinderen dat er vlekken worden gemaakt op de plaats waar hij wordt neergelegd.
Zie ook.
Eenheden van lichtsterkte:
Overige:

</doc>
<doc id="30619" url="https://nl.wikipedia.org/wiki?curid=30619" title="Keizer Rudolf II">
Keizer Rudolf II

Keizer Rudolf II (Wenen, 18 juli 1552 — Praag, 20 januari 1612), aartshertog van Oostenrijk als Rudolf V (1576 - 1608), was keizer van het Heilige Roomse Rijk. Hij was een zoon van keizer Maximiliaan II en Maria van Spanje en bleef vrijgezel.
Vroege regeringsjaren.
Rudolf van Habsburg groeide op in Wenen, maar werd als 12-jarige naar het hof van zijn oom Philips II in Spanje gehaald voor een degelijke opleiding tot vorst. Spanje gold in die periode als wereldmacht en toonaangevend in levensstijl en cultuur, bovendien was Rudolf zo op enige afstand van de invloed van zijn religieus tolerante vader. Rudolf zou worden opgevoed in de geest van de katholieke orthodoxie, beschermd tegen de protestantse stromingen die steeds meer voet aan de grond kregen in Midden-Europa. Rudolf begreep het katholicisme vooral als middel om de macht te verstevigen en was persoonlijk niet bijzonder vroom.
In 1572 werd hij door de Standen, als opvolger van zijn vader, als koning van Hongarije en in 1575 als koning van Bohemen erkend. Eveneens in 1575 erkenden de Keurvorsten hem als troonopvolger van het Heilige Roomse Rijk. Toen zijn vader in 1576 onverwacht stierf, volgde hij deze op als keizer. Hij riep Praag tot hoofdstad uit omdat de stad beter te verdedigen was tegen de Turken dan Wenen. De stad Praag kende een korte, maar indrukwekkende bloeiperiode als politiek, wetenschappelijk en cultureel centrum, die nooit meer is geëvenaard.
Hij zag zijn rol als bemiddelaar tussen de uitersten, zowel in de landen als in het Rijk. Daarom startte hij in 1579 in Keulen vredesbesprekingen tussen Spanje en de opstandelingen in de Habsburgse Nederlanden, de Vredehandel van Keulen, maar deze leverden niets op.
Rudolf was fel gekant tegen het gebruik van geweld tegen protestanten, en voerde aan het eind van zijn leven de godsdienstvrijheid in Bohemen in. Diplomaten als de Brit Philip Sidney kwamen langs en de Nederlander Johan Anton Barvitius (overleden te Keulen in 1620) was bij hem in dienst.
Kunst en wetenschap.
Rudolf II stond bekend als een groot liefhebber en ondersteuner van kunst, wetenschap en muziek. Hij hield er een voor die tijd groot orkest op na. Hij verhief de componist Hans Leo Hassler in de adelstand. De uitvinder Cornelis Drebbel en de geleerde Jacopo Strada stonden met hem in contact of waren in dienst. Tycho Brahe en zijn leerling Johannes Kepler, de twee grote astronomen van die tijd, bekleedden na elkaar de functie van "keizerlijke mathematicus".
Zijn persoonlijke smaak kwam het beste tot uiting op het gebied van de schilderkunst en de keizer verzamelde een kring van kunstenaars om zich heen. Bovendien begonnen de Habsburgers met de grootschalige aankoop van schilderijen van verschillende meesters als Albrecht Dürer, Pieter Breughel, Titiaan, Giuseppe Arcimboldo en Antonio da Correggio. De belangstelling van de verzamelaars lag vooral op Nederlandse en Italiaanse werken. Aan zijn hof werden daarom kunstenaars uit de Lage Landen uitgenodigd zoals Karel van Mander, Hans Vredeman de Vries, Adriaen de Vries, die hem drie maal portretteerde, Hans von Aachen, Roelant Savery, Bartholomeus Spranger en Joris Hoefnagel. De Britse historicus Schama beschrijft in zijn bestseller Overvloed en onbehagen hoe belangrijk de ontwerpen van Hans Vredeman de Vries waren voor de meubel- en tuinarchitectuur.
Rudolf had een voorliefde voor mythologische taferelen en Spranger verpakte erotische onderwerpen in oude mythen. Rudolf bouwde een enorme kunstcollectie op. Vredeman de Vries en zijn zoon Paul waren betrokken bij de decoratie van zijn kunstgalerij. De wanden werden versierd met geschilderde doorkijkjes en imaginaire ruimten, en niet langer met wandtapijten.
Rudolf interesseerde zich voor iedere menselijke creativiteit, maar zelf had hij een voorkeur voor beeldhouwwerk. Hij hield zich urenlang bezig met goudsmeedwerk, waarbij hij waarschijnlijk werd bijgestaan door de Utrechtse edelsmid Paulus van Vianen. Veel stukken zijn tegenwoordig nog te zien in het Weens Kunsthistorisch Museum.
Toen Zweden in 1648 Praag bezette, was hun hoofddoel de burcht en de door Rudolf aangelegde kunstverzameling.
Rudolfs brede belangstelling ging ten koste van andere staatszaken. Een mooie tekening van de sfeer die aan zijn hof kan hebben geheersd geeft Harry Mulisch in het derde hoofdstuk van het boek De procedure: "De Golem".
Geopolitiek.
Rudolfs brede belangstelling ging ten koste van andere staatszaken. Een mooie tekening van de sfeer die aan zijn hof kan hebben geheersd geeft Harry Mulisch in het derde hoofdstuk van het boek De procedure: "De Golem". Als bestuurder van de grondgebieden was Rudolf II minder succesvol. Aan het begin van de 17e eeuw was er een onhoudbare situatie ontstaan doordat hij zijn bestuurlijke taken verwaarloosde. Hendrik Julius van Brunswijk-Wolfenbüttel werd te hulp geroepen om de financiën te reorganiseren. Een van zijn laatste officiële daden was in 1609 het toekennen van godsdienstvrijheid en privileges aan de protestanten in Silezië en Bohemen, zeer tegen de zin van zijn opperkanselier Zdeněk Vojtěch von Lobkowicz. Dit heeft bijgedragen aan het uitbreken van de Dertigjarige Oorlog in 1618.
Oost-Europa.
Wat begon als een schermutseling tussen de beylerbey van de Eyalet van Bosnië en de ban van Kroatië ontwikkelde zich tot een Lange Oorlog (1593-1606). Familieleden, onder leiding van Rudolfs jongere broer Matthias van Oostenrijk, die enkele jaren ervoor tot landvoogd van de opstandige Nederlanden was benoemd, voorop, grepen in (Vrede van Libeň, 1608) en ontnamen Rudolf II steeds meer gebieden en schoven hem ten slotte volledig opzij. Na zijn dood in 1612 volgde Matthias hem op.
Huwelijk.
Hoewel hij voorbestemd was om te trouwen met Isabella van Spanje vond het huwelijk nooit plaats en trouwde zij met Rudolfs broer Albrecht. Wel is bekend, dat Rudolf bij de volgende vrouwen kinderen had:

</doc>
<doc id="30620" url="https://nl.wikipedia.org/wiki?curid=30620" title="Trinidad en Tobago">
Trinidad en Tobago

De Republiek Trinidad en Tobago (Engels: "Republic of Trinidad and Tobago") is een land gelegen in de zuidoostelijke hoek van de Caribische Zee, voor de kust van Venezuela. Het bestaat uit twee grote eilanden en een aantal kleinere eilandjes. Het grootste eiland is Trinidad; het eiland Tobago is veel kleiner en veel minder bevolkt. Beide eilanden maken deel uit van de Bovenwindse Eilanden van de Kleine Antillen.
Geschiedenis.
Prekoloniale geschiedenis.
De eerste menselijke samenlevingen op Trinidad en Tobago zijn meer dan 7000 jaar oud. De eerste bewoners van Trinidad waren waarschijnlijk afkomstig uit noordoostelijk Zuid-Amerika en zijn rond 4000 v.Chr. in Trinidad aangekomen. Deze eerste bewoners worden aangeduid als de Archaiers of Ortorioden. Deze bevolking domineerde het gebied tot ongeveer 200 v.Chr..
Vanaf ongeveer 250 v.Chr. betraden de Saladoiden Trinidad en Tobago. Na 250 betrad een derde groep, de Barrancoiden de eilanden. Rond het jaar 650 betrad een nieuwe groep, de Arauquinoide de eilanden. Rond 1300 arriveerde de vijfde en laatste precolumbiaanse bevolking op Trinidad en Tobago.
Koloniale geschiedenis.
Het eerste contact met Europeanen vond plaats toen Christoffel Columbus op de eilanden aankwam in 31 juli 1498. Hij vernoemde Trinidad naar de Heilige drie-eenheid (Spaans "trinidad" betekent "drie-eenheid") en Tobago werd door hem Bella Forma "(nl: Prachtige formatie)" genoemd. Later werd dit echter veranderd in Tobago, waarschijnlijk ontleend aan het woord tabak.
De Spanjaarden vestigden zich op Trinidad, ondertussen veranderde Tobago regelmatig van Europese heerser, maar de nederzettingen op beide eilanden waren klein en onderontwikkeld. De opeenvolgende landen waren er voornamelijk op uit om Tobago vrij te houden van zeerovers. In 1652 werd het eiland gekoloniseerd door Koerland. Nederland veroverde het in 1655, maar kort daarna ging het weer over op de vorige heerser. In de 18e eeuw verkregen de Britten beide eilanden en ze werden in 1889 samengevoegd tot de kolonie Trinidad en Tobago.
Bij het uitbreken van de Tweede Wereldoorlog was Trinidad een belangrijke overslagplaats voor bauxiet. Het werd met kleine schepen vanuit Suriname aangevoerd en in de haven van Port of Spain overgeslagen in grotere schepen voor verder transport. Bauxiet was essentieel voor de vliegtuigindustrie en het Amerikaanse leger wilde de aanvoer veiligstellen en stuurde militairen naar het eiland. Trinidad produceerde ook zo'n drie miljoen ton aardolie op jaarbasis en verder werd veel asfalt geproduceerd uit Pitch Lake. Het was verder ook een belangrijk tussenstation voor scheep- en luchtvaartverkeer tussen de Verenigde Staten en Zuid-Amerika en West-Afrika. Aan het einde van de oorlog werd de luchtmachtbasis Waller Field gebruikt voor het repatriëren van Amerikaanse soldaten. Op 10 september 1945 werden de activiteiten van het Amerikaanse leger op het eiland officieel gestaakt. Na de oorlog bleef de Amerikaanse marine met een basis op Trinidad aanwezig.
Onafhankelijke geschiedenis.
In de aanloop naar onafhankelijkheid werd in 1958 de West-Indische Federatie gevormd door het Verenigd Koninkrijk waar Trinidad en Tobago deel van uitmaakten. In 1961 stapte Jamaica uit de West-Indische Federatie uit onvrede over de geringe zeggenschap ten opzichte van het bevolkingsaantal en de uitblijvende onafhankelijkheid. Dit bracht Trinidad en Tobago in een vergelijkbare positie, waarop premier Williams de eilanden terugtrok uit de federatie, die niet lang daarna werd opgeheven.
Op 31 augustus 1962 werd Trinidad en Tobago onafhankelijk met Eric Williams als eerste "prime minister", wat hij zou blijven tot zijn dood in 1981. Trinidad en Tobago was aanvankelijk een monarchie met de Britse koningin als staatshoofd. In 1976 werd de monarchie afgeschaft en de republiek uitgeroepen.
In 1963 gaven de Amerikanen onder grote druk van Williams de marinehaven Chaguaramas terug aan Trinidad en Tobago.
De werkloosheid groeide daarna en vanaf 1968 kreeg de Black-Power-beweging uit de Verenigde Staten ook in Trinidad en Tobago aanhang. In 1970 escaleerde dit tot de dreigende Black Power Revolution. Naast het uitroepen van de noodtoestand poogde Williams de spanningen te verminderen met redevoeringen waarin hij aangaf achter het gedachtegoed van Black Power te staan. Hij bracht ook veranderingen aan in zijn kabinet, waaronder het verwijderen van twee blanke ministers.
In het begin van de 21e eeuw is het land een van de welvarendste in het Caribische gebied, wat vooral te danken is aan het winnen en verwerken van olie en aardgas. Toerisme, waarvan het meeste op Tobago, is doel van expansie en is groeiende.
Geografie.
Het eiland Trinidad ligt op iets meer dan 10 kilometer van de noordoostkust van Venezuela, voor de Orinocodelta. Het is ongeveer 60 kilometer lang en maximaal 80 km breed en de oppervlakte is iets meer dan 4800 km². Tobago is met zo’n 300 km² een stuk kleiner en is maximaal 42 kilometer lang en 13 km breed. Het eiland ligt op ongeveer 30 km ten noordoosten van Trinidad.
Het terrein van de eilanden bestaat hoofdzakelijk uit vlaktes, al bereikt El Cerro del Aripo een hoogte van 940 meter op Trinidad. El Tucuche is met 936 meter net iets lager, maar ligt ook in een dezelfde bergketen in de noorden van het eiland, parallel aan de kust. Er stromen diverse rivieren en de Ortoire is met 50 kilometer de langste. De Caroni stroomt door het dichtstbevolkte deel van het eiland en mondt uit in de Golf van Paria. Tobago is bergachtig en de hoogste piek ligt op 640 meter boven zeeniveau. Het eiland is gevormd door vulkanen, maar deze zijn niet meer actief.
Het klimaat is tropisch met een regenseizoen in de tweede helft van het jaar. De gemiddeld jaartemperatuur ligt rond de 26°C. Anders dan andere Caraïbische eilanden, hebben Trinidad en Tobago maar in zeldzame gevallen te maken met tropische stormen. In augustus 1974 trok orkaan Alma over de eilanden.
Bestuurlijke indeling.
Trinidad en Tobago is bestuurlijk onderverdeeld in negen regio's, drie boroughs (Arima, Chaguanas en Point Fortin)
en twee steden (Port of Spain en San Fernando).
Politiek.
Het staatshoofd van Trinidad en Tobago is de president, die wordt gekozen door het parlement. Dit parlement bestaat uit twee kamers: de Senaat (31 zetels) en het Huis van afgevaardigden (41 zetels). De leden van de Senaat worden aangesteld door de president, de leden van het Huis van afgevaardigden worden gekozen door de bevolking, door middel van vijfjaarlijkse verkiezingen.
De minister-president, die aan het hoofd staat van het Huis van afgevaardigden, wordt aangesteld door de president; normaal gesproken wordt de leider van de grootste partij gekozen.
De huidige regeringspartij (sinds 2015) is die van de Nationale Volksbeweging "(en: People's National Movement)", de oppositie is het Verenigd Nationaal Congres "(en: United National Congress)".
Bevolking.
De inwoners van Trinidad en Tobago worden Trinidadianen genoemd. De meerderheid van de bevolking woont op Trinidad, waar zich ook de meeste en belangrijkste steden bevinden, inclusief de hoofdstad Port of Spain. De grootste plaats op Tobago is Scarborough.
De twee meest dominante etnische groepen zijn de afstammelingen van door de Engelsen uit Afrika weggevoerde slaven (39,5 %) en de afstammelingen van contractarbeiders uit Brits-Indië (40,3 %). De bekendste vertegenwoordiger van de laatste groep is de schrijver en Nobelprijswinnaar V.S. Naipaul. De rest van de bevolking bestaat uit mensen van gemengde afkomst.
Er zijn veel religieuze richtingen in Trinidad en Tobago. De twee grootste zijn het katholicisme en het hindoeïsme. Het anglicanisme en de islam hebben een kleinere groep aanhangers.
Het Engels is de enige officiële taal. Lokale varianten van het Engels-Creools worden echter het meest gesproken. Daarnaast wordt de lokale variant van het Caribisch Hindoestani, het "Trinidad Bhojpuri", lokaal bekend onder de naam "Hindi", door een kleine groep Indiase Trinidadianen gesproken.
Patois wordt tegenwoordig nog maar amper gesproken. De overheid stimuleert het leren van Spaans, in verband met de ligging van Trinidad en Tobago voor de kust van Spaanstalig Zuid-Amerika.
Cultuur.
Trinidad en Tobago zijn beroemd om de oorsprong van de calypso-muziek, evenals de muziek van de "steeldrum". De diverse culturele en godsdienstige achtergrond van de Trinidadianen maakt het mogelijk dat er het hele jaar door vele festiviteiten en ceremonies gehouden worden.
Een ander muziekgenre dat op Trinidad en Tobago is ontstaan is soca, een mengeling van calypso met andere muziekgenres.
Economie.
In de jaren vijftig van de 20e eeuw kende Trinidad en Tobago een hoge economische groei. De inkomsten uit de oliewinning, die medio jaren dertig al zo’n 3 miljoen ton op jaarbasis bedroeg, legde hiervoor een goede basis. Een beleid van importsubstitutie leidde tot een productiestijging en veel bouwactiviteiten. In de jaren zestig werden de grenzen hiervan bereikt en de economische groei trok pas weer aan na de oliecrisis van 1973 toen de olieprijzen verviervoudigden. Tussen 1973 en 1979 groeide de economie met bijna 10% op jaarbasis. Begin jaren tachtig maakte de energiesector een kwart van het bruto binnenlands product (BBP) uit en zo’n 80% van de exportopbrengsten. Met een inkomen van US$ 7000 per hoofd behoorde het al tot de rijkere landen van het westelijk halfrond.
Eind jaren tachtig en begin jaren negentig werd ten oosten van Trinidad veel aardgas in de zeebodem aangetoond. Aanvankelijk werd het gas gebruikt voor de ontwikkeling van een eigen energie-intensieve industrie, maar dit leidde niet tot een economisch succes. Begin jaren negentig waren de aangetoonde gasreserves groot genoeg om een miljardeninvestering in installaties voor het maken van vloeibaar aardgas (lng) te rechtvaardigen. Atlantic LNG kwam in 1999 in productie en in 2006 was de totale jaarcapaciteit op zo’n 15 miljoen ton lng uitgekomen. Aardgas werd het belangrijkste exportproduct en ook de overheidsinkomsten namen hierdoor sterk toe. Het BBP per hoofd verviervoudigde van US$ 4475 in 1998 naar US$ 21.130 in 2008. Na 2008 beweegt het BBP sterk op de ontwikkeling van de internationale gasprijzen; deze volgen de olieprijs. In 2015 halveerde de olieprijs en ook de gasprijzen daalden fors. De overheidsinkomsten stonden onder neerwaartse druk met een fors tekort op de begroting als gevolg en de staatsschuld begon te stijgen. Vanaf 2014 begon ook de gasproductie te dalen, van ruim 40 miljard m³ per jaar naar 34 miljard m³ in 2017 hetgeen de problemen voor het land verergerde. De gasreserves werden eind 2017 geraamd op zo'n 300 miljard m³: bij een gelijkblijvende productie zijn over acht jaar de gasreserves uitgeput.
Fauna en flora.
Trinidad en Tobago kent een rijke variatie aan fauna en flora. Er komen op de eilandengroep 472 soorten vogels, 100 soorten zoogdieren, 70 soorten reptielen en 620 soorten vlinders voor. Een deel van de diersoorten is endemisch. Trinidad kent 3300 soorten planten waarvan 59 soorten endemisch zijn.
Omdat Trinidad dichter bij het vasteland van Zuid-Amerika ligt is de biodiversiteit er groter dan op Tobago. Ongeveer de helft van 485 soorten vogels die op Trinidad leven komen ook op Tobago voor.
Liefhebbers van ornithologie gaan op beide eilanden op zoek naar vogelsoorten als de prachtmanakin, Trinidadmotmot, Gekraagde trogon. De witstaartsabelvleugel komt enkel voor op Tobago, terwijl de rode ibis wel op Trinidad te vinden is.
De biodiversiteit van Tobago is nog steeds veel groter dan de andere eilanden van de antillen omdat de ligging voor de kust van Venezuela het mogelijk maakt dat dier- en plantensoorten zich op beide eilanden makkelijker kunnen vestigen. Vanwege het zoete water van de Orinocorivier is het koraal op Tobago meer ontwikkeld dan op Trinidad.
Sport.
De spelers van de nationale voetbalelftal van Trinidad en Tobago worden de Soca Warriors genoemd. Ze wisten zich, onder leiding van de Nederlandse bondscoach Leo Beenhakker, in 2005 voor het eerst te plaatsen voor het WK, dat in 2006 in Duitsland werd gehouden. De spelmaker van Trinidad en Tobago was toen Dwight Yorke (1971); hij heeft bij onder andere Manchester United gevoetbald. De keeper was Shaka Hislop (1969) van West Ham United FC.
Op 13 augustus 2017 won Trinidad en Tobago tijdens de Wereldkampioenschappen atletiek in Londen het wereldkampioenschap mannen 4x400 meter estafette. Ze versloegen in de finale de onverslaanbaar geachte Amerikanen.
In het cricket is Trinidad en Tobago onderdeel van het West-Indisch cricketelftal. Hiermee zijn grote successen behaalde (meerdere wereldkampioenschappen). Brian Lara, een van de beste batsmen uit de geschiedenis, is van Trinidad en Tobago afkomstig.
Mensenrechten.
Volgens berichten van Amnesty International vinden in Trinidad en Tobago martelingen en oneerlijke processen plaats en wordt de doodstraf oneigenlijk toegepast.
Sinds 2018 is homoseksualiteit niet meer strafbaar op Trinidad en Tobago.

</doc>
<doc id="30621" url="https://nl.wikipedia.org/wiki?curid=30621" title="Aken (stad)">
Aken (stad)

Aken (Duits: "Aachen", Akens dialect: "Oche", Frans: "Aix-la-Chapelle") is een stad in het "Regierungsbezirk Keulen" in de Duitse deelstaat Noordrijn-Westfalen. De stad telt inwoners () op een oppervlakte van km².
De stad ligt dicht bij de grens met België en Nederland, tegen het Limburgse Vaals en in de buurt van het Luikse Kelmis, ongeveer 55 km ten westen van Keulen.
Bestuurlijk vormt Aken een "kreisfreie Stadt" binnen de Stadsregio Aken in het "Regierungsbezirk" Keulen. De agglomeratie van Aken is grensoverschrijdend en omvat plaatsen als het Nederlandse Vaals en Kerkrade en het Belgische Kelmis.
Aken is een stad met een lange geschiedenis en een Dom. Het is tevens een industrieel centrum in een steenkoolgebied en een belangrijk spoorwegknooppunt met aansluiting op de hogesnelheidslijn naar Keulen en Luik en de Montzenroute naar de Antwerpse haven. Het vliegveld van Aken, Maastricht Aachen Airport, ligt op Nederlands grondgebied, zo'n 30 km van de stad, nabij het Limburgse Beek.
De RWTH Aken ("Rheinisch-Westfälische Technische Hochschule") is een van de belangrijkste technische universiteiten, speciaal voor werktuigbouwkunde, auto- en productietechniek. Een onderdeel vormt het Universitair Ziekenhuis Aken, dat het op een na grootste in één enkel gebouw gevestigde ziekenhuis van Europa is. De stad ligt in de Noord-Eifel.
Naam.
Uit een van de handschriften van de Salische wetten is overgeleverd, dat Karel de Grote er van spreekt dat de plaats met door de Romeinen gebouwde baden en vorstelijke gebouwen A"quis" werd genoemd. Hij stichtte er zijn palts. De stadsnaam is dus waarschijnlijk afkomstig van het warme water dat daar stroomde, in Latijn "aqua" (water). Aken heet in het Akens Ripuarische dialect "Oche", in het Duits "Aachen", in het Frans "Aix-la-Chapelle", in het Limburgs "Aoke" en in het Luxemburgs "Oochen".
Geschiedenis.
De bronnen.
De Romeinen noemden de hete, zwavelhoudende minerale bronnen in deze omgeving "Aquis-Granum", naar de Keltische god van de genezing Grannus. Sinds de Romeinse tijd zijn deze hete bronnen gekanaliseerd en veranderd in geneeskrachtige baden, die nog steeds in gebruik zijn. "A", is een Oudnederlands woord, verwant aan het Latijnse "aqua", ook terug te vinden in riviernamen, en betekent 'water'. In Franssprekende delen van het voormalige Romeinse Rijk veranderde dit in "Aix". Zo is de Franse naam van Aken "Aix-la-Chapelle". Dit vindt men ook terug in de namen van andere Romeinse kuuroorden zoals Aix-en-Provence en Aix-les-Bains.
De vrije rijksstad.
De Rijksstad Aken was van 1306 tot 1797 een Rijksstad binnen het Heilige Roomse Rijk.
De moderne tijd.
In 1880 had Aken een inwoneraantal van 80.000. Meerdere spoorwegen kwamen hier bij elkaar. Aken werd hierdoor een industriestad, waar onder andere spoorstaven, spelden, naalden, knopen, tabak, wol- en zijdeproducten geproduceerd werden.
Nadat Aken beschadigd was geraakt in de Tweede Wereldoorlog, was het de eerste Duitse stad die door de westerse geallieerden bevrijd werd van het nationaalsocialisme. Het was ook de eerste Duitse stad waar na de oorlog weer een dagblad verscheen.
Sinds 1950 reikt de stad de jaarlijkse Karelsprijs uit aan mensen of instituten die uitzonderlijk werk hebben verricht voor het Europese verenigingsproces. In 2003 werd de medaille uitgereikt aan de Franse oud-president Valéry Giscard d'Estaing; verder o.a. in 1996 aan koningin Beatrix, in 1976 aan Leo Tindemans, in 1967 aan Joseph Luns, in 1957 aan Paul-Henri Spaak en in 1951 aan Hendrik Brugmans.
Geografie.
Aken ligt in het stroomgebied van de Maas, is de westelijkste Duitse "Großstadt", grenst aan het drielandenpunt op de Vaalserberg en is een van de vele agglomeraties van Noordrijn-Westfalen. Op ongeveer 30 km ten zuidwesten ligt het natuurpark Hoge Venen.
De stad wordt deels omgeven door heuvels en bossen. Aan de noordzijde van het centrum liggen de Salvatorberg en de Lousberg. Ten westen ligt de Schneeberg. Ten westzuidwesten ligt de Vaalserberg met het Drielandenpunt. Aansluitend daaraan ligt ten zuidwesten van de stad het Preusbos, en ten zuiden van de stad het Akenerbos. In Aken begint het Wormdal waar doorheen in noordelijke richting de rivier de Worm stroomt.
Het hoogste punt van de stad ligt op 410 meter boven NN in het uiterste zuidoosten van de gemeente. Het laagste punt van de gemeente bedraagt 125 meter boven NN en is te vinden in het noorden van de stad. De lengte van de stadsgrens bedraagt 87,7 km, daarvan vormt 23,8 km de staatsgrens met België en 21,8 km de staatsgrens met Nederland. De grootste lengte van de stad in noord-zuid richting bedraagt 21,6 km, de grootste oost-west afstand bedraagt 17,2 km.
Buurgemeenten.
Aken grenst aan de volgende gemeenten:
Herzogenrath, Würselen, Eschweiler, Stolberg en Roetgen (liggen allemaal in het district Aken), Raeren en Kelmis (provincie Luik) in België, Vaals, Gulpen-Wittem, Simpelveld, Heerlen en Kerkrade (provincie Limburg) in Nederland.
Bestuurlijke indeling van de stad.
Het stadsgebied wordt bestuurlijk verdeeld in zeven wijken met elk een wijkraad, wijkraadvoorzitter en een steunpunt van de gemeente ("Bezirksamt"). De wijkraad wordt, gelijktijdig met de gemeenteraadsverkiezingen, door alle stemgerechtigde burgers van de wijk gekozen. De wijken kunnen verder worden onderverdeeld in buurten.
Aken bestaat uit:
Los van deze ambtelijke indeling bestaat Aken uit 47 stadsdelen, hier gesorteerd naar district:
Gemeentelijke herindelingen.
Voorheen zelfstandige gemeenten zijn om diverse redenen heringedeeld bij de gemeente Aken. Voor de eerste herindeling bedroeg de oppervlakte van de stad 3056 ha.
Na alle herindelingen bedraagt het huidige oppervlak van de gemeente 16.082,90 ha.
Demografie.
In 1855 telde Aken meer dan 50.000 inwoners. In 1890 overschreed het inwonertal van de stad de grens van 100.000, waardoor de stad erkend werd als "Großstadt".
Het navolgende overzicht geeft de ontwikkeling van het aantal inwoners van Aken weer vanaf 1500 tot en met 2005. Tot 1833 gaat het hoofdzakelijk om schattingen, vanaf die datum kunnen gegevens van de volkstelling worden gebruikt of zijn projecties van gemeentelijke gegevens gebruikt.
¹ gegevens uit de volkstelling
Politiek.
Gemeenteraad en burgemeester.
In vroeger tijden stond een koninklijke beambte aan het hoofd van de stad Aken. Vanaf 1250 ging de leiding over de gemeente op de Gemeenteraad over, die door een burgemeester werd voorgezeten. Leden van de gemeenteraad waren in eerste instantie zogenaamde "Schöffen" (dit zijn lekenrechters). Sinds de 15e eeuw waren ook de gilden vertegenwoordigd. Dit werd in de zogenaamde "Gaffelbrief" uit 1450 vastgelegd. Deze situatie bleef tot 1794 van kracht. Pas in 1513 hadden de gilden een permanente vertegenwoordiging in de raad. Het ledental van de raad fluctueerde nogal. De raad werd voorgezeten door twee burgemeesters, die elk voor een periode van één jaar werden gekozen. Op 25 mei werden nieuwe burgemeesters gekozen.
In 1794 werd Aken bij het Franse keizerrijk ingelijfd en kreeg Aken een gemeenteraad naar Frans voorbeeld, met aan het hoofd een Maire. Hij werd geholpen door 3 "Beigeordnete". De Maire zat een 30-koppige raad voor. In de Pruisische tijd (vanaf 1815) werd de titel Maire vervangen door "Oberbürgermeister". In 1856 werd in het Rijnland de reorganisatie van het openbaar bestuur afgerond met de invoering van de gemeentewet.
Tijdens de regeerperiode van de NSDAP kende de gemeente alleen een "Oberbürgermeister", die een trouw lid van deze partij was. Na de Tweede Wereldoorlog werd deze door het Militair Gezag in de Britse bezettingszone door een nieuwe "Oberbürgermeister" vervangen. In 1946 werd een gemeentewet naar Brits voorbeeld ingevoerd, waarna de burgers weer een gemeenteraad konden kiezen. De raad koos uit zijn midden een "Oberbürgermeister" als voorzitter van de gemeenteraad en deze was ook vertegenwoordiger van de stad naar buiten toe. De baan van "Oberbürgermeister" was onbezoldigd. Daarnaast koos de raad een "Oberstadtdirektor", die enigszins vergelijkbaar is met de Nederlandse of Belgische gemeentesecretaris, als hoogste ambtenaar van de gemeente. Deze functie was een betaalde baan.
In 1995 werd de dubbele top van de gemeente opgeheven; voortaan kent de gemeente alleen nog de betaalde functie van "Oberbürgermeister". Deze is voorzitter van de gemeenteraad, hoogste ambtenaar van de gemeente en vertegenwoordiger van de gemeente naar buiten. Sinds 1999 wordt deze rechtstreeks door alle stemgerechtigde inwoners van Aken gekozen.
De gemeenteraad van de stad Aken bestaat uit 58 personen. De direct gekozen burgemeester heeft stemrecht en leidt de zittingen van de gemeenteraad.
Stedenbanden.
Verder is er ook een stedenband met Montebourg (Frankrijk), die sinds 1960 bestaat. Montebourg heeft een stedenband met de voormalige gemeente Walheim. Deze jumelage is overgenomen door de wijkraad Kornelimünster/Walheim.
Economie.
Van de traditionele takken van industrie die in Aken vertegenwoordigd zijn of waren, kunnen genoemd worden: de zware industrie (industriegebied Rothe Erde), de machinebouw (onder andere Waggonfabrik Talbot, FEV Europe), de farmaceutische industrie (onder andere Grünenthal) en de fabricage van laken, naalden, banden, electronica en zoetwaren (onder andere Lindt chocolade, Aachener Printen).
In de 18e en 19e eeuw was de productie van laken en naalden belangrijk, met enkele honderden, meest kleine fabriekjes en werkplaatsen. Een deel van deze productie vond plaats in de omgeving van Aken, onder andere in Burtscheid en Vaals. Door de naaldenfabricage ontstond een typisch Akense groet: de "klenkes". Sinds de jaren 1990 is deze industrietak geleidelijk verplaatst naar lagelonenlanden. De laatste naaldenfabriek van Aken sloot in 2004. Van de eens zo talrijke textielfabrieken resteert er tegenwoordig nog maar een: Becker Fabrics.
Philips had van 1934 tot 2018 belangrijke productiefaciliteiten in Aken, onder andere van gloeilampen, beeldbuizen en transformatoren. Tegenwoordig heeft Philips alleen nog onderzoeksfaciliteiten in Campus Melaten en in Rothe Erde.
Anno 2021 was de grootste werkgever in Aken de technische universiteit RWTH Aachen met 9.505 werknemers, gevolgd door FEV Europe (6.335 werknemers), de Gemeente Aken (5.300), het academisch ziekenhuis Uniklinik RWTH Aachen (5.020) en Grünenthal GmbH (4.834). Op het grensoverschrijdende bedrijvenpark Avantis zijn met name bedrijven gevestigd die actief zijn op het gebied van logistiek (onder andere DocMorris, Deutsche Post DHL, Honold Logistik Gruppe). Van belang is ook de commerciele dienstverlening, waaronder het verzekeringswezen (de AachenMünchener Versicherung AG, in 1825 in Aken opgericht, tegenwoordig onderdeel van Generali Deutschland), de consulting-sector (onder andere Umlaut), de media-sector (onder andere Medienhaus Aachen) en het toerisme (in het verleden met name het badtoerisme). Daarnaast bestaan er vele kleinere onderzoeksbedrijven en hightech ondernemingen, vaak spin-offs van de RWTH.
Cultuur.
Bezienswaardigheden.
Kerken.
De Dom van Aken is het belangrijkste monument van de stad. Het oudste deel van de dom was de paleiskapel van de palts van Karel de Grote. De "Aula Regia" in de palts werd vele malen verbouwd en vormt nu het stadhuis van Aken met de Granusturm. Het plein de Katschhof tussen beide gebouwen was ooit de binnenplaats van de palts. De dom was gedurende 400 jaar de grootste kerk ten noorden van de Alpen. De tombes van Karel de Grote en Otto III zouden zich in deze kerk bevinden, hoewel ze bij recent archeologisch onderzoek niet werden gevonden. Ook worden hier de relieken bewaard die Karel de Grote in 799 ter inwijding van zijn koninklijke kapel (paltskapel) vanuit Jeruzalem zou hebben laten overbrengen: de windselen van het Kind Jezus, de lendendoek van Jezus Christus, het kleed van de Maagd Maria en de doek waarin het hoofd van Johannes de Doper gewikkeld zou zijn geweest. Dit werd echter pas in 1239 openbaar bekend. Hierdoor kreeg de Dom van Aken een religieuze betekenis als bedevaartsoord en ontwikkelde zich als pelgrimsoord. De zevenjaarlijkse Heiligdomsvaart ("Heiltumsweisung") ontstond waarschijnlijk in de eerste helft van de 14e eeuw. Nog steeds komen bij die gelegenheid vele duizenden gelovigen naar Aken voor de toning van de relieken. De dom was in 1978 het eerste Duitse monument op de Werelderfgoedlijst van de UNESCO.
Andere bezienswaardige kerken in het stadscentrum zijn: de Sint-Adalbertkerk (romaanse kapittel- en parochiekerk; deels herbouwd na oorlogsschade), Sint-Foillankerk (gotische parochiekerk; deels herbouwd na oorlogsschade), de Sint-Nicolaaskerk (voormalige gotische minderbroederskerk; deels herbouwd na oorlogsschade), de Sint-Michaëlkerk (voormalige maniëristische jezuïetenkerk), de Theresiakerk (voormalige barokke karmelietessenkerk; deels herbouwd na oorlogsschade), de Sint-Jacobskerk (neoromaanse bedevaarts- en parochiekerk; deels herbouwd na oorlogsschade), de Heilig-Hartkerk (neoromaanse parochiekerk; deels herbouwd na oorlogsschade), de Heilig Kruiskerk (neogotische parochiekerk; deels herbouwd na oorlogsschade) en de Drievuldigheidskerk (neogotische parochiekerk; deels herbouwd na oorlogsschade).
Stadsmuren.
Rondom Aken hebben twee ringmuren gelegen, die de stad moesten beschermen tegen aanvallers. Van deze stadsmuren van Aken is slechts een klein gedeelte overgebleven. Van de binnenste stadsmuur, die bestond uit tien stadspoorten en tien waltorens met tussenliggende muurgedeeltes, resteren alleen van de tussenliggende muren nog enkele muurfragmenten. Van de buitenste stadsmuur, die bestond uit elf stadspoorten, drieëntwintig weertorens, tussenliggende muren, weererkers en wachthuizen, zijn twee stadspoorten en vijf waltorens bewaard gebleven.
Musea en andere attracties.
Van de Akense musea kunnen genoemd worden: de schatkamer van de Dom van Aken (voornamelijk middeleeuwse kerkelijke kunst), het Centre Charlemagne (stadsgeschiedenis), het Suermondt-Ludwig-Museum (voornamelijk oude kunst), het Ludwig Forum für Internationale Kunst (hedendaagse kunst) en het Couvenmuseum (18e-eeuwse stijlkamers in Luiks-Akense meubelstijl).
Vlak buiten de stadsmuren ligt een dierentuin: het Aachener Tierpark. Ook bezit de stad een veel door Limburgers bezochte "Spielbank" (casino).
Infrastructuur.
Verkeerswegen.
Op het knooppunt Aken komen de snelwegen A4, A44 en A544 bij elkaar. De A4 verbindt Aken met Keulen en gaat bij de grensovergang Vetschau over in de A76 in Nederland, de A44 geeft Aken een verbinding met Düsseldorf en sluit aan op het snelwegennet van België. De A544 verbindt het Knooppunt Aken met de Europaplatz in het oosten van Aken. De E40 voert vanuit het oosten over de A4 van Keulen tot het knooppunt Aken en slaat daar af over de A44 richting België.
Andere verkeerswegen in het stadsgebied van Aken zijn de "Bundesstraßen" B1, B57, B258 en B264.
Spoorwegen.
Naast het centraal station bestaan er in Aken de stations Aken-West en Aken-Rothe Erde en de halteplaatsen Aken-Schanz en Eilendorf. De hogesnelheidstrein Thalys van Keulen naar Parijs stopt ook in Aken. De Duitse hogesnelheidstrein ICE Brussel-Zuid - Frankfurt am Main Hbf heeft Aken als stopplaats.
Noemenswaardige sneltreinen zijn:
De volgende stoptreinen bedienen Aken: 
Openbaar vervoer.
Voorheen bestond een uitgebreid streeknet van elektrische tramlijnen die tot over de staatsgrens reikten. Zo was er een grensoverschrijdende lijn naar Vaals, Eupen, Raeren en Kelmis. Na de Eerste Wereldoorlog werden, in het gebied dat door België geannexeerd werd, de Akense tramlijnen overgenomen door de Belgische buurtspoorwegen.
In 1974 werd de laatste tramlijn van Aken stilgelegd. Sindsdien wordt het openbaar vervoer van Aken alleen nog maar uitgevoerd door bussen. De lijnen lopen in het gehele concessiegebied Aken ("Aachener Verkehrsverbund") en aangrenzende steden in Nederland en België. Hieronder vallen verbindingen naar Vaals, Kerkrade en Heerlen of Eupen. Er is een aantal snelbuslijnen naar Alsdorf/Aldenhoven, Jülich, Heerlen, Eschweiler, Roetgen/Simmerath en Roetgen/Monschau.
De stadsbussen worden geëxploiteerd door ASEAG (Aachener Straßenbahn en Energieversorgungs AG) met circa 60 lijnen. Het belangrijkste punt voor het busvervoer is het busstation, waar bijna alle lijnen stoppen. Slechts vier lijnen doen het busstation niet aan.
In Aken is er daarnaast een nachtbusnet. Deze bestaat uit zeven lijnen (N1 t/m N6 en N13), die elke zaterdagnacht, zondagnacht en op feestdagen om 01:45 en 02:45 rijden. De lijnen rijden stervormig de stad uit. Sinds eind 2006 is een achtste nachtlijn toegevoegd (de N7), die vanuit Aken naar Kelmis rijdt. De succesvolle lijn N1 werd uitgebreid met één rit om 03:45 uur.
De busmaatschappij ASEAG kreeg door toedoen van de stad een bezuinigingsdoelstelling opgelegd, waarbij men bekijkt hoe rendabel de lijnen zijn. Het is de bedoeling het lijnenaanbod hierop af te stemmen. Er werd gekeken of het mogelijk was de tram weer in te voeren in Aken. Het project faalde door de hoge kosten hiervan. Als vervanging van dit project rijden sinds 19 september 2005 op twee lijnen twee dubbel geledebussen van de firma Van Hool (type AGG 300) op de lijnen 5 en 45 als een test. Vanaf 2007 zouden bij een succesvolle test in totaal 16 bussen van dit type besteld worden.
Luchtverbindingen.
Ongeveer 30 km buiten de stad ligt in Nederland het internationale vliegveld Maastricht Aachen Airport. Het centrum wordt met de luchthaven verbonden door een pendelbus. Voor kleinere vliegtuigen (zweef- en sportvliegtuigjes) kan gebruik worden gemaakt van het vliegveld Merzbrück, waar ook de reddingshelikopter Christoph Europa 1 gestationeerd is. Merzbrück is een voormalige militaire basis van de Belgische strijdkrachten (licht vliegwezen van de Landmacht). De luchthavens Keulen-Bonn en Düsseldorf kunnen ook gebruikt worden om naar Aken te reizen. Door een goede spoorverbinding met Aken zijn de pendelbussen die tussen deze luchthavens en Aken reden (de zogenaamde "Airport-Aixpress"), vanaf 31 oktober 2004 opgeheven.

</doc>
<doc id="30625" url="https://nl.wikipedia.org/wiki?curid=30625" title="Frans van Anjou">
Frans van Anjou

Frans Hercules (of François-Hercule) van Valois (Parijs, 18 maart 1555 - Château-Thierry, 10 juni 1584), hertog van Anjou, was de jongste zoon van koning Hendrik II van Frankrijk en Catharina de' Medici. Hij was de jongere broer van de Franse koningen Frans II, Karel IX en Hendrik III en groeide als katholiek op tijdens de escalerende Hugenotenoorlogen waarin Spanje en Engeland zich nog zouden mengen. Bij zijn geboorte kreeg hij de titel "hertog van Alençon", maar bij de troonsbestijging van zijn broer Hendrik in 1575 nam hij diens oorspronkelijke titel "hertog van Anjou" over en werd beoogd erfgenaam van de Franse troon. Het gegeven dat hij de kroonprins was van de grootste mogendheid in Europa die tegenwicht kon bieden aan Spanje, zou zijn verdere leven bepalen.
Zijn vroegtijdige dood op 10 juni 1584 had in Frankrijk tot gevolg dat de calvinistische Hendrik van Navarra, de latere Hendrik IV van Frankrijk de troonopvolger werd, hetgeen leidde tot een verheviging van de Hugenotenoorlogen.
Verloving met Elizabeth I.
Frans van Anjou ging in 1579 naar Engeland voor een politiek gemotiveerde en moeizame verlovingsperiode met koningin Elizabeth I van Engeland. Zij mocht hem wel, maar hij was 22 jaar jonger dan zij en bovendien katholiek, wat niet goed viel bij het Engelse volk. Het was bovendien algemeen bekend dat zijn moeder Catharina een hoofdverantwoordelijke was geweest voor de beruchte Bartholomeusnacht in 1572, een dieptepunt in de godsdiensttwisten op het continent waarvan de Engelsen nu juist verschoond wilden blijven. Catharina werd daarom uitgemaakt voor de 'Izebel van deze tijd'. De verloving leverde hem wel de bijnaam 'mijn kikkertje' op, en zelfs een door Elizabeth persoonlijk geschreven gedicht "On Monsieur’s Departure" maar deze verloving liep, zoals alle andere verlovingen met deze koningin, op niets uit.
Heer der Nederlanden.
De Staten-Generaal stelden hem bij het Verdrag van Plessis-lès-Tours in 1580 aan als soeverein vorst ("vorst en heer der Nederlanden"). Dit gebeurde op aandringen van Willem van Oranje, die hiermee de opstand wilde doen overhellen naar een meer gematigde godsdienstpolitiek, naar de Staten-Generaal en naar Brabant. De opstandelingen hoopten natuurlijk ook dat Frankrijk zich als traditionele vijand van Spanje in de oorlog zou mengen.
In 1581 werd de "Acte van Verlatinghe" aangenomen, waarbij Filips II van Spanje de heerschappij over een aantal provinciën van de Habsburgse Nederlanden werd ontnomen. Deze provinciën wilden de soevereiniteit overdragen aan Frans van Anjou, de jongere broer van de Franse koning. Frans van Anjou eiste dat de Nederlanden zich onafhankelijk van Spanje zouden verklaren. Dat was ook logisch omdat hij immers was binnengehaald om soeverein vorst te worden. Om hem snel aanvaard te krijgen door de onderdanen werden een reeks blijde intredes georganiseerd in Antwerpen, Brugge en Gent. Daarna nam hij zijn intrek in de voormalige Sint-Michielsabdij, waar hij weer katholieke diensten liet houden. Onder druk van Anjou herstelden Willem van Oranje en de Staten-Generaal op 27 februari 1582 de religievrede, die door allerlei verboden en voldongen feiten sterk was uitgehold.
Onder Anjou werd een Raad van State opgericht om de oorlogvoering te leiden, maar in de praktijk vielen de landen ten oosten van de Maas onder de zogenaamde Raad van Landen, gedomineerd door Holland. De komst van Anjou bleek de scheiding in machtsstructuren tussen noord en zuid eerder te accentueren dan te verzachten.
Al snel vormden sommigen de mening dat de hertog, die weinig politieke macht gekregen had, zich meer bezighield met feesten dan met regeren. Ook het feit dat hij katholiek was, werkte in sommige kringen niet in zijn voordeel. Toen in 1582 een mislukte aanslag op het leven van Willem van Oranje werd gepleegd, wezen velen in de richting van de hertog van Anjou.
Met de inname van Breda door de hertog van Parma en de komst van nieuwe Spaanse, Italiaanse en Duitse troepen in 1582, werd de militaire druk steeds groter. De gefrustreerde Anjou beraamde een samenzwering en trachtte met een coup de macht te grijpen in Vlaanderen en Brabant. In januari 1583 werden Duinkerke, Aalst en enkele andere steden in Vlaanderen en Brabant voorzien van een Frans garnizoen. De grootste Nederlandse stad, Antwerpen, wilde hij bij verrassing innemen, met een glorieuze intocht nog wel. De inwoners, met de Spaanse Furie van 1576 nog vers in het geheugen, hadden echter niet veel op met buitenlandse troepen. Ze vreesden een "Franse furie". De 1500 man sterke strijdmacht werd in een hinderlaag gelokt en grotendeels afgeslacht. De positie van Anjou was nu onhoudbaar geworden en ook Oranje kreeg felle kritiek te verduren. Hij was het immers die de Fransman had binnengehaald en zelfs toen nog aandrong op verzoening. Maar zowel Anjou als de Brabanders hadden er genoeg van, en de hertog verliet de Nederlanden in juni 1583. Toen hij op 10 juni 1584 (een maand voor Willem van Oranje) overleed aan tuberculose, was het afgelopen met de Franse steun voor de opstand. Een poging dat jaar om de soevereiniteit aan te bieden aan Anjou's broer, koning Hendrik III van Frankrijk, liep op niets uit.

</doc>
<doc id="30626" url="https://nl.wikipedia.org/wiki?curid=30626" title="WK voetbal">
WK voetbal

WK voetbal kan verwijzen naar:

</doc>
<doc id="30628" url="https://nl.wikipedia.org/wiki?curid=30628" title="Haus der Niederlande">
Haus der Niederlande

Het Haus der Niederlande (Nederlands: Huis der Nederlanden) is het huis in Münster waar in 1648 de vredesovereenkomst tussen Spanje en de Republiek der Zeven Verenigde Nederlanden werd getekend. Deze overeenkomst maakte een einde aan de Tachtigjarige Oorlog.
Ten tijde van de vredesonderhandelingen heette het huis Huis van het Kramersgilde.
Tegenwoordig zitten in het Haus der Niederlande verschillende instellingen op het gebied van de taal, literatuur, geschiedenis en politiek van het Nederlandse taalgebied. Deze instellingen zijn verbonden aan de Universiteit van Münster.

</doc>
<doc id="30637" url="https://nl.wikipedia.org/wiki?curid=30637" title="Elektromagnetische kracht">
Elektromagnetische kracht

De elektromagnetische kracht is de kracht die elektrische geladen deeltjes "voelen" door elektromagnetische velden. Het is een van de vier fundamentele natuurkrachten, naast zwaartekracht, sterke kernkracht en zwakke kernkracht. De elektromagnetische kracht zorgt ervoor dat elektronen om de kernen van atomen draaien. Het boodschapperdeeltje (boson) van de kracht is het foton.
Waarneembaarheid.
Elektromagnetisme ligt aan de basis van de chemische eigenschappen van materie. Het verschijnsel van de chemische binding wordt vrijwel geheel bepaald door de elektrische interacties tussen negatief geladen elektronen en positieve atoomkernen. Ook de aggregatietoestanden van de stof, en in het bijzonder de kristalstructuur van vaste stoffen, ontstaan door elektrostatische of meer algemeen elektromagnetische interacties tussen kernen en elektronen. Als de kinetische energie in de atomen laag genoeg is, spelen Vanderwaalskrachten en andere interacties een rol in het bij elkaar houden van de atomen in de stof. Zo blijven de atomen/ionen/moleculen beneden een bepaalde temperatuur op een vaste positie in het kristalrooster gelokaliseerd.
Ook veel "alledaagse" (d.w.z. niet-fundamentele) krachten kunnen herleid worden tot elektromagnetische interacties.
Adhesie.
De onderlinge aantrekking tussen een vloeistof en de wand van het vat ontstaat door waterstofbruggen of door Vanderwaalskrachten. Een extreme manifestatie hiervan is de opstijging van een vloeistof in een dunne verticale buis: capillariteit.
Cohesie.
De onderlinge aantrekking tussen moleculen van eenzelfde (vloei)stof wordt verklaard aan de hand van Vanderwaalskrachten, dus uiteindelijk door elektromagnetisme. Cohesie manifesteert zich onder meer in de oppervlaktespanning van een vloeistof.
Macroscopische botsingen.
Elektrisch neutrale vaste lichamen of afzonderlijke moleculen interageren als hun onderlinge afstand zo klein wordt, dat plaatselijke polariteiten (schommelingen in de totale elektrostatische neutraliteit) een rol beginnen te spelen. Eenvoudig gezegd: moleculen kunnen niet dwars door elkaar heen bewegen, en het meest onmiddellijk zichtbare effect is een kortstondige maar sterke kracht die de moleculen van elkaar wegduwt: een "botsing." Botsingen en aanverwante fenomenen zoals dynamische en statische wrijving zijn manifestaties op grote schaal van elektromagnetische effecten op kleine schaal.
Elektromagnetisme.
De elektrische en magnetische krachten waarmee elektrisch geladen deeltjes en lichamen elkaars beweging beïnvloeden, werken op afstand, onrechtstreeks en vertraagd. Deze werking op afstand wordt gemodelleerd als het elektromagnetische veld.
Klassieke benadering.
Het elektromagnetische veld bestaat uit twee afzonderlijke vectorvelden: het elektrostatische veld formula_1 en het magnetische veld formula_2 De Lorentzkracht is de kracht die een deeltje met lading formula_3 en snelheid formula_4 in een punt formula_5 ondervindt, en is gelijk aan formula_6 Anderzijds wordt de tijdsevolutie van het elektrische en het magnetische veld zelf ook bepaald door de verdeling en snelheid van de in de ruimte aanwezige elektrische ladingen; de wetten van Maxwell zijn de differentiaalvergelijkingen die deze evolutie precies beschrijven.
De oplossingen van de Maxwellvergelijkingen in de lege ruimte zijn elektromagnetische golven die zich met de lichtsnelheid voortplanten. Dat is geen toeval: het fenomeen licht zelf wordt verklaard als elektromagnetische golven waarvan de frequentie binnen een bepaald interval ligt.
Het zien en de hele wetenschap der optica vallen dus binnen het grotere domein van het elektromagnetisme.
Grootheden en maten.
Voor de meting van het elektromagnetische veld en zijn krachtwerking komen verscheidene grootheden in aanmerking, naargelang van de context, het experiment of de technische toepassing waarin die kracht zich manifesteert. Voor de beschrijving van de beweging van een geladen deeltje in een tijdsonafhankelijk elektromagnetisch veld dat geen noemenswaardige invloed ondergaat van het deeltje, kunnen in de formule voor de lorentzkracht de componenten formula_7 en formula_8 afzonderlijk bestudeerd worden: men spreekt dan van elektrostatische resp. magnetostatische kracht.
De meest rechtstreekse uitdrukking van de kracht van een magnetisch veld is de magnetische fluxdichtheid (synoniem: magnetische inductie), uitgedrukt in tesla (T). Een elektrische lading van 1 coulomb die met een snelheid van 1 m/s loodrecht op een homogeen statisch magneetveld van 1 tesla beweegt, ondervindt een zijwaartse kracht van 1 newton loodrecht op de bewegingsrichting en loodrecht op de richting van het magnetisch veld.
De elektrische veldsterkte van een elektrostatisch veld heeft geen eigen symbool maar wordt uitgedrukt in volt per meter. Een lading van 1 coulomb in een homogeen elektrisch veld van 1 V/m ondervindt een kracht van 1 newton in de richting van het veld.
Aangezien magnetische veldlijnen geen eindpunten hebben (afwezigheid van magnetische monopolen), kan een betekenis worden gegeven aan de totale sterke van het magnetische veld dat doorheen een oppervlak passeert: de magnetische flux, uitgedrukt in weber (Wb). Technisch is het de integraal van de component van het magnetische veld loodrecht op het oppervlak. Daaruit volgt dat de eenheid weber het product is van de tesla met de vierkante meter. In het SI-stelsel is het omgekeerd: de tesla wordt beschouwd als een afgeleide eenheid met als definitie Wb/m2.
Relativiteitstheorie.
De wetten van Maxwell zijn moeilijk te verzoenen met de klassieke mechanica, en meer bepaald met het relativiteitsprincipe van Galilei, krachtens hetwelk eenparig bewegende waarnemers dezelfde natuurwetten vaststellen als stilstaande waarnemers. Wetenschappers hebben lang gezocht naar een aanpassing van de wetten van Maxwell, totdat Albert Einstein in zijn speciale relativiteitstheorie uit 1905 de wetten van Maxwell intact liet, en juist het relativiteitsprincipe van Galilei aanpaste. In de speciale relativiteitstheorie zijn elektrostatica en magnetisme twee manifestaties van eenzelfde onderliggend fenomeen, waarvan de componenten correct en eenduidig kunnen getransformeerd worden tussen twee waarnemers. Als gevolg van deze theorie is de lichtsnelheid in vacuüm voor alle waarnemers even groot.
Kwantumtheorie.
De vroegste stappen in de kwantummechanica zijn gezet toen Max Planck in 1900 voor het eerst een verklaring bood voor de frequentieverdeling van warmtestraling, met de voor die tijd revolutionaire veronderstelling dat elektromagnetische golven niet in continue hoeveelheden kunnen voorkomen, maar alleen in discrete veelvouden van een kleinst mogelijke golf. De energie van die kleinst mogelijke golf, "kwantum" geheten, is evenredig met de frequentie ervan en de evenredigheidsfactor heet thans constante van Planck.
De volledige theorie van gekwantiseerde elektromagnetische velden (kwantumelektrodynamica) is pas na 1945 ontwikkeld. Ze stond vervolgens model voor andere kwantumveldentheorieën die samen het standaardmodel van de deeltjesfysica zouden vormen. In dat standaardmodel worden elektromagnetische golven geïdentificeerd met "fotonen," elektrisch neutrale deeltjes zonder rustmassa en die gelijk zijn aan hun eigen antideeltje. Geladen deeltjes interageren door het uitzenden, verstrooien (botsen met) en absorberen van fotonen, waarbij de zender een deel van zijn kinetische energie overdraagt aan het foton. Een warm voorwerp straalt fotonen uit (emissie) door de versnelling van zijn elektronen die, nadat ze door thermische botsingen in een aangeslagen toestand zijn gebracht, terugvallen naar de grondtoestand. Fotonenparen kunnen ook spontaan gecreëerd worden uit een hoge concentratie van energie, bijvoorbeeld door de annihilatie van een (ander) elementair deeltje met zijn antideeltje. De ioniserende straling die bij radioactiviteit vrijkomt, bestaat naast deeltjes met rustmassa ook uit fotonen in de vorm van gammastraling.
Natuurverschijnselen.
Enkele verschijnselen in de astronomie worden rechtstreeks veroorzaakt door de kracht van een magnetisch veld op snel bewegende elektrisch geladen deeltjes.
Poollicht.
De aardkern bestaat voor een groot deel uit de magnetische materialen nikkel en ijzer en genereert een magnetisch veld waarvan de effecten tot ver buiten de atmosfeer voelbaar zijn. De geladen deeltjes van de zonnewind worden ingevangen in de aardmagnetische veldlijnen en dringen in de buurt van de noord- en zuidpool de hoge atmosfeer binnen, waar een deel van hun bewegingsenergie door ionisatie van luchtmoleculen wordt omgezet in licht.
Synchrotronstraling.
Bepaalde hemellichamen, met name sommige quasars en sommige pulsars, zenden licht uit waarvan de frequentieverdeling (kleur) niet kan worden verklaard door thermische straling zoals bijvoorbeeld bij sterren. Men neemt aan dat het hier gaat om "synchrotronstraling," dat is elektromagnetische straling die weglekt wanneer zeer snelle elektronen spiraliseren in een magneetveld.
Rechtstreekse toepassingen.
Krachten van elektromagnetische oorsprong zijn alomtegenwoordig; we beperken ons in deze paragraaf dan ook tot enkele rechtstreekse toepassingen van het afbuigen van een bundel geladen deeltjes door een elektromagnetisch veld.
Kathodestraalbuis.
Voor de veralgemeende invoering van ledtelevisie was de beeldbuis de meest gebruikte technologie voor beeldschermen. Ze bestaat uit een vacuümbuis waarin een bundel elektronen wordt afgevuurd op een positief geladen glazen plaat met aan de binnenkant een fosforescerende laag, die oplicht wanneer er elektronen op vallen. De richting van de elektronenbundel wordt bestuurd door een snel wisselend magnetisch veld.
Massaspectrometrie.
Met een "massaspectrograaf" kan een scheikundige ionen van verschillende lading en massa scheiden. De ionenbundel wordt afgebogen door een magnetisch veld, en de afbuiging is omgekeerd evenredig met de massa van elk ion.
Deeltjesversneller.
In een deeltjesversneller worden geladen deeltjes in een steeds snellere cirkelvormige beweging rondgeslingerd. De verhoging van de snelheid gebeurt door middel van nauwkeurig gestuurde elektrostatische velden en de cirkelvormige beweging wordt verzekerd door de Lorentzkracht van een homogeen magnetisch veld.

</doc>
<doc id="30638" url="https://nl.wikipedia.org/wiki?curid=30638" title="Zwakke kernkracht">
Zwakke kernkracht

De zwakke kernkracht, ook zwakke kracht of zwakke wisselwerking, is een van de vier fundamentele natuurkrachten. In het standaardmodel van de deeltjesfysica wordt de zwakke kernkracht toegeschreven aan de uitwisseling van de zware W- en Z-bosonen. Het bekendste effect van de zwakke kernkracht is bètaverval: de emissie van elektronen door neutronen of van positronen door protonen, die zich in atoomkernen bevinden, en de daarmee geassocieerde radioactiviteit. Het woord "zwak" slaat hier op het feit dat de veldsterkte van de zwakke kernkracht ongeveer 10−11 van de sterkte van de elektromagnetische kracht en ongeveer 10−13 van de sterkte van de sterke kernkracht bedraagt.
De zwakke kernkracht wordt overgebracht door W-bosonen (W+ en W−) en het Z-boson (Z0) en beïnvloedt
De zwakke kernkracht stelt leptonen en quarks (en hun antimaterie-tegenhangers) in staat energie, massa en lading met elkaar uit te wisselen. Met een veldsterkte, die een factor 109 kleiner is dan de sterke kernkracht blijft de invloed van de zwakke kernkracht beperkt tot in de atoomkern. Deze kleine actieradius wordt verklaard door de relatief grote massa/energie van de zwakke deeltjes (80 GeV). De zwakke wisselwerking schendt de CP-symmetrie.
Eigenschappen.
De zwakke kernkracht is van invloed op alle linkshandige leptonen en quarks. Het is de enige kracht die inwerkt op neutrino's (met uitzondering van de zwaartekracht, die echter op laboratoriumschalen verwaarloosbaar is). De zwakke kernkracht is in een aantal aspecten uniek:
Als gevolg van de grote massa van de overbrengerdeeltjes van de zwakke kernkracht (ongeveer 90 GeV), is hun gemiddelde levensverwachting ongeveer 33×10−25 seconden.
Aangezien de zwakke kernkracht zowel zeer zwak is als alleen op zeer korte afstand werkt, is het meest merkbare effect ervan toe te schrijven aan haar andere unieke eigenschap: verandering van smaak. Beschouw een neutron bestaande uit quarks "udd", dus een upquark en twee downquarks. Hoewel het neutron zwaarder is dan zijn zusternucleon, het proton (bestaande uit "uud"), kan het niet vervallen in een proton, zonder de smaak van een van zijn downquarks te veranderen. Noch de sterke kernkracht, noch het elektromagnetisme staan smaakveranderingen toe, dit kan dus alleen door zwak verval. In dit proces verandert in het neutron een downquark in een upquark door de uitstoot van een W−-boson, dat vervolgens opbreekt in een hoog-energetisch elektron en een elektronanti-neutrino. Aangezien hoogenergetische elektronen bètastraling zijn, noemt men dit proces bètaverval.
Als gevolg van de zwakte van de zwakke kernkracht, verloopt verval van zwakke deeltjes veel langzamer dan verval van sterke of elektromagnetische deeltjes. Een elektromagnetisch vervallend neutraal pion heeft bijvoorbeeld een levensduur van ongeveer 10−16 seconden; een zwak vervallend geladen pion bestaat ongeveer10−8 seconden, honderd miljoen keer zo lang. Een vrij neutron bestaat ongeveer 15 minuten en is daarmee het onstabiele subatomaire deeltje met de langste bekende gemiddelde levensverwachting.
Zwakke isospin is voor de zwakke kernkracht wat isospin voor de sterke kernkracht is, en wat massa is voor de zwaartekracht. Zwakke isospin is een kwantumgetal; deeltjes die niet betrokken zijn bij de zwakke kernkracht hebben een waarde van 0. Andere elementaire deeltjes hebben zwakke isospinwaarden van −1/2 of +1/2. Zoals in het geval met elektrische lading, zijn deze twee mogelijke waarden aan elkaar gelijk, behalve dat het teken verschilt. Zwakke isospin wordt geconserveerd: de som van de zwakke isospingetallen van de deeltjes die een reactie verlaten is altijd gelijk aan de som van de zwakke isospingetallen van de deeltjes die de reactie ingaan.
Wisselwerkingtypen.
Er bestaan drie basistypen wisselwerkingen voor de zwakke kernkracht, afgezien van ladingconjugatie en kruisingssymmetrie. Twee van deze drie typen zijn respectievelijk de geladen bosonen en de intermediaire vectorbosonen, die "geladen stroom wisselwerkingen" worden genoemd. Het derde type wordt de "neutrale stroom wisselwerking" genoemd.
Twee "geladen-stroom"-wisselwerkingen samen zijn verantwoordelijk voor het bètaverval. De neutrale stroming wisselwerking werd in 1974 voor het eerst waargenomen in neutrinoverstrooiingexperimenten en in 1983 bevestigd in botsingsexperimenten.
Symmetrieschending.
Men heeft lange tijd gedacht dat de natuurwetten onveranderd blijven onder de spiegeling. Men verwachtte dat de resultaten van een gespiegeld experiment identiek zouden zijn aan de resultaten van een hetzelfde experiment gezien door een spiegel. Het was bekend dat deze zogenoemde wet van behoud van pariteit werd gerespecteerd door de klassieke zwaartekracht en het elektromagnetisme; men nam aan dat hier sprake was van een universele natuurwet. In het midden van de jaren 1950 gaven Chen Ning Yang en Tsung-Dao Lee echter in overweging dat de zwakke kernkracht deze "universele natuurwet" overtrad. Dit vermoeden werd in 1957 in Brookhaven experimenteel bevestigd door de Chinese natuurkundige Chien-Shiung Wu en haar medewerkers die bij bètaverval van kobalt-60 vonden dat de zwakke kernkracht de pariteit schendt. Voor deze ontdekking van Wu kregen Yang en Lee in 1957 de Nobelprijs voor Natuurkunde.
Hoewel de zwakke kernkracht op dat moment meestal werd beschreven met behulp van óf de theorie van Fermi óf een contact vier-fermionen interactie, vroeg de ontdekking van deze pariteitsschending en de renormalisatietheorie om een nieuwe aanpak. Robert Marshak en George Sudarshan in 1957 en iets later ook Richard Feynman en Murray Gell-Mann stelden een V-A (vector minus axiale vector of linkshandige) Lagrangiaan voor zwakke kernkrachten voor. In deze theorie werkt de zwakke kernkracht alleen in op linkshandige deeltjes (en rechtshandige anti-deeltjes). Aangezien de spiegeling van een linkshandige deeltje rechtshandig is, verklaart dit de bovengenoemde maximale schending van pariteit.
Deze theorie stond echter nog toe dat de samengestelde symmetrie, CP behouden bleef: CP combineert pariteit P (verwisselen van links en rechts) met ladingconjugatie, C (verwisselen van deeltjes en anti-deeltjes). In 1964 werd de natuurkundige wereld echter opnieuw verrast, toen James Cronin en Val Fitch in kaon-verval met onomstotelijk bewijs kwamen dat ook de CP-symmetrie gebroken kon worden. Deze ontdekking leverden Cronin en Fitch in 1980 op hun beurt de Nobelprijs voor Natuurkunde op. In tegenstelling tot de P-pariteitsschending, is deze CP-schending echter een zeer klein effect.
Elektrozwakke theorie.
Het standaardmodel van de deeltjesfysica beschrijft de elektromagnetische kracht en de zwakke kernkracht als twee verschillende aspecten van een enkele elektrozwakke wisselwerking. Een theorie hiervoor werd rond 1968 ontwikkeld door Sheldon Glashow, Abdus Salam en Steven Weinberg (zie W-boson en Z-boson). Deze drie wetenschappers werden voor deze theorie in 1970 bekroond met de Nobelprijs voor Natuurkunde.
Volgens de elektrozwakke theorie zijn er bij zeer hoge energieën vier massaloze ijkboson velden, die vergelijkbaar zijn met de fotonen en een complex scalair higgsveld doublet. De ijkbosonen worden geassocieerd met een SU(2) × U(1)-ijksymmetrie. Bij lage energieën verkrijgt een van de higgsvelden echter een vacuümverwachtingswaarde en wordt de ijksymmetrie spontaan opgebroken in U(1)-symmetrie van het elektromagnetisme. Deze symmetriebreking zou drie massaloze Goldstone-bosonen produceren, maar deze drie deeltjes raken door drie fotonachtige velden door middel van het higgsmechanisme met elkaar vervlochten, met als gevolg dat zij na de symmetriebreking over een massa beschikken. Deze drie velden worden de W+, W− en Z-bosonen van de zwakke kernkracht genoemd, terwijl het vierde ijkveld, dat wel massaloos blijft, het vertrouwde foton uit het elektromagnetisme is.
Hoewel deze theorie een aantal voorspellingen heeft gedaan, waaronder een voorspelling voor de massa's van de Z- en W-bosonen, is het higgsboson zelf nog niet officieel ontdekt, hoewel op 4 juli 2012 werd bekendgemaakt dat een deeltje is ontdekt waarvan de massa overeenkomt met die van het higgsboson. Mogelijk gaat het hier om het bewuste deeltje. Het produceren van het higgsboson is een van de belangrijkste doelen van de in 2008/9 in gebruik genomen Large Hadron Collider in CERN.

</doc>
<doc id="30639" url="https://nl.wikipedia.org/wiki?curid=30639" title="Baryonyx">
Baryonyx

Baryonyx is een geslacht van uitgestorven vleesetende theropode dinosauriërs uit wat tegenwoordig Groot-Brittannië heet, dat leefde in het Vroeg-Krijt (Barremien).
Vondst en naamgeving.
In de middag van 7 januari 1983 ontdekte de toen vijfenvijftigjarige amateurpaleontoloog en loodgieter William John Walker uit Londen in de "Smokejacks Pit" in het Wallis Wood, te Ockley bij Dorking in Surrey, een enorme linkerduimklauw. Walker probeerde de nodule waarin deze verborgen zat met één hamerslag te splijten maar het specimen brak in vele stukken. Een week later ontdekte hij nog de punt van de klauw. Zijn schoonzoon bracht daarna de resten naar het "Natural History Museum". Op 7 februari werd vastgesteld dat er zich nog meer delen van het dier in de grond bevonden. Een team van acht vrijwilligers verbonden aan het museum groef daarop vanaf 25 mei 1983 een bijna volledig skelet op, een oppervlak van vijf bij twee meter uitgravend en vierenvijftig blokken bergend.
De typesoort Baryonyx walkeri werd in 1986 benoemd en beschreven door Alan Jack Charig en Angela Milner. De geslachtsnaam is afgeleid van het Klassiek Griekse βαρύς, "barys", 'zwaar', en ὄνυξ, "onyx", 'klauw'. De soortaanduiding eert Walker als de ontdekker.
Fossiel materiaal.
Het fossiel, holotype BMNH R.9951, is gevonden in een laag van de "Upper Weald Clay" die dateert uit het Barremien. Het bestaat uit een gedeeltelijk skelet met schedel. Bewaard zijn gebleven: het voorste deel van een schedel, het schedeldak, de hersenpan, achterste delen van de onderkaken, de eerste, tweede, derde, vijfde, zesde en achtste halswervel, drie nekribben, (stukken van) alle veertien ruggenwervels met uitzondering van de negende, (stukken van) minstens zes staartwervels, ribben, buikribben, vijf chevrons, borstbeenderen, de voorste ledematen inclusief schoudergordel, delen van het bekken waaronder de schaambeenderen, rechterdarmbeen en linkerzitbeen, een stuk linkerdijbeen, een onderste stuk rechterdijbeen, een rechtersprongbeen, een rechterkuitbeen, een rechterhielbeen, een stuk scheenbeen en verschillende voetbeenderen. Daarnaast is nog een gastroliet gevonden en visschubben in de buikholte. De verschillende elementen lagen niet in verband. De botten waren ingesloten in zeer hard sideriet dat ten dele verwijderd werd door het te korrelstralen met plastic gruis, een methode die hier voor het eerst bij een fossiel werd toegepast. Het betreft een onvolwassen exemplaar. Op het moment van de vondst was "Baryonyx" het meest complete fossiel van een grote theropode uit het Onder-Krijt van Europa. Het was ook de eerste spinosauride waarvan grotere delen van het skelet bekend werden. Het "Natural History Museum" heeft een kleine permanente tentoonstelling aan het dier gewijd met een afgietsel van het skelet in haut-reliëf, een levensgrote replica en een replica van het exemplaar in juist overleden toestand. "Baryonyx" kreeg ruime belangstelling van de Britse pers die aan het dier vanwege de klauw de bijnaam "Claws" gaf.
In 1997 beschreven Charig en Milner de soort in groter detail in een uitgebreide monografie. Twee weken later overleed Charig. In 1997 werd een tand uit dezelfde formatie als het holotype toegewezen, specimen MNEMG 1996.133.
Later zijn vondsten uit Spanje, Portugal en het eiland Wight aan een "Baryonyx" sp. toegewezen. De specimina uit Spanje betreffen tanden die eigenlijk niet verder te determineren zijn dan barynychosaurine. In 2011 werd er echter een skelet uit de Papo Secoformatie van Portugal beschreven van een ongeveer zes meter lang exemplaar, specimen MML 1190. Dat werd in 2022 benoemd als het aparte geslacht "Iberospinus". Een toegewezen linkerbovenkaaksbeen uit Spange, specimen CFI 477, werd in 2022 toegewezen aan een nog niet benoemde andere baryonichine. De meeste vondsten uit Wight bestaan ook uit tanden. Een ervan is echter een grote duimklauw, specimen MIWG.6527. In 1997 werd juist een zeer kleine duimklauw gemeld, met een lengte van vijf centimeter, dat 'Weenyonyx' gedoopt werd. Het behoort tot de collectie van verzamelaar Martin Simpson en moet nog beschreven worden. In 2011 werd op Wight de vondst gemeld van twee gedeeltelijke skeletten van een klein en een groter dier. Die werden in 2021 benoemd als de aparte geslachten "Ceratosuchops" en "Riparovenator".
In het begin van de eenentwintigste eeuw stelden verschillende onderzoekers dat "Suchosaurus", een geslacht dat in 1841 door Richard Owen benoemd was op basis van tanden, vermoedelijk aan "Baryonyx" identiek is. De tanden zijn, hoewel spinosauride, echter ouder, uit het Valanginien.
In 2002 hernoemde Hans-Dieter Sues "Suchomimus tenerensis" Sereno, Beck, Dutheil, Gado, Larsson, Lyon, Marcot, Rauhut, Sadleir, Sidor, Varricchio, Wilson &amp; Wilson 1998 tot een "Baryonyx tenerensis". Dit heeft nauwelijks navolging gevonden.
Beschrijving.
Grootte en onderscheidende kenmerken.
"Baryonyx" is een grote spinosauride. Charig en Milner schatten de lichaamslengte van het holotype op 9,1 meter, het gewicht op 1,7 tot 2,1 ton. Ze wezen er wel op dat het individu nog niet volgroeid was met een geschatte leeftijd van tien jaar en meenden dat het wel twaalf meter lang had kunnen worden. Dit lijkt bevestigd te worden door specimen MIWG.6527 dat wijst op een lengte van tien à elf meter.
"Baryonyx" heeft de kenmerkende bouw van de Theropoda maar met veel langere armen. Deze dragen aan de duim een grote klauw van ongeveer dertig centimeter lang. De nek en schedel zijn ook afwijkend van de andere theropoden. Ten eerste staat de nek niet in een S-vorm zoals bij veel andere theropoden. Ten tweede lijkt de 1.20 meter lange schedel op die van een krokodil en heeft hij rechte, kegelvormige, tanden. De stijve staart en wat langere kop zijn ook kenmerken van "Baryonyx". De staart was voornamelijk om het evenwicht te bewaren, zeker als dit dier voorover gebogen stond om vissen te vangen; het hoogste punt is dan ook de 2,5 meter hoge heup.
Charig en Milner beschreven in 1997 "Baryonyx" opnieuw en veel gedetailleerder. Daarbij wisten ze enkele onderscheidende kenmerken vast te stellen die ook geldig bleven na de beschrijving van "Suchomimus" door Paul Sereno uit 1998. De neusbeenderen zijn vergroeid en hebben een kam op de middenlijn die naar achteren uitloopt in een kruisvormig uitsteeksel. De hoorn op het traanbeen is massief en ongeveer rechthoekig in profiel. De voorste staartwervels zijn opvallend overdwars ingesnoerd. Het schouderblad en het ravenbeksbeen zijn hecht met elkaar verbonden via een penverbinding. De onderrand van het schaambeen is naar buiten gedraaid. De groeve aan de binnenzijde van het bovenste kuitbeen is zeer ondiep.
Schedel.
De schedel van "Baryonyx" is langwerpig. De snuit, waarvan de voorste zeventien centimeter gevormd wordt door de vergroeide praemaxillae, is laag met een afgeronde voorkant verruwd door vele putten. De neusbeenderen zetten de snuit naar achteren voort, zodat "Baryonyx" in zijaanzicht meer lijkt op een krokodil dan op een typische theropode. Wat de gelijkenis met een krokodil nog vergroot is dat de voorste dertien centimeter van de snuit in bovenaanzicht verbreed zijn. Zo wordt een rozet gevormd, een grijporgaan met verlengde tanden, dat kennelijk diende om glibberige prooi te vangen. In de rozet staan links zes tanden, rechts zeven. Een asymmetrie is niet ongebruikelijk bij de Theropoda maar doet zich zelden voor wat betreft het aantal premaxillaire tanden. De eerste vier tanden zijn groter, de tweede en derde het grootste; de vijfde tot en met zevende tand nemen geleidelijk in grootte af. De tanden worden van achteren verstevigd door interdentaalplaten. De onderzijde van de rozet wordt gesloten doordat de interne vleugels van de praemaxillae een intern verhemelte vormen. Dat loopt naar achteren uit in de interne vleugels van de bovenkaaksbeenderen, welke Charig aanzag voor ploegschaarbeenderen van afwijkende vorm. In zijaanzicht ligt de rozet hoger dan de rest van de snuit, hoewel bij de snuitpunt de rand wat naar beneden buigt. Op de grens van de praemaxilla en het bovenkaaksbeen, ofwel maxilla, toont de kaakrand een inkeping waarna hij plots naar beneden kromt. Die bolle kromming heeft ook langere tanden, die schuin naar voren en onderen uitwaaieren. Er staan minstens acht tanden in het bovenkaaksbeen, die naar achteren weer kleiner worden. Het totaal kan, gezien de toestand bij verwante soorten, boven de twintig hebben gelegen. In 1987 en 1990 dachten Milner &amp; Charig nog dat de verbinding tussen praemaxilla en bovenkaaksbeen kinetisch, dus beweeglijk, was maar in 1997 kwamen ze daarop terug: een uitsteeksel op het bovenkaaksbeen zorgt voor een starre penverbinding. In zijaanzicht loopt de praemaxilla naar achteren uit in een vork van twee takken die beide vrijwel horizontaal gericht zijn. De onderste overgroeit het bovenkaaksbeen, de bovenste overgroeit de voorste tak van het neusbeen. Tussen die voorste neusbeentak en de onderste premaxillaire tak ligt de voorkant van het neusgat dat vooraan een scherpte wigvorm heeft. Hoever zich dat naar achteren voortzette is door beschadigingen onbekend.
De neusbeenderen zijn langgerekt en vergroeid; hun lengte is geschat op achtentwintig centimeter. Op hun gezamenlijke achterkant staat een hoge kruisvormige punt die naar voren uitloopt in een veel lagere scherpe richel op hun middenlijn. Er is ook een kortere naar achteren gerichte richel en verder dwarsrichels. De hele structuur werd door Charig een 'pijlpunt' genoemd. In de verlagingen van de achterhoeken van het kruis zouden zich afwijkende puntige vensters bevinden die "fenestrae postnasales" gedoopt werden. Later onderzoek wees er echter op dat hier bij het fossiel de prefrontalia uit waren gevallen wat de illusie van schedelopeningen schiep. Het linkerprefrontale was overigens wel nog aanwezig maar beschadigd. Meer naar achteren in de snuitwand bevindt zich een "fenestra antorbitalis" waarvan de omvang opnieuw onzeker is. De achterste bovenhoek ervan wordt gevormd door een traanbeen en is tamelijk scherp zodat de traanbeentakken een hoek maken van slechts 35°. De neergaande tak steekt dus naar voren en onderen. De bovenste tak heeft twee evenwijdige richels op de binnenzijde. In de hoek bevindt zich een pneumatische uitholling met een foramen dat de onderste tak geheel naar achteren en beneden doorboort. Boven de uitholling bevindt zich een naar boven uitstekend hoorntje met een lengte van een halve centimeter en een ovale dwarsdoorsnede, twee centimeter lang en twaalf millimeter breed.
De voorhoofdsbeenderen lopen naar achteren over in de tamelijk korte wandbeenderen die van achteren begrensd worden door een zeven centimeter hoge dwarskam, de scherpe overgang naar het achterhoofd. Het achterhoofd werd door Charig zeer hoog gereconstrueerd waarbij een smal naar boven uitlopend centraal supraoccipitale naar onder overging naar een rond achterhoofdsgat, een brede achterhoofdsknobbel en zeer lange afhangende gepaarde vlakken van het basioccipitale en de basipterygoïden die allemaal vrijwel in elkaars verlengde stonden. In 1998 stelde Paul Sereno echter in het verband van zijn beschrijving van "Suchomimus" dat Charig een warboel gemaakt had van de hele achterkant van schedel en onderkaken. Wat Charig had aangezien voor het linkerpostorbitale, linkerjukbeen, rechts wervelboog van de atlas, en linkerangulare zouden in feite respectievelijk de achterkant van het rechterangulare, het rechterprearticulare, het corpus van het linkerpterygoïde en het rechterangulare geweest zijn. De vermeende hoogte van het achterhoofd zou in feite berusten op een verschuiving van het quadratum die Charig niet onderkend zou hebben.
Onderkaken.
Net als de eigenlijke schedel, is de onderkaak langwerpig. Het hoofdlichaam van het tanddragende dentarium is recht, zowel in bovenaanzicht als in zijaanzicht, en erg smal. Het draagt tweeëndertig tanden. Naar voren loopt het iets taps toe, tot aan de positie van de zesde tand. Daar buigt het bovenprofiel plots omhoog, in een bijna rechte lijn oplopend, zodat een verhoging gevormd wordt die aansluit bij de inkeping in de bovenkaak. De voorste vier tanden zijn sterk verlengd en completeren zo het grijporgaan van de kop. Charig meende dat het dentarium aan het achtereind extreem afgeplat was. Deze vermeende afplatting doet zich voor achter een breuk in het fossiel en vermoedelijk heeft hij de holle binnenzijde van de buitenwand aangezien voor de buitenzijde van de, bij het fossiel verdwenen, binnenwand.
De tanden van "Baryonyx" zijn kegelvormig en iets naar achteren gebogen. Hoewel de dwarsdoorsnede bijna rond is, bevindt zich een duidelijke snijrand, van spits tot de lange wortel doorlopend, op zowel de voorrand als de achterrand. De tanden tonen zeven hoge nauwe vertandingen per strekkende millimeter. Deze kartelingen zijn opvallend klein en behouden hun grootte onafhankelijk van de omvang van de tand als geheel. Op de binnenzijde van de tand liggen zes tot acht verticale richels.
Postcrania.
Charig schatte dat de wervelkolom negen halswervels bezit en veertien ruggenwervels. Het aantal sacrale wervels is onbekend. Het aantal staartwervels bedraagt minstens zeven maar zal veel hoger, tussen de veertig en vijftig, hebben gelegen.
De nek werd door Charig als vrijwel recht beschreven. Latere onderzoekers dachten dat er toch een zekere S-bocht in zat, hoewel minder dan bij andere theropoden. De doornuitsteeksels van de nek zijn vrij laag, de gewrichtsuitsteeksels zijn groot met aanzienlijke epipofysen op de achterste. Dit duidt op een goede zijdelingse beweeglijkheid. Op een goede algemene beweeglijkheid wijst een sterk opisthocoele vorm, met centra die vooraan bol zijn, van achteren hol. De halswervels hebben pneumatische uithollingen, pleurocoelen, aan de zijkanten die toegang bieden aan luchtholten in het bot.
Ook de ruggenwervels hebben doorboorde pleurocoelen tot en met de vijfde wervel. De ruggenwervels zijn gekield. Ze zijn extra verbonden door goedontwikkelde hyposfeen-hypantrum-complexen. De wervels zijn niet duidelijk opisthocoel. De doornuitsteeksels nemen naar achteren in grootte toe maar bereiken geen grotere hoogte dan ruim twintig centimeter zodat een echte rugkam ontbreekt. Volgens Charig hebben sommige ribben "processus uncinati". Gevonden fragmenten van de buikribben hebben een lengte tot drieëntwintig centimeter.
Van de toegewezen voorste staartwervels zijn er drie uitzonderlijk lang, langer dan alle presacrale wervels. maar hebben al hun uitsteeksels kwijtgeraakt wat een identificatie onzeker maakt. Ze zijn sterk ingesnoerd. Van de onderste staartuitsteeksels is een chevron of hemapofyse aangetroffen van negentien centimeter lengte. De twee helften zijn bovenaan overbrugd en onderaan verbonden in en lepelvormig uiteinde.
Het schouderblad is bovenaan licht verbreed. Het ravenbeksbeen is afgerond en wordt doorboord door een foramen met een doorsnede van drieëntwintig millimeter. Twee beenplaten zijn opgegraven met een dikte van een millimeter die met elkaar vergroeid lijken langs een vrijwel rechte beennaad en die op die naad met elkaar een hoek maken van veertig graden. Charig interpreteerde dit als twee verbonden borstbeenderen, een teken dat het dier een stuk ouder zou kunnen zijn dan uit de rest van het skelet blijkt. Dergelijke sterna zijn zelden bij grote theropoden aangetroffen.
De arm van "Baryonyx" is zwaargebouwd, wat wijst op een krachtige musculatuur. Het rechteropperarmbeen van het holotype heeft een lengte van 463 millimeter. Het is robuust en gedrongen: bovenaan is het 242 millimeter breed en onderaan 183 millimeter met een iets ingesnoerde schacht ertussen. Er ligt een grote driehoekige deltopectorale kam op de bovenste voorrand die naar binnen gebogen is. Deze kam beslaat ruim de helft van de lengte en heeft de top op 43% van de lengte liggen, van bovenaf gemeten. Tussen de kop van het opperarmbeen en de kam ligt een vijfendertig millimeter lange richel die naar onderen taps toeloopt. Iets achter de top ligt op het buitenvlak de ruwe aanhechting voor de "musculus deltoides clavicularis" en daar weer achter de aanhechting voor de "musculus brachialis". De binnenhoek van de bovenrand is ook goed ontwikkeld. De schacht is recht, hoewel 30° om de lengteas gewrongen, en waaiert onderaan in een haakse hoek uiteen naar de onderste gewrichtsvlakken.
De linkerellepijp is 283 millimeter lang. De schacht ervan is duidelijk gebogen. De ellepijp is zeer robuust. Aan de bovenste achterkant is een schuin omhoogstekende grote "processus olecrani". Naar voren en binnen steekt een grote en scherpe "processus coronoides" uit. De onderzijde is sterk verbreed en waaiert vooral naar binnen krachtig uit. Het ondervlak is voorzien van een dikke beenkap. Het spaakbeen is korter dan de ellepijp met een lengte van ongeveer 225 millimeter. Het is recht en stevig gebouwd met een cilindervormige schacht.
Van hand en pols zijn slechts vingerkootjes bewaard. Charig ging er in 1997 van uit dat de formule van de vingerkootjes 2-3-4-1-0 of 2-3-4-0-0 bedroeg; hij hield het dus voor mogelijk dat er een rudimentaire vierde vinger aanwezig was. Zeven kootjes zijn gevonden en het was niet helemaal zeker bij welke hand ze hoorden. Drie in verband gevonden kootjes vertegenwoordigen vermoedelijk de tweede of derde vinger van de linkerhand, eindigend in een 165 millimeter lange klauw. Het voorlaatste kootje is tweeënnegentig millimeter lang en het element daar weer voor 132 millimeter. De beroemde grote klauw is het tweede kootje van de eerste linkervinger en werd samen met een stuk van het eerste kootje aangetroffen. De 'duimklauw' heeft een lengte van eenendertig centimeter over de buitenste curve gemeten. Bij leven zou een hoorschacht hier nog een tiental centimeters aan hebben toegevoegd. De kromming is wat lager dan bij "Allosaurus" maar toch nog vrij sterk. De klauw is overdwars weinig afgeplat, sterk symmetrisch, en eindigt in een scherpe punt. Een derde kleinere klauw is aan de tweede of derde vinger van de rechterhand toegewezen en een vijfenzestig millimeter lang los kootje aan de derde of vierde vinger van de rechterhand.
In het bekken heeft het darmbeen een geschatte lengte van 835 millimeter. Het heeft een bol bovenprofiel. Het achterblad is van onderen uitgehold door een zeer brede groeve voor de "musculus caudofemoralis brevis", zodanig dat in achteraanzicht een driestralig profiel ontstaat waarvan de onderkant breder is dan de buitenzijde en binnenzijde van het blad hoog.
Fylogenie.
"Baryonyx" werd zowel in 1986 als in 1997 door Charig en Milner vanwege zijn unieke kenmerken in een aparte familie Baryonychidae geplaatst. Tot voor kort was hij daar alleen. Charig en Milner verwierpen een nauwe verwantschap met "Torvosaurus" of "Spinosaurus". In 1990 poogden ze nauwgezet suggesties van Gregory S. Paul en Jacques Gauthier te weerleggen dat "Baryonyx" zich in de Spinosauridae zou bevinden, waarin Paul in 1988 "Spinosaurus" en "Baryonyx" verenigde. In 1996 echter werd de sterk op "Baryonyx" lijkende "Irritator" gevonden, en in 1998 kwam daar ook "Suchomimus" bij. De nieuwe vondsten toonden aan dat "Baryonyx" toch een spinosauride was. Tegenwoordig is de fylogenetische positie van "Baryonyx" gedefinieerd als behorende tot de Baryonychinae, de zustergroep van de Spinosaurinae waartoe "Spinosaurus" behoort, beide onderverdelingen van de Spinosauridae, een onderverdeling van de Spinosauroidea.
Een kladogram van de Spinosauridae dat de positie van "Baryonyx" in de stamboom toont:
Levenswijze.
Leefgebied.
Het skelet van "Baryonyx" is gevonden in een meerafzetting. Het meer bevatte brak water door een sterke verdamping in een subtropisch klimaat. Het water was vermoedelijk ondiep en het landschap werd gekenmerkt door lagunes en moerassen.
Charig en Milner hebben het vraagstuk van het dieet van "Barynonyx" uitgebreid bediscussieerd. Door de grote klauw en krokodilachtige schedel vermoedde men al in 1986 dat "Baryonyx" een viseter was. Vaak wordt hij wadend in een rivier of vijver afgebeeld, met zijn lange kaken en grote klauw vis uit het water vissend. De vis "Lepidotes mantelli" is in de formatie aangetroffen. Mogelijk was het echter ook mede een aaseter die met zijn lange kaken diep in een karkas kon komen. In 1982 werden op honderd meter afstand van het holotype de resten gevonden van de iguanodontide "Mantellisaurus". Deze mogelijkheid werd in 1987 verdedigd door Andrew Kitchener. "Baryonyx" kan zelfs een dodelijk roofdier zijn geweest dat prooidieren met zijn grote duimklauwen te lijf ging. Er zijn kleinere theropoden die dergelijke klauwen, maar aan hun voeten, voor soortgelijke doeleinden gebruikten: bekendheden als "Deinonychus" en "Velociraptor" bijvoorbeeld. Het is naar moderne inzichten niet waarschijnlijk dat de klauw voor het vissen gebruikt werd; een functie bij het vechten met andere theropoden, meer gespecialiseerde predatoren of soortgenoten, ligt meer voor de hand.
Charig en Milner stelden in 1986 dat "Baryonyx", althans facultatief, een viervoeter was geweest. De grote armen zouden hem in staat gesteld hebben op vier poten te rusten. Later werd echter duidelijk dat de armen van theropoden niet tot pronatie in staat waren en de handen dus niet plat op de grond gezet konden worden.
In 1997 melden Charig en Milner dat nabij de buikholte van het holotype de schubben van de vis "Lepidotes" waren gevonden en dat deze door maagzuur leken te zijn geëtst wat zou bewijzen dat het zou gaan om resten van de maaltijd van het dier. Dat werd gepresenteerd als direct bewijs, het eerste voor een theropode uit het Mesozoïcum gevonden, dat "Baryonyx" een viseter was geweest die met de roset vissen gegrepen zou hebben en die daarna opgegooid en met de kop naar beneden heel ingeslikt. Er werden echter ook de geëtste botten gevonden van het jong van een iguanodontide. Een probleem hierbij is dat allerlei erosieprocessen ook tot een soort etsing van de schubben zouden hebben kunnen leiden. Resten uit Portugal die aan "Baryonyx" zijn toegewezen, hadden ook iguanodontide materiaal in de nabijheid liggen.
In 2007 concludeerde een studie dat de snuit opvallend stijf gebouwd was om torsie te weerstaan en dat dit een overeenkomst was met de huidige visetende gavialen. In 2013 bevestigde een studie de stijfheid maar concludeerde dat die vooral bedoeld was om een verticale buiging te weerstaan, anders dan bij gavialen. Gezien de aanzienlijke lichaamsomvang van "Baryonyx" zou het dier zich mede met kleinere dinosauriërs gevoed hebben.
In 2022 stelde een studie dat de hoge dichtheid van het bot van "Baryonyx" een aanpassing was om te duiken.
Groei.
In 2017 wees een studie spinosauride ribben uit Portugal aan "Baryonyx" toe en concludeerde dat ze van dieren waren die drieëntwintig tot vijfentwintig jaar oud waren. De geslachtsrijpheid zou tussen het dertiende en vijftien jaar bereikt zijn, gepaard gaande aan een groeivertraging.

</doc>
<doc id="30640" url="https://nl.wikipedia.org/wiki?curid=30640" title="Oosterscheldekering">
Oosterscheldekering

De Oosterscheldekering is een waterkering in Nederland, onderdeel van de Deltawerken. Het is tevens een 9 kilometer lange wegverbinding tussen Schouwen-Duiveland en Noord-Beveland, deel van de N57.
Inleiding.
Deze waterkering is een afsluitbare stormvloedkering en bevat grote schuiven die bij zware storm, al dan niet in combinatie met een springvloed, gesloten kunnen worden, zodat het hoogwater niet de Oosterschelde binnen kan komen. Bij een verwachte waterstand van +3,00 m NAP (meetpunt Roompot Buiten) worden de schuiven gesloten vanuit de bedieningskamer in het Ir. J.W. Topshuis op Neeltje Jans. Als hier niemand aanwezig is, zullen de schuiven bij +3 m NAP automatisch sluiten. Sinds de ingebruikname in 1986 zijn de schuiven 27 maal gesloten geweest (zie onder), afgezien van testsluitingen. Het sluiten van de kering duurt ongeveer 75 minuten.
Van dichte naar halfopen waterkering.
Voor de afsluiting van de Oosterschelde is voor deze complexe oplossing gekozen teneinde het watermilieu in de Oosterschelde als zout zeewater te kunnen houden. Oorspronkelijk was het de bedoeling om de Oosterschelde volledig af te dammen. Eind jaren 1960 werd hiermee begonnen. Hiervoor werden enkele kunstmatige eilanden aangelegd, waaronder Roggenplaat (1969), Neeltje Jans (1970) en Noordland (1971). Eind 1973 was al vijf van de negen kilometer van de Oosterschelde afgedamd.
Begin jaren 70 van de twintigste eeuw ontstond echter een massaal protest vanuit de visserij, kwekers van schelpdieren, zeezeilers en later ook milieuorganisaties. De eerstgenoemde gebruikers verwachtten hun beroep te verliezen; zeezeilers zouden hun inwaarts gelegen thuishavens (Veere en Zierikzee) niet meer kunnen gebruiken. De milieuorganisaties vreesden dat de Oosterschelde bij afsluiting een dood water zou worden, en pleitten voor dijkverzwaring als oplossing voor de veiligheid. De PPR steunde hen en dreigde uit het kabinet-Den Uyl te treden.
Nadat in 1969 de Haarlemse oud-scheepsbouwer J. van der Beldt een voorzet had gegeven, pakte een stedebouwkundige studiegroep aan de Technische Universiteit Delft het probleem op. De groep noemde zich "Zeeuws Meer?". Ze veronderstelde dat het uitsluitend verhogen van de dijken politiek onhaalbaar zou zijn en kwam na een jaar studie in 1972 met het plan om een stormvloedkering aan te leggen in de mond van de Oosterschelde. Dit plan leek een compromis dat zowel de veiligheid als het milieu en de visserij ten goede zou komen. De toenmalig minister van Verkeer en Waterstaat en de top van Rijkswaterstaat zagen wel wat in het plan en nodigden de studiegroep uit om het nader toe te lichten.
De werkzaamheden werden hierop in juli 1974 tijdelijk stopgezet in afwachting van een definitief besluit. De regering benoemde een "Commissie Klaasesz", die advies moest uitbrengen. Zij kwam ook met de conclusie dat een half-open kering de oplossing moest zijn. In eerste instantie zou dit een waterdoorlatende dam van betonblokken moeten zijn, die in een latere fase vervangen zou moeten worden door doorlaatcaissons met schuiven die normaal open staan, maar bij stormvloed gesloten worden. Dus een optie zoals voorgesteld door bovengenoemde TU studiegroep. Uiteindelijk werd in 1976 besloten om over de resterende vier kilometer lengte schuiven tussen pijlers aan te brengen, een plan wat meer leek op de voorzet van Van der Beldt. Deze schuiven staan normaliter open, maar kunnen bij storm dicht. De instroom van zout water en de getijden in de Oosterschelde zijn daarmee behouden, maar wel aan banden gelegd. Dit laatste wordt nog onderstreept door het gedicht van Ed Leeflang dat op de gedenksteen op Neeltje Jans is aangebracht: "Hier gaan over het tij: de maan, de wind en wij".
De bouw.
Voor de bouw van de waterkering-met-schuiven werd gebruikgemaakt van een bouwput in het al aangelegde kunstmatige eiland Neeltje Jans. Hier werden de enorme betonnen pijlers gemaakt, die vervolgens naar de juiste plaats werden gevaren met een speciaal daarvoor gebouwd hefschip, de 'Ostrea', Latijn voor oester. Onder deze pijlers waren matten aangebracht, die het wegspoelen van het zand in de zeebodem moesten tegengaan. Voor het leggen van deze matten werd een ander schip gebouwd, de 'Cardium', Latijn voor kokkel. Voordat de pijlers en de drempels geplaatst werden, werd de zanderige bodem verdicht met een speciale techniek waarbij palen, die de grond in werden getrild (en vervolgens weer werden teruggetrokken), de ondergrond moesten verstevigen; het schip dat daarvoor werd gebouwd was de 'Mytilus', Latijn voor mossel. Andere bijzondere hulpschepen waren de Macoma, die de funderingsmatten zandvrij maakte voordat de pijlers geplaatst werden (en voor een nauwkeurig afmeren van de Ostrea moest zorgen), de Johan V, een ponton speciaal gebouwd voor geotechnisch onderzoek en de Wijker Rib die heel nauwkeurig de bodem in beeld kon brengen (en als moederschip voor de Portunus dienst deed). Daarnaast werd ook het asfalt-schip Jan Heijmans ingezet, dat al gebouwd was voor eerdere Deltawerken.
Op 26 juni 1986 werd de laatste schuif geplaatst. De stormvloedkering werd op 4 oktober 1986 symbolisch gesloten door koningin Beatrix, met de woorden "De stormvloedkering is gesloten. De Deltawerken zijn voltooid. Zeeland is veilig". Echter, in 1997 vertelde zij opnieuw dat de Deltawerken voltooid waren, nu bij de ingebruikneming van de Maeslantkering bij Hoek van Holland. Prinses Juliana opende op 5 november 1987 de weg over de stormvloedkering. Door technische tegenvallers is de Oosterscheldekering veel duurder uitgevallen dan oorspronkelijk was begroot.
Voor de aandrijving van de schuiven is ten slotte gekozen voor hydraulische cilinders. Deze cilinders zijn niet enkel in staat om de schuiven op te trekken, maar ook om deze als dat nodig is naar beneden te drukken. Deze cilinders steken boven de pijlers uit; aan de hoogte van de cilinder kan men zien hoe diep de Oosterschelde ter plaatse is.
De pijlers zijn 30 tot 40 meter hoog en hebben een gewicht van maximaal 18.000 ton. Ze zijn gemaakt van beton, van binnen hol en na plaatsing gevuld met zand. De schuiven zijn circa 42 meter lang met een hoogte tussen de 6 en 12 meter. Het gewicht van de schuiven ligt tussen de 260 en 480 ton.
Beelden van de bouw van de Oosterscheldekering zoals hierboven beschreven zijn te zien de film "Delta Finale" die wordt vertoond in Deltapark Neeltje Jans op het gelijknamige eiland.
Onderhoud.
Rijkswaterstaat is de beheerder van de Oosterscheldekering en verantwoordelijk voor het onderhoud. Regelmatig worden de kwaliteit en de veiligheid van de constructie gecontroleerd. In 2013 spraken enkele ingenieurs die betrokken waren bij de zeekering zich echter bezorgd uit over de stabiliteit van de zeekering. De verankering in de Noord-Bevelandse oever zou in gevaar komen door erosie en het uitblijven van structurele bestortingen die dat tegen moeten gaan.
Sluiting schuiven.
De procedure is dat bij waterstanden boven de drie meter NAP bij Roompot Buiten de kering wordt gesloten. Afgezien van een eventuele sluiting bij storm wordt de kering als test viermaal per jaar geheel gesloten, tweemaal (april en oktober) door middel van gesimuleerd hoogwater om de nood-sluit-automaat te testen en tweemaal handmatig (januari en juli). Behalve deze "grote" testen wordt elke veertien dagen een "kleine" test uitgevoerd, hierbij worden de schuiven slechts 1 meter bewogen.
Tijdens de Watersnoodramp van 1953 bereikte de waterstand aan de westkant van de Oosterschelde bij Vlietepolder een hoogte van +NAP 4,15 meter. Aan het oostelijke uiteinde van de Oosterschelde bij Bergen op Zoom stuwde het water op tot een hoogte van +NAP 5,17 meter.
Na een Stormvloed doet Rijkswaterstaat verslag via een zogenaamde Stormvloedflits, of een uitgebreider Stormvloedverslag. Onderstaande gegevens (bereikte hoogwaterstanden) zijn aan deze databanken ontleend.
Getijdencentrale.
Sinds het najaar van 2015 hangen in een van de openingen tussen de pijlers van de Oosterscheldekering vijf turbines om elektriciteit op te wekken. Daarmee is de dam een getijdencentrale geworden. De turbines kunnen genoeg elektriciteit leveren voor ruim duizend huishoudens. De centrale kreeg subsidie van het ministerie van Economische Zaken. De totale kosten van het project, ontwikkeling, plaatsing en uitbating, zijn geraamd op zo'n 11 miljoen euro. Het Nederlandse bedrijf Tocardo heeft de turbines ontwikkeld en geplaatst en heeft het beheer over installatie. Op 25 september 2015 werden de turbines in een installatie tijdvenster van krap 2 uur geplaatst.
Tocardo is in 2018 en 2019 failliet gegaan. In 2020 maakt het bedrijf weer een doorstart met nieuwe aandeelhouders, de Britse bedrijven QED Naval en Hydrowing. De centrale gaat vanaf november 2020 weer draaien.

</doc>
<doc id="30641" url="https://nl.wikipedia.org/wiki?curid=30641" title="Deltaplan">
Deltaplan



</doc>
<doc id="30642" url="https://nl.wikipedia.org/wiki?curid=30642" title="Oosterscheldedam">
Oosterscheldedam



</doc>
<doc id="30644" url="https://nl.wikipedia.org/wiki?curid=30644" title="Latex">
Latex

Latex is de naam voor een aantal verwante stoffen:
Natuurlijke latex wordt getapt door met een mes inkepingen te maken in de boomschors (onder een hoek van 30°) tot op het cambium. Aan het einde van de inkeping brengt men een gootje aan met daaronder een opvangbakje, meestal van aluminium, zodoende wordt de latex druppelsgewijs opgevangen en kan daarna door de tappers in emmers verzameld worden.
Latex uit de boom "Castilla elastica, nabewerkt met sap van de Ipomoea alba, werd 3000 jaar geleden al gebruikt in Mexico, onder andere voor het maken van rubberen ballen.
De natuurrubber op basis van "Hevea" werd in 1736 uit Zuid-Amerika naar huis meegenomen door de Franse onderzoeker Charles Marie de La Condamine, waarna rubber tot een grootschalig toegepast en vervaardigd product evolueerde. Hij zou ook de naam "latex" hebben bedacht (Latijn voor "melkachtig").
De bruikbaarheid van latex werd verhoogd door middel van chemische bewerkingen. Met name vulkanisatie, het verwarmen van natuurlijk rubber met zwavel, levert een stof op met veel betere eigenschappen. Hoe hoger het zwavelpercentage, des te harder wordt het rubber.
Natuurlijke latex is een suspensie van vele honderden natuurlijke polymeerdeeltjes (zowel rubber, een polymeer van isopreen, als eiwitten). Ten minste 75 van de eiwitten zijn allergenen; latex kan dus een (huid)allergie (latexallergie) veroorzaken. Voor medische toepassingen, bijvoorbeeld handschoenen voor chirurgie, wordt daarom synthetisch rubber gebruikt, gemaakt op basis van isopreen of het gelijkaardige neopreen.
Ook in andere toepassingen wordt tegenwoordig veel synthetisch vervaardigde rubber gebruikt. Ook latexverf bestaat, ondanks de naam, alleen nog maar uit synthetische dispersies. Daarnaast wordt natuurlijke latex nog steeds op grote schaal geproduceerd, op rubberplantages, die alleen in tropische gebieden kunnen bestaan.

</doc>
<doc id="30645" url="https://nl.wikipedia.org/wiki?curid=30645" title="Mary Cassatt">
Mary Cassatt

Mary Cassatt (Allegheny (Pittsburgh, Pennsylvania), 22 mei 1844 – Le Mesnil-Théribus (Oise, bij Parijs), 14 juni 1926) was een Amerikaans impressionistisch kunstschilder, pastellist en graveur die vooral bekend werd om haar portretten van moeders en kinderen. Men zou haar een Europese Amerikaanse kunnen noemen, want ze bracht het grootste deel van haar volwassen leven door in Frankrijk. Haar schilderstijl ontwikkelde ze in nauw contact met Franse schilders van het impressionisme. Ze werd door Gustave Geffroy in 1894 genoemd als een van de drie grote vrouwelijke impressionisten naast Berthe Morisot en Marie Bracquemond.
Biografie.
Jeugd.
Mary Cassatt werd geboren in Allegheny (Pittsburgh, Verenigde Staten), als dochter van een rijke makelaar in beurswaarden en gronden, Robert Simpson Cassat (later Cassatt) en van Katerin Kelso Johnston, telg uit een bankiersfamilie. Haar vader had een bijzondere band met Frankrijk omdat hij afstamde van de Franse hugenoot Jacques Cossart, die zich in 1662 in Nieuw-Amsterdam had gevestigd. Haar moeder was goed opgeleid en zeer belezen en had een grote invloed op Mary.
In 1851 verhuisde de familie naar Parijs, waar ze bleef tot 1853 om daarna drie jaar door te brengen in Heidelberg en Darmstadt, waar Mary's oudere broer Robbie studeerde voor civiel ingenieur. In 1855, na de ziekte en het overlijden van Robbie, keerde het gezin terug naar Amerika en vestigde zich in Philadelphia.
In 1861 beëindigde Mary het middelbaar onderwijs (college). Zij studeerde vanaf 1861 tot 1865 aan de Pennsylvania Academy of Fine Arts in Philadelphia. Dit was tegen haar vaders zin, die eigenlijk zijn dochter meer als een huisvrouw zag van een gefortuneerd gezin, maar Mary was vastbesloten een schilderscarrière op te bouwen. In 1866 kreeg ze dan uiteindelijk toch toestemming van haar vader om zich in Parijs te vestigen en daar verder te studeren.
Parijs 1866-1870.
Ze vestigde zich in Parijs met haar moeder die voor een paar maanden was meegekomen. Ook haar beste vriendin uit Philadelphia, Eliza Haldeman, was meegekomen.
Aangezien vrouwen geen les konden volgen aan de École des beaux-arts, wilde ze privélessen volgen bij de leraren van het instituut. Gérôme accepteerde haar als leerling. Daarnaast kreeg ze de toestemming om werken te kopiëren in het Louvre. Eind 1866 ging ze lessen volgen bij Charles Joshua Chaplin, een bekend genreschilder en in 1868 kreeg ze les van Thomas Couture.
In 1868 werd voor het eerst een van haar werken, "The Mandoline Player", aanvaard voor de Parijse Salon. Dit schilderij was gemaakt in de romantische stijl van Corot en Couture. Het is een van de twee werken uit haar beginperiode die met zekerheid aan haar kunnen worden toegeschreven. De Franse kunstscene was in die periode volop in beweging met kunstenaars zoals Gustave Courbet en Édouard Manet, die zich verzetten tegen de academische stijl, maar Cassatt bleef gedurende meer dan tien jaar standvastig schilderen op de traditionele manier en werk tentoonstellen op de Salon vooraleer ze overging tot het impressionisme.
Ze keerde terug naar de Verenigde Staten bij het uitbreken van de Frans-Duitse Oorlog in 1870 en ging bij haar familie wonen in Altoona. Haar vader verzette zich nog altijd tegen haar keuze voor de kunst en wilde de kosten voor schildersmateriaal niet meer bekostigen. In een brief van juli 1878 schreef ze dat ze de huur van haar studio had opgezegd, het portret van haar vader in stukken had gescheurd en dat ze geen penseel meer zou aanraken voor ze kon terugkeren naar Europa.
Ze trok in de herfst naar New York om daar een aantal van haar werken te verkopen om de fondsen te verzamelen die haar moesten helpen haar carrière als kunstschilder te vervolgen, maar ze had geen succes. Ze reisde door naar Chicago en verloor er enkele van haar werken in de grote brand van 1871. Maar kort daarop trok haar werk de aandacht van de aartsbisschop van Pittsburgh, die haar de opdracht gaf voor het kopiëren van twee werken van Correggio in Parma. Ze kreeg een voorschot om de reis- en verblijfskosten te dekken. Samen met Emily Sartain, ook een schilderes uit een welgestelde familie uit Philadelphia, reisde ze in de herfst van 1871 terug naar Europa.
Impressionistische periode.
Na haar aankomst in Parma stuurde ze weer een werk in voor de Parijse Salon van 1872, "Two Women Throwing Flowers During Carnival", dat goed werd ontvangen en verkocht werd. Ze was op slag een gevraagd persoon in de Parmezaanse kunstgemeenschap.
Nadat ze de kopieën van de werken van Correggio had afgewerkt, reisde ze naar Madrid en Sevilla. Door haar kennismaking met de werken van Diego Velázquez en Murillo voltrok zich een wezenlijke verandering in haar stijl. Ze maakte in Spanje verschillende doeken met specifiek eigentijdse Spaanse onderwerpen, maar niet langer geschilderd naar het voorbeeld van de oude meesters, maar veeleer in de stijl van Édouard Manet. Haar gerichtheid op het momentele gebeuren wordt treffend geïllustreerd met het doek "Offering the Panade to the Bullfighter". De contrastrijke kleuren aangebracht met robuuste borstelstreken doen een levendige oppervlaktestructuur ontstaan. We herkennen in dit werk ook twee kenmerken van Cassatts latere werk, namelijk het afsnijden van de figuren waardoor ze volledig op de voorgrond komen en het ontbreken van anekdotische inhoud. In 1874 besluit ze om zich definitief in Parijs te vestigen. Haar zus Lydia kwam bij haar wonen.
Cassatt werd een hevig criticus van het jurysysteem van de Salon. Ze was ervan overtuigd dat werken van vrouwelijke artiesten werden geweigerd als ze geen connectie hadden in de jury. Als in 1875 een van haar twee ingestuurde werken geweigerd wordt, is voor haar het hek van de dam. Ze krijgt ruzie over het onderwerp met haar kamergenote Emily Sartain en hun wegen scheiden zich.
Bij haar komst in Parijs in 1873 was haar werk al opgevallen bij Edgar Degas. Nadat ze in 1877 elkaar persoonlijk hadden leren kennen, ontstond er een nauwe artistieke samenwerking tussen Cassatt en Degas en ze bleven levenslang bevriend. Het ging zo ver dat Degas haar werk "Little Girl in a Blue Armchair" (1878) zou voltooien. Het doek werd afgewezen voor de Amerikaanse sectie van de wereldtentoonstelling van 1878 in Parijs.
In 1877 werden haar beide inzendingen voor de Salon geweigerd. Het was de eerste keer in zeven jaar dat daar geen werk van haar te zien was, maar ze werd door Degas uitgenodigd om deel te nemen aan de Vierde tentoonstelling van de impressionisten. Ze exposeerde er in 1879 elf werken. Tijdens die tentoonstelling ontmoette ze Berthe Morisot en de beide vrouwen zouden nauwe vriendinnen worden. Cassatt nam ook deel aan al de volgende impressionistententoonstellingen, behalve aan de zevende waar ook Degas niet exposeerde. Ze zette zich ten volle in voor de zaak van de impressionisten die ze als vrouw niet kon ontmoeten in de cafés, zoals toen voor de avant-garde kunstenaars gebruikelijk was, maar ze zag ze regelmatig in privékringen en op tentoonstellingen. Ze nam hun werkwijze over: waar ze voordien vooral in haar atelier had gewerkt, had ze nu altijd een schetsboek bij de hand om scènes buiten of in het theater te kunnen vastleggen.
Cassatt nam deel aan de eerste impressionistententoonstelling in de Verenigde Staten, georganiseerd door Paul Durand-Ruel in 1886. Nadien evolueerde haar stijl naar een eenvoudiger, figuratieve driedimensionale weergave. De kleuren worden niet meer gescheiden aangebracht maar in vlakken. Misschien liet ze zich hierbij inspireren door de Japanse prenten die ze toen begon te bestuderen. Ze zag zichzelf niet meer als impressionist of als lid van welke andere kunstrichting dan ook.
Praktisch was ze een grote steun voor de impressionisten, zo adviseerde ze haar vriendin Louisine Elder en haar echtgenoot Harry Havemeyer bij de opbouw van een verzameling van impressionistische werken. Een groot deel ervan is nu ondergebracht in het Metropolitan Museum of Art in New York. Ook haar broer Alexander kocht op haar aanraden een aantal werken van Manet, Monet, Morisot, Renoir, Degas en Pissarro.
Latere leven.
Haar familie verhuisde naar Parijs in 1877. Cassatt had naast vrienden en kennissen heel dikwijls haar zus Lydia als model gebruikt. Toen Lydia in 1882 overleed, had Cassatt een periode waarin ze niet meer aan schilderen toekwam. Later zou Susan, de nicht van haar huishoudster Mathilde Vallet, herhaaldelijk voor haar poseren.
Haar relatie met haar moeder zou de aanleiding geweest zijn voor de talrijke moeder-kind schilderijen die ze maakte en die veel zouden bijdragen aan haar succes in de volgende jaren. Maar de moeder met kind taferelen die ze schilderde waren niet sentimenteel, maar toonden vrouwen in gewone dagelijkse bezigheden. Haar portretten waren door hun directheid en eerlijkheid zeker niet conventioneel te noemen. In deze periode en in de jaren 1880 schilderde ze ook een aantal portretten van familieleden, waarvan het "Portret van Alexander Cassatt en zijn zoon Robert Kelso" (1885), als een van de beste wordt beschouwd.
Na de tentoonstelling bij Durand-Ruel van 1878 brengt ze met haar moeder een vakantie door in Cap d'Antibes waar ze "Het boottochtje" schilderde.
Cassatt kocht in 1893 het kasteel van Beaufresne in Le Mesnil-Théribus, waar ze de zomers zou doorbrengen. In de winter verbleef ze in Parijs op haar appartement in de Rue Marignan en ze bracht de winters door in Grasse in de Alpes-Maritimes. Ze was zo druk bezig met de renovatiewerken aan haar kasteel dat ze niet de tijd maakte om aanwezig te zijn op de solotentoonstelling in de Galeries Durand-Ruel in New York. De tentoonstelling was niettemin een groot succes, zowel bij critici als bij kopers. De opbrengst volstond bijna om haar kasteel af te betalen.
Haar moeder stierf in oktober 1895 op Beaufresne, haar vader was al gestorven in 1881 in Parijs.
In de lente van 1901 komt haar goede vriendin Louisine Havemeyer met haar echtgenoot aan in Genua en nodigt Cassatt uit om hen te vergezellen op een reis door Italië, waar ze werken van de grote meesters in privécollecties willen kopen om hun verzameling uit te breiden. Ze doorkruisten Italië tot op Sicilië toe en bezochten Rome, Milaan, Bergamo en Florence, waar ze een Veronese op de kop tikten. Van Italië reisden ze door naar Spanje, waar de Havemeyers enkele werken van El Greco verwierven.
Na deze reis zette ze zich opnieuw aan het werk en ging verder op haar geliefde thema van moeder en kind, waarbij het nu dikwijls twee kinderen worden, zodat de compositie wat moeilijker wordt. In 1904 werd een van haar werken, "La Caresse", gelauwerd op de jaarlijkse tentoonstelling van schone kunsten in Pennsylvania. In 1904 werd haar in Frankrijk het Légion d'Honneur toegekend en in 1910 volgde de benoeming tot lid van The National Academy of Design in New York. In 1914 kreeg ze een gouden medaille van de Pennsylvania Academy of the Fine Arts.
Ze maakte nog een reis naar de Verenigde Staten in 1908 om haar vriendin Louisine te bezoeken en bracht daarbij ook enkele dagen door bij haar jongste broer Gardner. Van december 1910 ging ze met hem, haar schoonzus Louise en hun twee kinderen op reis door Europa en het Midden-Oosten. Ze bezochten onder meer Constantinopel en van daar reisden ze door naar Egypte. Haar broer werd er ziek en overleed kort na zijn terugkeer in Parijs. Zij zelf kwam ziek en uitgeput terug en moest een tijd het werk staken.
In 1911 kreeg ze nog het bezoek van Louisine en terug op krachten gekomen in Beaufresne had ze in 1912 het werk hervat. Maar vanwege haar afnemende gezichtsvermogen maakte zij haar laatste werk in 1913. Hoewel zij een aantal operaties onderging, werd zij in 1921 praktisch blind.
Zij overleed op 14 juni 1926 op haar Château de Beaufresne, bij Parijs.
Graveur.
In 1880 exposeerde Cassatt op de impressionistententoonstelling met een aantal gravures die ze gemaakt had met de aquatint techniek voor het tijdschrift "Nuit et Jour", dat Edgard Degas, Camille Pissarro en Félix Braquemond wilden opstarten. Het tijdschriftproject werd echter afgevoerd en Cassatt stopte met haar activiteiten als graveur.
Ze zou pas in de jaren 1885-1888 opnieuw beginnen met etsen. Ze had toen haar eigen pers en kon onafhankelijk te werk gaan. Zij produceerde een serie van gekleurde prenten, gemaakt met de droge naald, waaronder "Badende vrouw" en "The Coiffure". De tekening van de etsen is extreem precies en de bladvulling uitgebalanceerd. Ze was hierbij waarschijnlijk geïnspireerd door de Japanse prenten die toen in de mode waren. Op de tweede tentoonstelling van de "Peintres-Graveurs" van 1890 in de galerie Durand-Ruel toonde ze twaalf prenten die enerzijds haar betrokkenheid bij het moeder-kind thema illustreren en anderzijds haar breuk met het impressionisme. Ze boekte veel succes met deze werken.
Toen ze in april 1890 de tentoonstelling van Japanse prenten (houtsneden) bezocht, was ze wild enthousiast. Ze schreef haar vriendin Berthe Morisot, die op haar buiten verbleef, om onmiddellijk terug naar Parijs te komen om dit evenement zeker niet te missen. Morisot kwam inderdaad naar Parijs en ze bezochten samen de tentoonstelling. Cassatt maakte een tiental droge-naaldetsen, waarvan telkens 25 exemplaren werden afgedrukt. Ze wilde ze exposeren op de tentoonstelling van de "Peintres-Graveurs" van 1891, maar ze werd geweigerd, omdat de organisatoren de tentoonstelling reserveren voor Franse kunstenaars. Durand-Ruel, de gastheer van de tentoonstelling, besloot echter om het werk van Cassatt en dat van Pissarro (die Deen was) in een aparte zaal te tonen. Haar werk werd zeer goed onthaald en bejubeld door de criticus Félix Fénéon.

</doc>
<doc id="30646" url="https://nl.wikipedia.org/wiki?curid=30646" title="Stoorzender">
Stoorzender

Een stoorzender is een radiozender die gebruikt wordt om de ontvangst van een andere, niet gewenste, zender te verstoren. De stoorzender zendt op dezelfde frequentie uit als de radiozender die gestoord moet worden.
Tweede Wereldoorlog.
Stoorzenders werden in de oorlogsjaren 1940/45 gebruikt door de Duitsers om het ontvangen van radioberichten van onder meer de BBC-radio (een zeer geliefde bron om nieuws te horen van de andere zijde) te verhinderen. Luisteren naar de BBC was tijdens de bezetting verboden. 
Ook het verzet gebruikte stoorzenders om de communicatie van de Duitse bezetting te ondermijnen.
Koude oorlog.
Tijdens de Koude Oorlog werd ook veel gebruikgemaakt van stoorzenders. Dit gebeurde niet alleen in het Oostblok maar ook in het westen. Nadat Duitsland na de oorlog in twee delen werd verdeeld, werden stoorzenders gebruikt om het luisteraars moeilijker te maken om naar zenders van de andere kant te luisteren. De Sovjet-Unie gebruikte ook regelmatig stoorzenders. Desondanks verzonnen luisteraars allerlei manieren om onder de storing uit te komen, zoals antennes die richtbaar waren en daardoor de storing blokkeerden maar de zender zelf wel doorlieten.
Ook binnen de westerse landen werden stoorzenders gebruikt. In het jaar 1970 gebruikte de Engelse regering een stoorzender om de uitzendingen van Radio Noordzee Internationaal te beletten. RNI maakte namelijk propraganda voor de conservatieven in het Verenigd Koninkrijk tijdens hun verkiezingscampagne. Door het plaatsen van een stoorzender op dezelfde golflengte als de zender van het zendschip was een fluittoon te horen zodat de luisteraars de uitzendingen niet meer konden ontvangen.
Heden.
De hoogtijdagen van stoorzenders zijn voorbij, maar desondanks zijn in sommige politiek gespannen gebieden nog steeds zenders actief. De Volksrepubliek China gebruikt nog af en toe stoorzenders, en ook in Iran zijn nog zenders te vinden die kortegolf- en satellietontvangst verstoren. De beide Korea's storen nog altijd regelmatig elkaars zenders.

</doc>
<doc id="30647" url="https://nl.wikipedia.org/wiki?curid=30647" title="Hacken">
Hacken

Hacken is een term in de informatietechnologie waarbij een persoon binnendringt in een computersysteem en het onderzoekt op de zwakke punten, zowel qua hardware als software. Deze verkenning is bedoeld om de zwakke punten van het systeem te verbeteren of juist te misbruiken en de eindgebruiker te schaden. Het woord kan ook in andere betekenissen worden gebruikt: in de vermoedelijk oorspronkelijke context betekende het een handigheidje dat vaak op gespannen voet stond met het grotere systeem maar zowel onconventioneel als effectief was. Een hack kan ook een handigheidje in het dagelijks leven zijn.
De term hacking wordt vaak gebruikt als synoniem voor cracking of computercriminaliteit. Computertechnologen maken hierbij het onderscheid tussen het ethische 'hacken' en het onethische 'cracken'.
Oorsprong.
De term "hacken" zou zijn ontstaan op het Amerikaanse MIT. De eerste hackers zouden studenten van de modelspoorclub van MIT, de Tech Model Railroad Club (TMRC), geweest zijn, aldus de vereniging zelf. Elke nieuwe verbinding of verbetering in de treincircuits werd een 'hack' genoemd.
Werkwijze.
Een typische aanpak bij een aanval op een met internet verbonden systeem bestaat uit drie stappen:
Belgische wetgeving.
Artikel 550bis van het Strafwetboek stelt hacking strafbaar. De wet maakt een onderscheid tussen twee vormen van hacking:
Dit artikel werd ingevoerd bij wet van 28 november 2000 aangezien voorheen geen correcte rechtsgrond bestond om hacking te vervolgen.
Externe hacking.
Er is sprake van externe hacking wanneer iemand die daartoe niet gerechtigd is, zich toegang verschaft tot een informaticasysteem of zich daarin handhaaft. Er zijn dus twee mogelijkheden:
In beide gevallen is er sprake van externe hacking. Het is niet vereist dat beide vormen zich voordoen voor het bestaan van het misdrijf van externe hacking.
De term "informaticasysteem" moet volgens de parlementaire voorbereidingen heel breed en evolutief worden geïnterpreteerd. De memorie van toelichting definieert een informaticasysteem als "elk systeem voor opslag, verwerking of overdracht van data (computers, chipkaarten ... maar ook netwerken en delen daarvan, evenals telecommunicatiesystemen of onderdelen daarvan die een beroep doen op IT)".
Algemeen opzet volstaat: het is voldoende dat de hacker wetens en willens de hacking pleegde. Bedrieglijk opzet is een verzwarende omstandigheid en verhoogt de straf. Volgens het grondwettelijk hof schendt dit onderscheid het gelijkheidsbeginsel niet.
Indien men zich per ongeluk toegang verschaft tot een informaticasysteem en zich onmiddellijk terugtrekt, is er geen sprake van externe hacking.
Het feit dat het informaticasysteem niet beveiligd was, neemt niet weg dat een toegangverschaffing strafbaar is. Zo is het verbinden van een apparaat met een onbeveiligd wifinetwerk zonder de toestemming van de titularis van dit wifinetwerk, technisch gezien strafbaar als externe hacking.
Interne hacking.
Men spreekt van interne hacking wanneer een persoon met bedrieglijk opzet of met het oogmerk om te schaden zijn toegangsbevoegdheid tot een informaticasysteem overschrijdt.
Een voorbeeld hiervan is een werknemer die toegang heeft tot een deel van de server van de onderneming, maar zijn toegangsrechten overschrijdt met de bedoeling om schade aan te richten in de delen waarvoor hij geen toegangsrechten heeft (bijvoorbeeld bestanden wijzigen, vernietigen etc.).
Volgens het Hof van Cassatie is er geen sprake van interne hacking indien men zijn bevoegdheden aanwendt voor een ander doel dan toegelaten is. In dat geval zou men eventueel strafbaar kunnen zijn onder het misdrijf misbruik van vertrouwen.
Ethisch hacken.
Ethisch hacken is in de regel ook strafbaar: het motief van de hacker speelt immers geen rol en goede bedoelingen zijn niet relevant. Evenwel wordt door de rechtspraak en rechtsleer aangenomen dat er geen strafbaarheid is indien de hacker de Coordinated Vulnerability Disclosure Policy (beleid voor de gecoördineerde bekendmaking van kwetsbaarheden) van het Centrum voor Cybersecurity België volgt. Sommige steden, organisaties en bedrijven hebben eveneens zo'n beleid.

</doc>
<doc id="30649" url="https://nl.wikipedia.org/wiki?curid=30649" title="Nijverdal">
Nijverdal

Nijverdal is een Nederlandse plaats in de Overijsselse gemeente Hellendoorn. Nijverdal is met inwoners de grootste plaats binnen de gemeente.
De naam Nijverdal is een samentrekking van "nijver"heid en (Regge)"dal".
Nijverdal ligt op de kruising van rivier de Regge en de Rijksstraatweg van Almelo naar Zwolle, die in 1829 werd aangelegd. Ook ligt Nijverdal aan de voet van de Sallandse Heuvelrug op de grens van Twente en Salland. Ten westen en zuidwesten van Nijverdal liggen de Nijverdalse Berg en Noetselerberg.
Even ten westen van het dorp ligt de Publiekssterrenwacht Hellendoorn, Hellendoorn.
Geschiedenis.
Nijverdal is als fabrieksarbeidersdorp gesticht in de vroegere marke Noetsele door de Nederlandsche Handel-Maatschappij, die er in 1836 in nauwe samenwerking met de Engelsman Thomas Ainsworth een fabriek (een weverij, een spinnerij en een modelweverij) stichtte. Voor de stichting van Nijverdal bestond het gebied rond de marke vooral uit zanderige belten afgewisseld met moerassige gronden tussen de rivier en de heuvelrug waarop heide en gras groeide. Op de Es (geografie) bedreef men de landbouw. Dat het dal waarin Noetsele lag voor de stichting van Nijverdal een dunbevolkt gebied was is te zien aan het aantal gebouwen. In 1826 werd er door de gemeente Hellendoorn een overzicht opgesteld van de gebouwde eigendommen in de gemeente en daaruit blijkt dat er in Noetsele 37 gebouwen stonden, waarvan enkele zogenaamde 'gewaarde erven' en veelal keuterboeren.
Op 9 mei 1836 besloot de directie van de Nederlandsche Handel-Maatschappij (NHM) de nederzetting, nadat mogelijke namen als ‘Houvenburg’ of ‘Houvendaal’ - naar de president-directeur van de NHM Van der Houven -, ‘Nijverheidsstede’, ‘Nijverheidsoord’ en ‘Nijverzorg’ de revue waren gepasseerd, ‘Nijverdal’ te noemen. Rond 1850 openden de gebroeders G. en H. Salomonson de Koninklijke Stoomweverij, die later uitgroeide tot Koninklijke Ten Cate. Hierdoor kwam er een einde aan de thuisnijverheid. De textielnijverheid domineerde de plaats gedurende meer dan honderd jaar.
Nijverdal is de enige plaats in Nederland waar (tevergeefs) naar goud gedolven is. Er is begin 20e eeuw hiervoor zelfs een officiële concessie afgegeven voor het delven van goud.
Aan het begin van de Tweede Wereldoorlog had Nijverdal twintig Joodse inwoners, de meesten werden naar de kampen Auschwitz en Sobibor gedeporteerd. Slechts zes overleefden. De plaats werd tijdens de bevrijding op 22 maart 1945 gebombardeerd door de geallieerden. Door dit bombardement werd het centrum van Nijverdal deels verwoest. Er kwamen 73 mensen bij om het leven.
Dorpsgezicht en monumenten.
Kenmerkend voor het aanzicht van Nijverdal is de monumentale fabrieksschoorsteen van de Koninklijke Stoomblekerij. Ook staan er diverse fraaie industriële gebouwen in het dorp, zoals de fabriekshallen en De Smidse van de Koninklijke Stoomweverij en het kantoor van de Nederlandse Stoomblekerij. Tussen de voornamelijk moderne woningen zijn in de oudere straten vaak oude "boerderijtjes" te vinden.
In het noordoosten van Nijverdal bevinden zich aan de Regge twee oude landgoederen, De Eversberg en Duivecate.
Dialect.
Veel Nijverdallers spreken de Nedersaksische taal of beschikken over een Twentse tongval. Het Nijverdals dialect is nauw verwant aan het Twents, maar heeft Sallandse invloeden.
Cultuur en recreatie.
De directe omgeving van Nijverdal biedt bijzonder fraaie en uitgestrekte natuur- en recreatiegebieden, zoals het Nationaal Park Sallandse Heuvelrug, de omgeving van de Regge en het Wierdense Veld. Enkele kilometers vanaf Nijverdal bevindt zich Avonturenpark Hellendoorn.
In Nijverdal zelf bevindt zich het Memory Vrijheidsmuseum, gewijd aan de Tweede Wereldoorlog. In het Huis voor Cultuur en Bestuur zijn het moderne ZINin theater- en bioscoop, en een bibliotheek gevestigd. Ook beschikt Nijverdal over een openluchttheater. Het Mense Ruiterorgel in de Regenboogkerk wordt gewaardeerd om zijn bijzonder mooie klank.
Nijverdal heeft diverse sportparken, een evenementenweide en een zwembad, Het Ravijn.
Evenementen.
Jaarlijks vindt in de nazomer het meerdaagse feest Bruisend Nijverdal plaats met tal van activiteiten. In het voorjaar biedt de Nacht van Nijverdal een uitgebreid muziek- en feestprogramma. Daarnaast worden er diverse sportevenementen georganiseerd, waaronder de Diepe Hel Holterbergloop en de SallandTrail.
In het verleden werd in Nijverdal een jaarlijkse Parijse Markt georganiseerd, waarbij de toen nog drukke Grotestraat werd afgesloten voor verkeer.
Economie.
De textielindustrie is dankzij Koninklijke Ten Cate ook tegenwoordig nog als grote werkgever in Nijverdal aanwezig en produceert onder meer kunstgrasvezels en tentdoek. Hiernaast zijn op industrieterrein 't Lochter diverse bedrijven actief in onder andere interieurbouw en levering van bouwmaterialen. Daarnaast kent Nijverdal enkele oude familiewinkelbedrijven. Op zaterdagen is er een uitgebreide warenmarkt. Deze markt was in 2018 genomineerd voor de eretitel "Beste Markt van Nederland" in de categorie 'middelgrote markten'. De titel ging echter naar Dinxperlo.
Onderwijs.
Nijverdal heeft diverse basisscholen voor openbaar, protestants-christelijk, Katholiek en speciaal onderwijs. Scholengemeenschap CSG Reggesteyn biedt een breed aanbod aan voortgezet onderwijs. Deze school is in 1994 ontstaan uit de colleges Nieuwland en Noetsele, samen met scholen uit Rijssen.
Verenigingen.
Nijverdal kent een groot aantal verenigingen.
Kerkgenootschappen.
Nijverdal kent diverse kerkgenootschappen. De Protestantse gemeente Nijverdal is in 2011 ontstaan uit Hervormd Nijverdal en Gereformeerde kerk De Regenboog. De Sint Marcellinus Parochie vormt de katholieke geloofsgemeenschap in Nijverdal. Verder kent Nijverdal een Vrije Evangelische gemeente, een NGK-GKV-gemeente, een Molukse evangelische gemeente en een volle evangelie gemeente.
Verkeer en vervoer.
Wegverkeer.
Rijksweg 35 verbindt Nijverdal met Almelo en Zwolle. Deze Rijksweg liep tot medio 2015 dwars door de Grotestraat in Nijverdal en veroorzaakte in de spits grote opstoppingen in het centrum. Eind 2007 werden de eerste voorbereidingen voor de bouw van de tunnelvariant van het Combiplan Rijksweg 35 genomen. In 2008 is men begonnen met het uitvoeren van de bouw. Op 29 augustus 2015 is het project afgerond. Dit is voortgekomen uit een idee uit 1975 van de Nijverdalse café-uitbater Leo ten Brinke. Het park op het tunneldak is naar hem vernoemd.
Provinciale weg N347 verbindt Nijverdal met Rijssen, Hellendoorn en Ommen.
Bijzonder is daarnaast de Nijverdalsebergweg over de Sallandse Heuvelrug van Nijverdal naar Holten. Deze weg is rond 1929 speciaal voor toeristen aangelegd en is beter bekend als "Toeristenweg". Om verstoring van de natuur tegen te gaan is de weg beperkt geopend.
Openbaar vervoer.
Nijverdal heeft sinds 1881 een station aan de spoorlijn Zwolle - Almelo. Het oude station werd in 1971 afgebroken. Een goederenloods uit 1881 heeft in de jaren 1990 (letterlijk) een nieuw onderdak gevonden in Het Spoorwegmuseum te Utrecht. Een nieuw gebouwd station deed tot 2013 dienst. In 2010 werd station Nijverdal West in gebruik genomen als tijdelijk station richting Zwolle omdat er wegens de aanleg van een tunnel geen doorgaand treinverkeer mogelijk was. In 2013 kwam een nieuw station in gebruik.
Van 1910 tot 1935 heeft Nijverdal nog een station gehad. Dit station Nijverdal Zuid lag aan de lijn Neede - Hellendoorn van Lokaalspoorweg-Maatschappij Neede-Hellendoorn. Het station werd na 1935 afgebroken.
Tussen Nijverdal en Rijssen rijdt een streekbus van Arriva. Daarnaast verzorgen vrijwilligers van de vereniging Buurtbus Hellendoorn verbindingen met o.a. Hellendoorn, Haarle, Raalte, Daarlerveen en Den Ham.
Varia.
Een bekende Nijverdalse uitdrukking is: "Wat wil 't geval? Ik kom uut Nijverdal!"

</doc>
<doc id="30650" url="https://nl.wikipedia.org/wiki?curid=30650" title="Ego">
Ego



</doc>
<doc id="30653" url="https://nl.wikipedia.org/wiki?curid=30653" title="V1 (wapen)">
V1 (wapen)

De V1 (ook wel V-1, "Vergeltungswaffe 1") was het eerste Duitse zogenaamde V-wapen uit de Tweede Wereldoorlog en tevens het eerste onbemande straalvliegtuig ter wereld. Het droeg een explosieve lading, en was daarmee een 'vliegende bom'. Het was de voorloper van de latere kruisvluchtwapens, hoewel deze meestal met een raketmotor zijn uitgerust. In totaal zijn er meer dan 30.000 V1's geproduceerd. Ze werden eerst vooral vanuit Noord-Frankrijk afgeschoten en later in de oorlog vanuit Nederland. Londen en Antwerpen werden er zwaar door getroffen.
De naam V1 (Duitse afkorting) of V-1 (Engelse afkorting) was een afgeleide van Vergeltungswaffe 1 (Vergeldingswapen 1). Eigenlijk was de aanduiding Fieseler Fi 103 of "FZG-76". In Duitsland had de V1 ook de naam Kirschkern of Maikäfer.
De V1 wordt soms een raket genoemd maar is dit niet, omdat hij gebruikmaakt van vliegtuigvleugels voor zijn draagvermogen en voor de voortstuwing geen raketmotor gebruikt, maar een pulserende straalmotor. In vergelijking met een raket was een V1 met zijn maximale snelheid van 640 km per uur een relatief traag vliegend subsonisch straalvliegtuig, maar in vergelijking met de Spitfire vloog de V1 vrij snel, en hij was voor de snelste geallieerde gevechtsvliegtuigen moeilijk te onderscheppen. 
Ontwikkeling.
De V1 werd ontworpen door Robert Lüsser van de Duitse vliegtuigfabriek Fieseler, en Fritz Gosslau van de Argus-motorenfabriek. De V1 had vliegtuigvleugels en staartvlakken. Hij werd voortgestuwd door een Argus AS-014 pulserende straalmotor, een variant van de reeds in 1932 door Paul Schmidt ontworpen straalmotor. Hij kon een stuwkracht produceren van 2,9 kN en gebruikte een normale auto-bougie als ontsteking.
In technisch opzicht was de V1 eigenlijk een onbemand straalvliegtuig. Hij kon een maximumsnelheid van 656 km/h bereiken en had een bereik van 240 km (later werd dit 420 km). De lengte was 7,90 meter en de spanwijdte 5,37 meter. Een V1 woog 2150 kilogram en had een springkop van 830 kilogram. De motor van de V1 liep op gewone kerosine.
Het toestel was uitgerust met een explosieve lading in de neus en vloog door middel van zijn primitieve straalmotor en een simpel geleidingssysteem op eigen kracht naar zijn doel. Na een vooraf ingestelde afstand dook het vliegtuig omlaag, waarna bij inslag de springkop explodeerde.
De eerste testvluchten vonden eind 1941 en begin 1942 plaats vanaf Peenemünde. Op Kerstdag 1942 vond de eerste gemotoriseerde proefvlucht plaats vanaf een lanceerhelling, de eerste in een reeks testvluchten, nog alle zonder springlading. In juni 1944 hebben zelfs bemande testvluchten plaatsgevonden om de mogelijkheid van zelfmoordmissies te onderzoeken, maar dergelijke missies zijn niet in praktijk gebracht. De meeste lanceringen vonden plaats vanuit Frankrijk en West-Nederland. Later, in december 1944, plaatste men nog een aantal installaties in Oost-Nederland. Deze waren gericht op Antwerpen vanwege het Ardennenoffensief.
Als een V1 overkwam, was zijn sputterende geluid duidelijk hoorbaar. Vanwege dit kenmerkende geluid kreeg hij van de Amerikanen de bijnaam "buzz-bomb". De Britten noemden hem "doodlebug" naar een groot zoemend Australisch insect.
Geleidingssysteem.
Het V1-geleidingssysteem was erg simpel en bestond uit een automatische piloot gekoppeld aan een gyrokompas. Deze stuureenheid regelde alleen de hoogte en de snelheid. De door het vliegen opgewekte luchtstroom liet een propellertje in de neus draaien, waardoor bij benadering bekend was welke afstand was afgelegd. Een op dit propellertje aangesloten teller liep na elke 30 omwentelingen van de propeller één tik terug. De afstand naar het doel werd grofweg ingeschat – nauwkeurigheid was geen vereiste – en het telwerk werd zodanig ingesteld dat het boven het doel op 0 zou komen te staan. Als de teller op 0 kwam, werd de luchtslang naar de servomotor van het hoogteroer automatisch verbroken, waarna het roer door middel van een continu gespannen veer omlaag werd geklapt, de V1 omlaag dook en de motor afsloeg. De teller stelde het wapen tijdens de vlucht ook op scherp; dit gebeurde na circa 60 kilometer.
Dankzij dit mechaniek was slechts een naar het doelgebied wijzende lanceerrail nodig; de rest gebeurde automatisch.
Productie.
De V1's werden voornamelijk geproduceerd door gevangenen die als dwangarbeiders werden ingezet. Na de grote aanval op Peenemünde door de Britse RAF in de nacht van 17 op 18 augustus 1943 ("Operation Hydra") werd de productie verplaatst naar Mittelbau-Dora, een reusachtige ondergrondse fabriek onder het Kohnstein-massief bij Nordhausen, waar duizenden gevangenen onder onmenselijke omstandigheden moesten werken. Sommigen onder hen zagen kans om met gevaar voor eigen leven sabotage te plegen aan de door hen geproduceerde V1's, die zouden leiden tot mislukte lanceringen. In 1944 werden er maandelijks zo'n 2000 V1's geproduceerd tegen een prijs van 3500 Reichsmark met slechts 280 manuren.
Lancering.
De V1's werden gelanceerd vanaf een soort katapultinstallatie; de "Abschussrampe". Met een generator werd druk opgebouwd, waarna het toestel door middel van perslucht over een 46 meter lange, hellende rail onder een hoek van 6° de lucht in werd geschoten. Meteen na de start ontstak een bougie de straalmotor.
Nadat de V1 door de katapultinstallatie was afgeschoten en de motor was gestart, bereikte die na een klimvlucht een bepaalde hoogte, waarna hij overging in kruisvlucht en de automatische piloot de besturing overnam. Op dit punt ging het nogal eens mis, waarbij de motor afsloeg en de V1 vroegtijdig neerstortte, vaak zo'n 30 km na lancering.
Volgens Duitse gegevens zijn 8564 V1's naar Engeland en de haven van Antwerpen verschoten. Hiervan trof circa 57% zijn doel; de overigen werden door de luchtafweer, ballonversperringen of jachtvliegtuigen vernietigd. Ook gingen er veel verloren door defecten bij de lancering of tijdens de vlucht.
Volkel.
Op het terrein van de Vliegbasis Volkel staat nog een betonconstructie waarop een lanceerrail voor V1’s is gemonteerd. Deze was vroeger vanaf de openbare weg te zien maar is nu door het vele groen onzichtbaar geworden. Op luchtfoto's is hij wel nog te herkennen op .
Puttershoek.
Een van de lanceerinstallaties, richting Antwerpen, stond op het terrein van de Coöperatieve Suikerfabriek in Puttershoek in de Zuid-Hollandse Hoeksche Waard en was onzichtbaar vanaf de straat die langs de fabriek liep. De V1-onderdelen werden per schip over de Oude Maas aangevoerd en bij de fabriekskade gelost. De V1's werden in de fabriekshallen geassembleerd door een speciale eenheid die verder niets te maken had met de Wehrmachteenheid die in het dorp gestationeerd was.
In Puttershoek is de "Abschussrampe" (lanceerinstallatie) slechts kort in gebruik geweest, maar in die korte tijd had hij ook in de directe omgeving slachtoffers geëist. Door sabotage bij de productie in Nordhausen stortten in ieder geval drie V1's kort na de lancering in de nabijheid van de suikerfabriek neer. Twee ontploften niet en verdwenen in de kleibodem bij Puttershoek en werden pas in 1975 door de Explosieven Opruimingsdienst van de Koninklijke Landmacht uitgegraven en onschadelijk gemaakt. Eén exemplaar viel op een huis in het twee kilometer zuidelijker gelegen Maasdam en ontplofte bij de inslag. Daarbij kwam een bewoner om het leven.
Een vanuit het intussen bevrijde Noord-Brabant overgekomen waarnemer stationeerde zich in een arbeiderswoning van een boerderij aan de Kromme Elleboog, op anderhalve kilometer van de lanceerbaan. Van daaruit meldde hij per radiozender de lanceringen aan Londen.
Op 24 februari 1945 bleef de V1-installatie in Puttershoek schadevrij na een geallieerd bombardement. Dit is te zien op een luchtfoto gemaakt op 26 februari 1945 door een vliegtuig van de Britse "Royal Air Force". De bommen werden afgeworpen, vielen op het land om de fabriek en verwoestten het ketelhuis en de woning van de directeur van de fabriek. Een van de bommen miste op enkele tientallen meters twee kleuters die op dat moment op de dijk bij de fabriek aan het spelen waren. Tot zeker 60 jaar na dato was deze bomkrater na zware regenval nog te zien als waterplas in de akker naast een opslagsilo van de fabriek. Deze mislukte actie leidde tot woede bij het plaatselijk verzet, waarbij een van de verzetsleden gezegd zou hebben: "Als het zo moet, blazen we ze zelf wel op!" Zover hoefde het niet te komen, want op 12 maart 1945 werd de V1-lanceerbaan door de Duitse bezetter ontmanteld. Op een luchtfoto, gemaakt op 21 maart 1945 door een fotoverkenningsvliegtuig van de R.A.F., is de lanceerinrichting nog te zien. Hij staat op het terrein tussen het fabrieksgebouw waar de werkplaats was waar de V-1's in elkaar werden gezet en de havenkade.
Overijssel.
Eind 1944 werden ook in Oost-Nederland een aantal "Abschussrampen" in gebruik genomen. De vliegende bommen die daar werden gelanceerd, waren bedoeld voor de toen al bevrijde, voor de geallieerden zeer belangrijke, havenstad Antwerpen. In de bossen van het landgoed Oostermaet ten oosten van Lettele bij Deventer en op het landgoed de Biesterije ten zuiden van Rijssen zijn betonnen fundamenten blootgelegd en voor het publiek te bezichtigen. Bij het dorpsplein van Lettele staat een oorlogsmonument waarin de funderingsblokken van een V1-lanceerinrichting zijn opgenomen.
In Nijverdal zijn de restanten van de lanceerbaan aan de rand van de Sallandse heuvelrug zichtbaar gemaakt.
Tussen Enschede en Haaksbergen zijn ten minste vier startbanen aangelegd. Op het landgoed De Helmer in Enschede zijn nog funderingen zichtbaar, maar deze lanceerbasis is nooit operationeel geweest.
In Almelo hebben vier lanceerschansen gestaan. In het Nijreesbos zijn van een schans de betonnen funderingen en het waterreservoir nog te zien.
Verdediging.
Een jageronderschepping gebeurde letterlijk. Als men V1's boven Het Kanaal of de Noordzee waarnam, vlogen er jagers op af. Aanvankelijk probeerden die de V1's neer te schieten. De explosie van de springkop was echter zeer gevaarlijk voor de achter de V1 aan vliegende piloten. Daarom bedachten Engelse piloten een simpele truc. Een snel jachtvliegtuig vloog naast de V1 en tikte met zijn vleugeltip onder de vleugeltip van de V1. De V1 begon hierdoor rond te tollen en viel vervolgens stuurloos in Het Kanaal of dook de grond in. Naast de P-51 Mustang en de Tempest was de Spitfire Mk XIV eveneens het type dat hier snel genoeg voor was. Deze tactiek raakte echter bekend bij de Duitsers, die vervolgens detonators aan de vleugels monteerden die explodeerden bij aanraking tijdens de vlucht. Dit maakte een eind aan de toepassing van deze simpele truc.
In augustus 1944 waren de tegenmaatregelen van de geallieerden zo georganiseerd dat bijna alle V1-wapens werden neergehaald voordat ze hun doel hadden bereikt.
De V1 werd opgevolgd door de V2, een raket die na de lancering de motor uitschakelde en vanaf grote hoogte met zeer hoge snelheid een vrije val naar zijn doel maakte.
Aanvallen.
Er zijn bijna 30.000 V-1's geproduceerd; tegen maart 1944 werden ze elk geproduceerd in 350 uur (inclusief 120 voor de automatische piloot), tegen een kostprijs van slechts 4% van een V2, die een vergelijkbaar laadvermogen opleverde
De eerste gedocumenteerde V1-aanval op Londen vond plaats op 13 juni 1944, een week na de landing in Normandië. Tijdens het V1-offensief vielen per uur 100 V1's op Londen. Over een periode van 80 dagen werden meer dan 6000 personen gedood en raakten er meer dan 17.000 gewond.
Op Antwerpen vielen in de periode van 7 oktober 1944 tot en met 30 maart 1945 2448 V1's.
Als gevolg van de aanvallen met V1's vielen in geheel Europa ongeveer 40.000 gewonden, voornamelijk onder de burgerbevolking. De V1's werden onder alle weersomstandigheden en op willekeurige tijden van de dag gelanceerd en kwamen vaak midden in woonwijken terecht. Hierdoor zaaiden ze veel angst onder de bevolking.
Na de oorlog.
Aan de hand van neergestorte V1's ontwikkelden de Amerikanen hun eigen vliegende bom, de . De JB-2 was een fractie groter dan de V1 maar verder identiek. Verder dan proeflanceringen kwam het tijdens de oorlog echter niet. Na de oorlog dienden de JB-2's als testobject in verschillende wapenontwikkelingsprogramma's.

</doc>
<doc id="30654" url="https://nl.wikipedia.org/wiki?curid=30654" title="Václav Havel">
Václav Havel

Václav Havel ([ˈvaːt͡slaf ˈɦavɛl]; Praag, 5 oktober 1936 – Hrádeček, 18 december 2011) was een Tsjechisch schrijver, dissident en politicus. Hij was de laatste president van Tsjecho-Slowakije en de eerste van Tsjechië.
Begin (1936-1959).
Havel kwam uit een rijk gezin. Terwijl de communisten in 1948 aan de macht kwamen, bleek zijn "bourgeois"-afkomst een nadeel. Hij had problemen om zich in te schrijven voor een goede hogere opleiding. Na de middelbare school in 1951 werkte hij als laboratoriumassistent. Intussen volgde hij avondcursussen. Van 1954-1956 studeerde hij kort aan de Technische Universiteit, gevolgd door het vervullen van de militaire dienstplicht (1957-1959).
Vanaf zijn vijftiende interesseerde hij zich voor poëzie, en kwam in contact met de latere Nobelprijswinnaar Jaroslav Seifert.
Theater (1959-1968).
Vanaf 1959 werkte hij in verschillende theaters, eerst als toneeltechnicus, later ook als toneelschrijver. Ondertussen studeerde hij aan de Hogeschool voor Drama.
In 1963 vond de eerste openbare opvoering van een toneelstuk van zijn hand plaats (Het Tuinfeest - "Zahradní slavnost"). Het is een satire op de moderne bureaucratie. Zijn toneelstukken staan in de traditie van het absurde theater met belangrijke invloeden van Franz Kafka. In 1964 trouwde hij met Olga Šplíchalová. In 1967 rondde hij zijn studie af.
Havel schreef regelmatig voor tijdschriften, en was redacteur van het literaire blad "Tvář".
Dissident (1968-1989).
Na de beëindiging van de Praagse Lente in 1968 kreeg Havel een publicatieverbod opgelegd en werd zijn paspoort ingetrokken omdat zijn publicaties de overheid onwelgevallig waren. Vanaf deze tijd waren de activiteiten van Havel veel meer politiek gericht. De Tsjecho-Slowaakse overheid beschouwde hem als gevaarlijk. In het westen kreeg hij steeds meer bekendheid als dissident. Tussen 1970 en 1989 zat hij drie maal gevangen en bracht in totaal vijf jaar in gevangenschap door.
Havel was in 1977 een van de grondleggers van Charta 77, een beweging die de Tsjecho-Slowaakse overheid wees op schendingen van mensenrechten. Deze beweging kreeg veel erkenning en steun in de westerse wereld.
Erasmusprijs voor Václav Havel.
In 1986 ontving Václav Havel de Erasmusprijs. Oorspronkelijk wilde het stichtingsbestuur van de "Praemium Erasmianum" de prijs uitreiken aan Charta 77, maar de minister van Buitenlandse Zaken Hans van den Broek verzette zich daar persoonlijk tegen, omdat het hier een "politiek delicate zaak betreft". In overleg met premier Ruud Lubbers werd besloten de prijs uit te reiken aan een persoon die de waarden en ideeën van "Charta 77" symboliseerde.
Vervolgens stoorde het kabinet zich aan de dankrede die Havel bij de acceptatie van de prijs in Rotterdam wilde laten voorlezen. Het ging er daarbij ten eerste om dat Havel benadrukte dat hij de prijs als een eerbewijs aan "Charta 77" beschouwde en ten tweede om een passage waarin Havel zich kritisch uitdrukte over de onderdrukking van de mensenrechten door de Tsjecho-Slowaakse overheid. Na politieke druk van o.a. de Tweede Kamer ging het kabinet uiteindelijk akkoord met het voorlezen van de oorspronkelijke tekst van de dankrede.
President (1989-2003).
In 1989, tijdens de Fluwelen Revolutie, speelde Havel een belangrijke rol in het Burgerforum (Tsjechisch: "Občanské fórum") en op 29 december werd hij door het parlement gekozen als president van Tsjecho-Slowakije. Op 5 juli 1990 werd hij bij de vrije verkiezingen door het parlement tot president gekozen. In 1992 werd Tsjecho-Slowakije tegen de zin van Havel gesplitst in Tsjechië en Slowakije. In februari 1993 werd Havel voor vijf jaar gekozen als president van Tsjechië. In 1998 volgde zijn herverkiezing voor een tweede termijn van vijf jaar. Toen de tweede termijn in 2003 afliep, was een derde periode grondwettelijk onmogelijk.
Internationale activiteiten.
Tijdens en vooral na zijn presidentschap ontwikkelde Havel diverse internationale activiteiten. Zo richtte hij een internationaal comité op voor democratie op Cuba. Dankzij Havel heeft het Tsjechische ministerie van buitenlandse zaken een afdeling voor democratische omwenteling, die zich vooral richt op Wit-Rusland, Birma en Cuba. Al vele jaren is hij erelid van de Club van Rome en de Club van Boedapest.
Documentaire "Burger Havel".
De eerste maanden van 2008 bezochten honderdduizenden inwoners van Praag de bioscoop voor het zien van de documentaire "Občan Havel" ("Burger" of Citizen Havel, met een knipoog naar Orson Welles' film "Citizen Kane"). De drie uur durende film over de dertien jaar dat Havel president was illustreert pijnlijk hoe de Tsjechische politiek na de val van het Oost-Europees communisme in snel tempo zijn onschuld verloor en wegzakte in cynische partijpolitieke en onderlinge intriges. "Burger Havel" is een uitzonderlijke documentaire, gemaakt door huisvriend Pavel Koutecký, die dertien jaar lang de president met de camera in zijn werkzame en persoonlijke leven mocht volgen, tot in de slaapkamer toe. Dat was wel op voorwaarde dat de beelden pas vijf jaar na afloop van Havels presidentschap voor het eerst zouden worden vertoond.
Koutecký maakte het einde van zijn filmproject overigens niet meer mee, hij overleed in 2006 bij een ongeluk.
De schrijver en man-van-het-volk Havel zag de documentaire zelf pas twee maanden na de officiële bioscooppremière, in het Praagse filmhuis Světozor. De oud-dissident en -president vond het nog steeds moeilijk om naar zichzelf te kijken. Een oordeel over de film gaf hij niet. Aan een tafeltje in het filmhuiscafé, zo berichtten verslaggevers, "zat een broze oude man. Roken mag hij al lang niet meer van de dokter en voor zijn neus staat een glaasje whisky dat maar langzaam leger wordt. Maar het gevoel voor humor en de indrukwekkende zelfspot zijn nog bij de inmiddels 71-jarige intact". "Vroeg of laat word ik natuurlijk vergeten," zei Havel bij die gelegenheid, "maar gelukkig is er nog altijd die foto waarop ik met Arnold Schwarzenegger sta". De schrijver-politicus met de hoge morele integriteit mopperde na afloop ook over de filmposter die speciaal voor de documentaire was gemaakt. Daarop wordt de burger die vóór 1989 voortdurend werd vervolgd, gevangen zat en daarna min of meer tegen zijn zin de eerste president werd van het 'vrije' Tsjecho-Slowakije, afgebeeld met zijn hond en twee verschillende sokken. Havel: "Maar wat ik vooral erg vind is de man op die poster."
Havel overleed op zondag 18 december 2011 op 75-jarige leeftijd in zijn buitenhuisje in Hrádeček in zijn slaap.
In 2017 werd het Vaclav Havelgebouw van het Europees Parlement in Straatsburg naar hem vernoemd.
Vertaalde boeken en essays.
Over hem:

</doc>
<doc id="30656" url="https://nl.wikipedia.org/wiki?curid=30656" title="Pissarro">
Pissarro



</doc>
<doc id="30657" url="https://nl.wikipedia.org/wiki?curid=30657" title="Degas">
Degas



</doc>
<doc id="30658" url="https://nl.wikipedia.org/wiki?curid=30658" title="Renoir">
Renoir



</doc>
<doc id="30659" url="https://nl.wikipedia.org/wiki?curid=30659" title="Manet">
Manet



</doc>
<doc id="30660" url="https://nl.wikipedia.org/wiki?curid=30660" title="461 v.Chr.">
461 v.Chr.

Het jaar 461 v.Chr. is een jaartal volgens de christelijke jaartelling.

</doc>
<doc id="30661" url="https://nl.wikipedia.org/wiki?curid=30661" title="462 v.Chr.">
462 v.Chr.

Het jaar 462 v.Chr. is een jaartal volgens de christelijke jaartelling.

</doc>
<doc id="30662" url="https://nl.wikipedia.org/wiki?curid=30662" title="Havel">
Havel



</doc>
<doc id="30663" url="https://nl.wikipedia.org/wiki?curid=30663" title="396 v.Chr.">
396 v.Chr.

Het jaar 396 v.Chr. is een jaartal in de 4e eeuw v.Chr. volgens de christelijke jaartelling.

</doc>
<doc id="30664" url="https://nl.wikipedia.org/wiki?curid=30664" title="314 v.Chr.">
314 v.Chr.

Het jaar 314 v.Chr. is een jaartal volgens de christelijke jaartelling.

</doc>
<doc id="30665" url="https://nl.wikipedia.org/wiki?curid=30665" title="Johnny Meijer">
Johnny Meijer

Jan Cornelis (Johnny) Meijer (Amsterdam, 1 oktober 1912 – aldaar, 8 januari 1992) was een Amsterdamse accordeonist. Hij werd unaniem beschouwd als virtuoos op zijn instrument en speelde zowel volksmuziek, popmuziek, als jazz. 
Johnny Meijer is de grootvader van zangeres Eva Simons. Zijn schoondochter Ingrid Simons zong in 1995 het nummer "Rainbow in the sky" van DJ Paul Elstak in. 
Al in de jaren 50 van de 20e eeuw trad Johnny Meijer veelvuldig in het buitenland op en verdiende hij de titel "Koning van de Accordeon". Hoewel accordeon-muziek vaak in verband wordt gebracht met volksmuziek, was Meijer veelzijdiger dan alleen dat.
Naast de Jordanese meezingers speelde hij ook snelle swing-nummers, Roemeense muziek en klassiek en werd hij wereldwijd erkend als een virtuoos jazz-accordeonist. In 1974 nam hij met de Dutch Swing College Band de lp "Johnny goes Dixie" op, die goud werd. Maar uitnodigingen om in het buitenland te komen spelen, sloeg hij vaak af; daarvoor was hij te zeer vergroeid met zijn geliefde Jordaan.
Hij zal dus in de herinnering vooral voortleven als vertolker van de Amsterdamse volksmuziek. Typisch gedrag vertoonde hij met tijdens zijn optreden een sigaar in de mondhoek. Ook maakte hij op de knopaccordeon zware akkoorden met de rechterhand, wat de lijn van de melodie deed vertroebelen. In de laatste jaren van zijn leven werd Johnny Meijer nog maar zelden gevraagd voor grote optredens, voornamelijk in verband met zijn opvliegende karakter en zijn drankzucht, en sleet de "Koning van de Accordeon" zijn dagen in stilte, af en toe accordeon spelend op bruiloften en partijen.
Meijer was een zwager van de zanger Manke Nelis.
Documentaire.
John Appel draaide in 1993 een documentaire rond Johnny Meijer, simpelweg getiteld ""Johnny Meijer"." 

</doc>
<doc id="30667" url="https://nl.wikipedia.org/wiki?curid=30667" title="Ivoorkust">
Ivoorkust

Ivoorkust, officieel de Republiek Côte d'Ivoire (verouderd: "Elpenbeenkust"), is een land in West-Afrika dat grenst aan Liberia, Guinee, Mali, Burkina Faso, Ghana en de Golf van Guinee. De regering van Ivoorkust heeft de internationale gemeenschap verzocht het land te benoemen met de Franstalige benaming Côte d'Ivoire. Deze benaming is in veel talen, waaronder het Nederlands, echter niet ingeburgerd.
Geschiedenis.
Ivoorkust werd in de vijftiende eeuw door de Portugezen gekoloniseerd. Reeds in de achttiende eeuw vestigden zich enkele Fransen in nederzettingen aan de kuststrook. In de negentiende eeuw begonnen de Fransen zich in groten getale te vestigen in Ivoorkust. In 1893 werd Ivoorkust een van Burkina Faso gescheiden Franse kolonie. In 1906 werd Ivoorkust deel van Frans-West-Afrika.
Gedurende de Tweede Wereldoorlog koos het koloniale bestuur van Ivoorkust vóór de Vrije Fransen en tegen het Vichy-regime van maarschalk Pétain. Na de oorlog werd Frans-West-Afrika een overzees territorium van de Franse republiek. Afrikaanse nationalisten richtten de Rassemblement Democratique Africain (RDA) op, een West-Afrikaanse territoriale partij. De afdeling van de Ivoorkust kreeg de officiële naam Parti Democratique de la Côte d'Ivoire-Rassemblement Democratique Africain (PDCI/RDA), kortweg gewoon PDCI genoemd. In 1958 werd Ivoorkust een autonome republiek binnen de Franse Federatie. In 1960 werd Ivoorkust een onafhankelijke republiek. Felix Houphouët-Boigny, een van de voormannen van de RDA, werd president van de republiek. Hij maakte van Ivoorkust een eenpartijstaat waarin alleen de PDCI/RDA was toegestaan. Hij bleef tot 1993 aan de macht.
Economisch gezien leunde het regime van Houphouët-Boigny sterk op Frankrijk en het Internationaal Monetair Fonds. Vanaf het begin van de jaren '80 begon de oppositie zich te roeren. Houphouët-Boigny breidde de functies van de PDCI uit en democratiseerde de partij, maar het land bleef een eenpartijstaat. Kritiek was er ook op de bouw van de rooms-katholieke basiliek Notre-Dame de la Paix in Yamoussoukro, die qua omvang en uiterlijk sterk lijkt op de Sint-Pietersbasiliek in Rome. De president bleef volhouden dat hij alles uit eigen zak betaalde en er geen staatsgeld in gestoken was. In 1986 werd de internationale landsnaam gewijzigd in "Côte d'Ivoire".
In 1990 werd de eis van de oppositie om het land te democratiseren groter en president Houphouët-Boigny introduceerde het meerpartijenstelsel. Houphouët-Boigny overleed in 1993 en werd opgevolgd door zijn partijgenoot Henri Conan Bédié. In 1996 berichtte Amnesty International dat in de drie jaar dat Bédié regeerde er meer mensen gevangen waren gezet dan onder 33 jaar Houphouët-Boigny.
Bédié werd na een militaire machtsovername in 1999 vervangen door Robert Guéï, die voorzitter van het Nationaal bevrijdingsfront werd. Na tumultueus verlopen verkiezingen werd Laurent Gbagbo op 26 oktober 2000 president. Het bleef daarna echter onrustig in het land, met een mislukte coup in 2001 en muiterij van het leger in 2002. Er volgde een burgeroorlog tussen de regeringstroepen uit het christelijke zuiden en diverse rebellen-groepen uit het islamitische noorden. Veel moslims, en meer in het algemeen, mensen uit het noorden, voelen zich namelijk gediscrimineerd door de regering van Gbagbo.
In 2003 werd bij vredesonderhandelingen overeengekomen een regering van nationale eenheid te vormen. VN-troepen, ondersteund door Franse troepen, werden ingezet om de vrede te bewaken. Na een korte periode van relatieve rust werd president Gbagbo er herhaaldelijk van beschuldigd de vrede in gevaar te brengen. De betrokken partijen hielden zich steeds minder aan het akkoord. De rebellen erkenden zijn gezag niet meer toen Gbagbo in mei 2004 drie ministers van de oppositie ontsloeg. Na het verlopen van het ultimatum voor de ontwapening in oktober 2004 namen de regeringstroepen de wapens weer op tegen de rebellen. De situatie escaleerde toen bij bombardementen op stellingen van de rebellen negen Franse soldaten omkwamen. Het Franse leger vernietigde vervolgens ter vergelding de gehele Ivoriaanse luchtmacht. Dat leidde tot anti-Franse demonstraties en plunderingen in de bestuurlijke hoofdstad en grootste stad Abidjan. Duizenden Europeanen verlieten het land. Op 6 september 2006 trad de regering tijdelijk af na demonstraties en rellen uit protest tegen de gifdump van het schip de Probo Koala. Korte tijd later keerde de regering in vrijwel ongewijzigde samenstelling terug.
De presidentsverkiezingen die normaal hadden moeten plaatsvinden in 2005 werden pas in november 2010 gehouden. Begin december van dat jaar gaf de Ivoriaanse Verkiezingscommissie voorlopige resultaten vrij waaruit bleek dat zittend president Laurent Gbagbo de presidentsverkiezingen van oud-premier Alassane Ouattara dreigde te verliezen. De sociaaldemocratische FPI van Gbagbo vocht de resultaten aan bij het Grondwettelijk Hof op beschuldiging van massale fraude in het door de rebellen van de Forces Nouvelles de Côte d'Ivoire (FNCI) beheerste Noorden van het land, hetgeen door internationale waarnemers werd tegengesproken. De bekendmaking van de verkiezingsresultaten leidde tot heftige spanningen en gewelddadige incidenten. Volgens de kiescommissie had Ouattara de tweede ronde van de presidentsverkiezingen gewonnen, maar het Grondwettelijk Hof — dat bestond uit aanhangers van Gbagbo — maakte die uitspraak ongedaan en riep Gbagbo met 51 procent van de stemmen tot winnaar uit, na het onwettig verklaren van de resultaten uit zeven noordelijke departementen. Na de officiële eedaflegging van Gbagbo organiseerde Ouattara — die door de Verenigde Naties en het gros van de internationale gemeenschap als winnaar werd erkend — een eigen eedaflegging. Deze gang van zaken voedde de vrees voor een heropflakkering van de burgeroorlog. De Afrikaanse Unie stuurde Thabo Mbeki, voormalig president van Zuid-Afrika, als bemiddelaar naar Abidjan. De Veiligheidsraad van de VN nam een resolutie aan die Alassane Ouattara als winnaar van de verkiezingen erkende, gebaseerd op een beslissing van de Economische Gemeenschap van West-Afrikaanse Staten (ECOWAS), die Ivoorkust uit al haar besluitorganen schorste, dit gevolgd door een gelijkaardige beslissing door de Afrikaanse Unie.
De legerleider van Ivoorkust, Philippe Mangou, sprak zijn steun uit aan president Gbagbo.
Eind december werden de Beninse president Yayi Boni, de Kaapverdische president Pedro Pires en de Sierra Leoonse president Ernest Bai Koroma dan naar Abidjan gestuurd om te gaan bemiddelen; dit mislukte. Begin januari vertrokken de drie excellenties opnieuw naar Ivoorkust, dit keer ook nog vergezeld van de Keniaanse premier Raila Odinga, maar ook toen maakte Gbagbo geen aanstalten om af te treden. Er was daarop even sprake van een persoonlijk onderhoud tussen hem en Ouattara, maar dit werd door Ouattara afgewezen.
Op 11 april 2011 werd Gbagbo's residentie in Abidjan door troepen van Ouattara, geholpen door Franse strijdkrachten, bestormd en werd Gbagbo gearresteerd, evenals zijn vrouw, zijn zoon en enkele tientallen leden van zijn gevolg. Op 30 november 2011 werd Gbagbo uitgeleverd aan het Internationaal Strafhof, dat kort daarvoor een arrestatiebevel tegen hem uitgevaardigd had. De aanklager van dit hof beschuldigde hem van vier categorieën misdaden tegen de menselijkheid, namelijk moord, verkrachting, vervolging en andere inhumane daden.
Geografie.
Het land heeft een kustlijn van 550 km aan de Golf van Guinea. Het oostelijk deel van de kust is rotsachtig terwijl het westelijk deel bestaat uit zandbanken, lagunes en moerassen. Het landschap is vlak tot glooiend en wordt bergachtig centraal in het westen en rond de stad Man. Het hoogste punt is Mont Nimba bij het drielandenpunt met Guinee en Liberia. Het land telt vier grote rivieren die van noord naar zuid stromen om uit de monden in de Golf van Guinea: (van oost naar west) de Komoé, de Bandama, de Sassandra en de Cavally.
Klimaat.
Ivoorkust kent een tropisch klimaat. In het zuiden is het vochtiger, in het noorden droger en daar heerst een savanneklimaat. Het weer wordt in de winter bepaald door de droge harmattan, die waait uit noordoostelijke richting, en in de zomer door de vochtige Atlantische zuidwestmoesson.
Steden.
Steden met meer dan 100.000 inwoners volgens de volkstelling van 2014.
Bestuurlijke indeling.
Ivoorkust is onderverdeeld in 12 districten, verder onderverdeeld in 31 regio's, en 2 autonome districten. Binnen de regio's bestaan de departementen, elk onder leiding van een prefect. Daarnaast zijn er traditionele dorpsorganisaties.
Bevolking.
Samenstelling en spreiding.
De autochtone bevolking bestaat uit meer dan zestig etnische groeperingen, die in vier grote cultuurgroepen kunnen worden ondergebracht: de "Akan-volkeren" (in het zuidoosten), waartoe de grootste etnische groep van Ivoorkust, de Baoule, behoort, evenals de zogenaamde Lagunenvolkeren langs de zuidkust; de oorspronkelijk van de jacht levende "Krou-volkeren" (in het zuidwesten), thans landbouwers; de "Mandé-volkeren" (in het westen en noordwesten), waartoe o.a. de Dan, Malinké, Bambara en de rondtrekkende Dioula behoren; en de "Volta-volkeren" (in het noorden en noordoosten), waartoe de Lobi en de tweede grote etnische groepering der Senufo (landbouwers) behoort. Voorts wonen er enkele duizenden Europeanen (meest Fransen), Libanezen en Syriërs (vnl. handelaren). De ca. 2 miljoen Afrikaanse gastarbeiders, voornamelijk uit Burkina Faso en Mali, hebben in belangrijke mate bijgedragen tot de zeer sterke jaarlijkse bevolkingsgroei van 3,7% (natuurlijke groei: 2,6%). Een ander migratieverschijnsel vormt de snelle verstedelijking: woonde in 1940 nog slechts 6% van de bevolking in steden, in 1992 was dit cijfer gestegen tot 42%. Vooral de grootste twee steden, Abidjan (ca. 4.7 miljoen inw.) en Bouaké (ca. 650 000 inw.) groeien zeer snel. De helft van de bevolking is jonger dan 15 jaar; slechts 11,4% is ouder dan 45 jaar. De gemiddelde levensverwachting bij geboorte bedraagt 56 jaar.
Taal.
De officiële taal is het Frans. Als handels- en voertaal wordt daarnaast met name het Dioula veel gesproken. In de dagelijkse omgang speelt een groot aantal stamtalen en dialecten echter de belangrijkste rol. In het zuidoostelijke kwadrant van het land zien we de Akan-talen, zoals Baule, Anyi, Attié. In het zuidwestelijke kwadrant zie we de Krou-talen, zoals Bété, Guéré. In het noorden zien we taalgroepen Mandé (talen: Malinke, Dioula, Guro, Dan) en Voltaïque (talen: Senufo, Koulango).
Religie.
De traditionele stamreligies worden door ca. 35% van de bevolking aangehangen; bij het beleven van deze religies worden door diverse bevolkingsgroepen maskers gebruikt tijdens allerlei rituelen rondom bijvoorbeeld geboorte, besnijdenis, overlijden, en bij de overgang naar een genootschap. Meestal worden de maskers door mannen gedragen, in enkele gevallen door vrouwen.
Ca. 25% van de bevolking is islamitisch en ca. 35% christen, van wie ruim 20% katholiek.
Economie.
De totale waarde van de export bedroeg in 2017 10,3 miljard dollar. Ivoorkust is de grootste exporteur van cacaobonen (1.230.000 ton per jaar).
Armoede.
Volgens het Ontwikkelingsprogramma van de Verenigde Naties leeft in de Ivoorkust 23,3 procent van de bevolking van minder dan 1,25 dollar per dag. De CIA World Factbook schatte dat in 2006 42 procent van de bevolking onder de armoedegrens leefde.
Politiek.
Staatshoofden van Ivoorkust.
"Voorzitter van de Regeringsraad":
"Voorzitters van de Voorlopige Regering":
"Presidenten":
"Voorzitter van de Militaire Raad":
"President tegenregering":
Premiers van Ivoorkust.
"Afkortingen:"

</doc>
<doc id="30671" url="https://nl.wikipedia.org/wiki?curid=30671" title="Dagestan">
Dagestan

Dagestan (Russisch: Дагестан) is een autonome republiek van de Russische Federatie, gelegen aan de Kaspische Zee, in de Kaukasus.
De hoofdstad is Machatsjkala. Dagestan heeft een oppervlakte van 50.300 km² - iets groter dan Nederland - en telt 2.576.531 inwoners. Het is een van de weinige deelgebieden van Rusland waar de bevolking nog steeds groeit door natuurlijke aanwas. Dagestan is grotendeels islamitisch.
Toponymie.
Het woord Dagestan is van Turkse en Perzische afkomst. Dağ betekent 'berg' in het Turks en -stan is een Perzisch achtervoegsel dat 'land' betekent.
Geografie.
Het zuiden van Dagestan is onderdeel van het gebergte de Kaukasus en het noorden gaat langzaam over in de Kaspische Laagte. In het westen grenst Dagestan aan de deelrepubliek Tsjetsjenië, in het noordwesten aan de kraj Stavropol, in het noorden aan de deelrepubliek Kalmukkië, in het oosten aan de Kaspische Zee, in het zuiden aan Azerbeidzjan en in het zuidwesten aan Georgië.
De hoofdstad Machatsjkala (577.990 inwoners) is de snelst groeiende stad van Rusland. Ruim een derde van de bevolking van Dagestan woonde in 2007 in en rondom de stad. De groei van Machatsjkala maakt deel uit van de grote urbanisatiegolf die vanaf de jaren 90 op gang is gekomen in Dagestan. Een andere redelijk grote stad is de oude historische (en zeer multiculturele) stad Derbent, waar bijna alle godsdiensten uit de regio vertegenwoordigd zijn.
Bestuurlijke indeling.
Dagestan bestaat bestuurlijk uit 41 gemeentelijke districten en tien stadsdistricten. De gemeentelijke en stedelijke districten zijn:
Bevolking.
Etniciteit.
Geen enkele van de meer dan 30 volken heeft een meerderheid in Dagestan. Hoewel het etnisch zelfbewustzijn relatief hoog is voelen veel inwoners zich toch in de eerste plaats 'Dagestanen', maar interetnische relaties komen slechts sporadisch voor (4% volgens een enquête onder de bevolking in 2005). De grootste volken zijn, qua inwoneraantal, de Avaren (29,4%) die vooral woonachtig zijn in het zuidwesten, het midden en de hoofdstad, de Dargienen (16,5%) die vooral woonachtig zijn in het mid-zuiden en de Koemukken (14,2%) die vooral in het oosten wonen. Andere volken die de meerderheid vormen in een of meer districten in de republiek zijn de Nogai in het noordwesten, de Laken in het mid-zuiden en de Lezgiërs en Azerbeidzjanen in het zuidoosten. De Russen maken nog maar 4,7% uit van de totale bevolking, dit in tegenstelling tot de jaren vijftig en zestig, toen ze zo'n twintig procent van de bevolking uitmaakten. Het Russisch is wel de "lingua franca" die het etnisch verdeelde gebied qua communicatie bijeenhoudt (tot de negentiende eeuw had het Koemuks deze positie), maar heeft na het uiteenvallen van de Sovjet-Unie wel invloed verloren. Het aantal volken bedraagt ruim dertig en het aantal talen van Dagestan bedraagt minimaal 35.
De meeste van deze volken vormen geen meerderheid in hun eigen woongebied of bewonen maar een paar dorpen. De veertien grootste volken genieten officiële erkenning en zijn vertegenwoordigd in de Staatsraad, het hoogste uitvoerende orgaan in de republiek.
Naast de twaalf grootste volken hebben ook de Kaukasische Tsjetsjenen (3,4%) (in Midden-Dagestan) en de Iraanse Bergjoden en Taten een officiële status. De Tsjetsjenen raakten in 1992 in conflict met de Laken in het district Novolakski, waaruit een aantal van hen werden gedeporteerd. De belangrijkste concentratie Tsjetsjenen woont rond de stad Chasavjoert.
De meeste van deze volken hebben hun voornaamste woongebied in Dagestan. De Azerbeidzjanen, de Tsjetsjenen en de Russen zijn hierop de uitzonderingen, terwijl van alle Lezgiërs ongeveer de helft in Dagestan woont (en de rest in Azerbeidzjan, waaraan Dagestan in het zuiden grenst). Bij de indeling van de gebieden in de jaren twintig wilden de Azerbeidzjanen en Lezgiërs eigenlijk de gebieden waarin ze woonden tot een maken, maar Stalin ging hier net als bij de Osseten (die nu verspreid over het Noord- en Zuid-Ossetië wonen) niet op in.
Religie.
De islam is de belangrijkste religie in Dagestan en heeft na de val van de Sovjet-Unie sterk aan invloed gewonnen. Waren er in de Sovjettijd 26 moskeeën in heel Dagestan, eind 2006 waren er reeds bijna 1800. De belangrijkste is de Grote Moskee van Makhachkala. Ook het islamitische onderwijssysteem wint steeds meer aan invloed. De problemen in de buurrepubliek Tsjetsjenië hebben er mede toe geleid dat de bevolking in Dagestan sterk afkeurend tegenover de radicale islam (het wahabisme) is komen te staan.
Politiek.
De val van de Sovjet-Unie leidde tot de ineenstorting van de lokale Sovjetmachtstructuren. Dit leidde in de jaren 90 soms tot wetteloosheid en een grote groei van de corruptie. Met name de lokale clanstructruren strijken veel geld op, hetgeen de zwakke lokale economie nog verder heeft doen inzakken en de bevolking verder heeft doen verarmen. De corruptie is zo erg dat gevolmachtigd afgevaardigde Dmitri Kozak van het Zuidelijk Federaal District (waar Dagestan tot 2010 onder viel) begin 21e eeuw voorstelde om de president van Dagestan en andere moslimrepublieken onder staatstoezicht te stellen.
De huidige president (voorzitter van de Staatsraad van Dagestan) is sinds 20 februari 2010 Magomedsalam Magomedov. Hij is de zoon van Magomedali Magomedov die van 1987 tot 2006 president was. Met een regeringsperiode van 19 jaar was hij een van de langstzittende regionale leiders van Rusland. In de tussenperiode was Moechoe Aliev president.
Sport.
Anzji Machatsjkala (Engels: Anzhi Makhachkala, Russisch: Футбольный Клуб Анжи Махачкала, "Foetbolny Kloeb Anzji Machatsjkala") is een Russische voetbalclub uit Machatsjkala, de hoofdstad van de deelrepubliek. Ze speelt in de hoogste afdeling van de Russische competitie.
Khabib Nurmagomedov is een bekende UFC-vechter afkomstig uit Dagestan. Ongeslagen werd hij kampioen in de klasse lichtgewicht, en ging met pensioen met een record van 29 wedstrijden gewonnen en nul verloren.

</doc>
<doc id="30673" url="https://nl.wikipedia.org/wiki?curid=30673" title="Zilvervloot">
Zilvervloot

De zilvervloot was in de 16e en 17e eeuw een jaarlijks konvooi van schepen, waarin kostbaarheden van de Spaanse koloniën in Amerika werden verscheept naar Spanje. In Nederland is de zilvervloot vooral bekend van de verovering ervan door Piet Hein in 1628.
Hoofdroutes.
Het scheepvaartverkeer tussen Spanje en de Nieuwe Wereld kende een jaarlijks terugkerend patroon. De schepen vertrokken vanuit Sanlúcar, bij Sevilla, in de maand mei. Via de Monapassage bereikten ze de Caraïbische Zee. Hier splitste de vloot, maar het grootste deel voer verder naar Veracruz in Mexico. In augustus vertrok een tweede vloot uit Spanje. Zij voeren een meer zuidelijke koers en kwamen via de Kleine Antillen de zee binnen. De meeste schepen hadden Nombre de Dios als eindbestemming. Hier werden de Spaanse goederen uitgeladen en werd het zilver geladen voor de thuisreis. De vloot vertrok naar Cartagena, hier was een beschutte en goed beveiligde baai waar de schepen proviand konden inslaan.
In januari vertrok de vloot uit Cartagena. Ze voeren naar het noordwesten en tussen Cuba en Yucatán bereikten ze de Golf van Mexico om af te meren in Havana. De vloot uit Veracruz had een kortere reis af te leggen en deze vertrok in februari om na ongeveer een maand aan te komen in Havana. De Baai van Havana bood een veilige ligplaats en de forten van de stad bewaakten de toegang. Hier werden noodzakelijk reparaties gedaan en proviand ingenomen. Voor de start van het orkaanseizoen, van 1 juni tot 30 november, vertrokken de schepen naar Spanje. De vloot nam eerst een noordelijke route tot ze de westenwind in de zeilen kregen die ze naar Spanje bracht.
Zilvervloot.
De zilvervloot, of "La Flota de Indias", bestond dus uit twee vloten. De ene vloot, de "terra firma", kwam van de kust van Panama, waar zilver uit Potosí en andere waardevolle lading werd geladen die vanaf de Grote Oceaan eerst naar Panama-Stad en van daaruit met muildieren verder over de bergen van de Panamese landengte naar de oostkust was vervoerd naar Nombre de Dios. De andere vloot, de St-Jacobsvloot, kwam van Mexico (San Juan de Ulúa) en Honduras. In Havana werden de vloten bijeengevoegd om gezamenlijk naar Europa te varen.
Het konvooi werd vanaf 1526 georganiseerd vanuit Sevilla waar een handelsgilde, het "Casa de Contratación", het privilege had op de handel van en naar Amerika. Vanaf 1543 was het verplicht dat alle zilverschepen zwaarbewapend waren. Meestal nam men daarvoor het nieuwe en wendbare galjoen-type. De waarde van het vervoerde zilver was gigantisch; eerst zo'n 12 miljoen dukaten per jaar, maar eind 16e eeuw groeiend tot 25 miljoen dukaten. De opbrengst vormde het leeuwendeel van de Spaanse koloniale winst en het zilver was de motor achter de wereldhandel op Azië. In 1595 werd Manilla de hoofdstad van de Filipijnen. De stad werd het centrum van de Spaanse trans-Pacifische handel. De Manillagaljoenen voeren beladen met zilver en andere edelmetalen van Acapulco naar Manilla, om daar specerijen, porselein, zijde en andere waardevolle goederen uit Zuidoost-Azië te kopen bedoeld voor de Europese markt.
Een dergelijke rijkdom trok allerlei piraten en kapers aan, maar het lukte hen maar zelden om iets te onderscheppen; gedurende het bestaan van het konvooisysteem zou maar zo'n vijf promille van de transportschepen in vijandelijke handen vallen. Een vroege en vasthoudende kaper was de Engelsman Francis Drake. In 1573 overviel hij het landtransport over de landengte van Panama en in 1578 onverwachts aan de westkust van Zuid-Amerika een klaarliggend zilverschip wegkaapte — waarna hij moest ontsnappen door de hele wereld rond te varen. In 1583 lag hij met een vloot in hinderlaag voor Sevilla, zij het zonder succes. De enige die ooit een hele deelvloot met zilver en al zou veroveren was Piet Hein.
De zilvervloot van 1628.
Piet Hein maakte namens de West-Indische Compagnie (WIC) in 1626 een plan om de zilvervloot te kapen, en de kostbaarheden naar de Republiek der Zeven Verenigde Nederlanden te verschepen. De Republiek was op dat moment verwikkeld in de Tachtigjarige Oorlog met Spanje. "Zeeroverij" in opdracht van een staat (kaapvaart) was in die jaren heel gebruikelijk en legaal. In 1624 probeerde Jacques l'Hermite een zilvervloot te veroveren voor de kust van Peru. Alhoewel de Nederlanders goed geïnformeerd waren, kwam hij enkele dagen te laat.
In 1627 pleegde Piet Hein twee kleinere kaperijen in Allerheiligenbaai, in september 1628 veroverde hij de zilvervloot in de Slag in de Baai van Matanzas (eiland Cuba). De andere vloot vertrok vanaf het huidige Venezuela. De halve vloot vanuit Venezuela was gewaarschuwd, en bleef buiten bereik. De buit bestond uit 177.000 pond zilver, 66 pond goud, 1.000 parels, 37.375 huiden, 361 kisten suiker, 3.000 zakken indigo en cochenille, kleinere partijen zijde, muskus, amber en bezoar en vele sieraden. De oorlog tegen Spanje kon er een jaar lang mee betaald worden. Schattingen over de huidige waarde van de buit lopen uiteen van € 100 miljoen op basis van de huidige zilverprijs en € 100 miljard op basis van wat er in die tijd met het geld gedaan kon worden. Stadhouder Frederik Hendrik en vlootvoogd Piet Hein kregen een fors aandeel in de buit. De kapiteins kregen een gering bedrag. Witte de With, een van de kapiteins, was daarover erg boos.
Het Beleg van Den Bosch door "stedendwinger" Frederik Hendrik is met geld van de zilvervloot gefinancierd. De WIC keerde dat jaar een record van 50% dividend uit. De vloot werd na een thuisreis die niet zonder moeilijkheden en incidenten verliep begin januari 1629 op de rede van Hellevoetsluis ontscheept. Per paard en wagen werd de buit in zeven dagen naar Amsterdam gebracht. De verovering van de zilvervloot was niet alleen een financiële, maar vooral ook een morele overwinning op de Spanjaarden. Merkwaardig is dat ook de bevolking van Madrid opgetogen was, omdat ze hun gehate regering deze nederlaag gunden.
In het jaar 1702 werd er door de Nederlanders opnieuw een zilvervloot gekaapt, ditmaal samen met de Engelsen. Dit gebeurde onder leiding van Philips van Almonde vlak voor de Spaanse kust in de Baai van Vigo. De opbrengst viel echter tegen omdat het meeste zilver al veilig aan land was gebracht.
Lied "De Zilvervloot".
De verovering van de zilvervloot was niet alleen een financiële, maar vooral ook een morele overwinning van de Republiek. Piet Hein werd in de negentiende eeuw (1844) geëerd met lied "De zilvervloot", gecomponeerd door J.J. Viotta, dat tegenwoordig nog steeds gezongen wordt, zij het niet altijd met de tekst van J.P. Heije.

</doc>
<doc id="30675" url="https://nl.wikipedia.org/wiki?curid=30675" title="Nieuwpoort (België)">
Nieuwpoort (België)

Nieuwpoort is een stad en badplaats aan de Belgische Kust. Nieuwpoort zelf bestaat eigenlijk uit twee delen, Nieuwpoort-Stad en Nieuwpoort-Bad. Daarnaast behoren tot de gemeente ook de dorpjes Sint-Joris en Ramskapelle. De stad telt ruim 11.000 inwoners.
In Nieuwpoort mondt de rivier de IJzer via de Ganzepoot (zie "Bezienswaardigheden") uit in de Noordzee.
Toponymie.
"Isera Portus", de eerste naam voor Nieuwpoort dook in 1150 in geschriften op. Later sprak men van "Neo Portus" en "Novum Oppidum". "Novus Portus" (Nieuwpoort) is de benaming die het ten slotte haalde. Nieuwpoort ("de "nieuwe" haven") is zo benoemd in tegenstelling met de "oude" haven, namelijk Lombardsijde ("waar de Lombarden, dat wil zeggen de inpandnemers, leven"), die reeds sinds voor 1115 op het eiland Testerep aan de overkant van de IJzergeul bestond.
Geschiedenis.
De kuststreek onderging in de loop der eeuwen de invloed van de drie Duinkerke-transgressies die het landschap drastisch veranderden.
Middeleeuwen.
Filips van de Elzas verleende de nederzetting in 1163 een stichtingskeure die haar rechten en verplichtingen op sociaal, economisch, financieel en politiek vlak vastlegde. Nieuwpoort behoort hiermee tot de reeks van de havensteden die door de Vlaamse graven Diederik van de Elzas en Filips van de Elzas ter bevordering van het economische leven langs de Noordzeekust gesticht werden. Andere steden die tot deze reeks behoren zijn Grevelingen, Mardijk, Duinkerke, Damme en Biervliet. In de 13e en 14e eeuw kreeg Nieuwpoort te maken met plunderaars uit Frankrijk (1213 en 1299) en Gent (1383).
In 1489 vielen Bruggelingen, Fransen en Gentenaars de stad aan. Jan Turpin, toenmalig burgemeester van de stad, riep de hulp in van de Nieuwpoortse vrouwen die volgens een plaatselijk kroniekschrijver "soo cloeckelijkcke" vochten als Amazones. Als dank voor de overwinning maakten de Nieuwpoortenaars wellicht hun eerste reus (toen nog Stadreus of simpelweg Reus genoemd). Eeuwen later, bij het bouwen van een nieuwe reus in 1926, greep de plaatselijke reuzengilde terug naar deze strijd en bouwde de reus 'Jan Turpin'.
17e en 18e eeuw.
Aan het einde van de 16e en begin van de zeventiende eeuw, zijn er verschillende heksenprocessen in Nieuwpoort. Van de 31 beschuldigde burgers (bijna allemaal afkomstig uit Nieuwpoort), vonden er uiteindelijk 18 mensen de dood op de brandstapel. In 2012 werden de slachtoffers met een officiële herdenkingsplaque gerehabiliteerd.
Nieuwpoort is vooral bekend door de Slag bij Nieuwpoort in 1600 tussen de Republiek en de Spaanse legers. In de 17e en 18e eeuw kregen de inwoners vijf keer met de Fransen te maken (1647, 1658, 1745, 1793 en 1794). In 1717 kwam Peter de Grote op bezoek. In de late 17e eeuw en eerste helft van de 18e eeuw was de stad een van de vestingsteden die deel uitmaakten van de Nederlandse vestingbarrière in de Zuidelijke Nederlanden.
Op de Ferrariskaarten uit de jaren 1770 is Nieuwpoort te zien als "Nieuport". Het was een klein stadje, volledig omringd door een stadsmuur en een grote slotgracht. Het stratenpatroon was ordelijk opgebouwd uit rechthoekige blokken. In de noordwestelijke en zuidoostelijke hoek van de stad bevonden zich boomgaarden. Bijna achter alle rijhuizen waren er moestuinen, in het westen was er een houten windmolen, en de kerk was helemaal in het zuiden. Plaats voor uitbreiding was er niet meer binnen de muren.
19e eeuw.
In 1856 werden de beperkingen van Nieuwpoort als garnizoensstad opgeheven. Van 1861-1866 werden de vestingwerken gesloopt. Hierdoor kon Nieuwpoort zich uitbreiden en kwam ook het kusttoerisme op gang, waardoor Nieuwpoort-Bad ontstond.
Het kusttoerisme kwam goed op gang na de aanleg van de spoorverbinding die Nieuwpoort-Bad met Brussel verbond. Op 15 augustus 1869 stoomde de eerste trein het station binnen, met koning Leopold II als passagier aan boord. In 1885 bereikte de eerste Belgische NMVB-streektramlijn, uit Oostende, Nieuwpoort-stad. In 1903 volgde verlenging naar Nieuwpoort-bad en Groenendijk, waarbij trein en tram tot aan bad samen reden met twee spoorbreedtes. In 1929 werd deze lijn geëlektrificeerd en verlengd naar De Panne. Uiteindelijk zou dit de huidige kusttramlijn worden. De stoomtram Nieuwpoort-Veurne via de dorpen (dus niet via de badplaatsen) werd door de bezetter opgeheven in 1941. In 1955 sloot de oorspronkelijke stoomtramlijn naar Oostende via de dorpen. Bij Nieuwpoort-stad reed deze over alle vijf de sluisbruggen.
20e eeuw.
Tijdens de Eerste Wereldoorlog bij de Slag om de IJzer raakte Nieuwpoort zwaar beschadigd. Het was een steunpunt voor de verdediging van het Belgisch leger dat zich kon handhaven na de inundatie van een gebied gelegen tussen de IJzer en de spoorwegbedding van de spoorweglijn Nieuwpoort-Diksmuide.
Een detachement van de Belgische genie, geholpen door schipper Hendrik Geeraert, opende in de nacht van 29 op 30 oktober 1914 de uitlaatsluizen van Veurne-Ambacht en zette zo het terrein ten zuidwesten van de IJzer onder water.
Een eerste poging tot inunderen, op 26 oktober aan de kleine, Spaanse sluis op de Oude Veurnevaart (ook Oud-Veurnesas of Kattesas genoemd), onder leiding van geniekapitein Robert Thys en met de hulp van Karel Cogge, had niet de verhoopte resultaten opgeleverd. De stad werd verwoest, maar niet ingenomen door de Duitsers.
In de Tweede Wereldoorlog werd de stad wel ingenomen door de Duitsers. Tussen 1940 en 1944 werd Nieuwpoort opnieuw zwaar beschadigd.
Na de Tweede Wereldoorlog werden de haven en het kusttoerisme te Nieuwpoort verder uitgebreid. Om dit te realiseren nam de stad in 1949 uitbreiding langs de IJzermonding via annexaties van gebieden ten koste van Lombardsijde, Westende en Ramskapelle. In het westen werd Nieuwpoort-Bad, dat volledig op het grondgebied van de gemeente Oostduinkerke lag, aangehecht. Het grondgebied van de stad verviervoudigde meteen in oppervlakte: van 2,05 km² naar 8,11 km².
Ondanks het kusttoerisme wordt de spoorlijn in 1952 gesloten voor reizigers. Het deel tussen bad en stad wordt in 1965 opgebroken.
In 1971 werden de gemeenten Ramskapelle en Sint-Joris volledig bij Nieuwpoort aangehecht samen met een gebiedsdeel van Westende zodat de oppervlakte nogmaals bijna verviervoudigde naar 29,67 km². In 1974 verdwijnen ook de goederentreinen. In 1977 werd dan nog het gedeelte van Lombardsijde met het militaire kamp ten westen van de Kustlaan bij de stad Nieuwpoort gevoegd. In 1977 wordt de rest van spoorlijn 74 opgebroken. Een plan om er een museumtramlijn van te maken gaat niet door, en uiteindelijk wordt het grotendeels fietspad. De treindienst is vervangen door buslijn 74A, die tot minstens 2003 dit nummer houdt en tot Nieuwpoort-Bad doorrijdt. Daarna is het buslijn 41 geworden, en nog later werd deze lijn ingekort tot Nieuwpoort-Stad. Voor het resterende stuk dient men de Kusttram te nemen.
Natuur en landschap.
Nieuwpoort ligt aan de monding van de IJzer, de enige grote rivier die in België rechtstreeks in de zee uitmondt. Diverse waterwegen komen bijeen in het sluizencomplex Ganzepoot. Naast de IJzer zijn dat het Kanaal Nieuwpoort-Duinkerke, de Noordvaart, en het Kanaal Plassendale-Nieuwpoort. Nieuwpoort-Bad ligt aan de Noordzeekust. Op de rechteroever is de vroegere marinehaven omgevormd naar natuurgebied IJzermonding, beheerd door het Agentschap Natuur en Bos en zowat 130 hectare groot. Het bevat bijzonder kwetsbare biotopen zoals slikken, schorren, duinen, strand en polders. Het zag er lange tijd niet zo goed uit voor de natuur in dit gebied Van 1993 tot 2003 werden aanzienlijke natuurherstelmaatregelen gerealiseerd voor het gebied.
Kernen.
De oude stadskern bevindt zich op ruim drie kilometer van de kustlijn. Aan de kust is echter een tweede nieuwe toeristische kern ontstaan, Nieuwpoort-Bad. Bebouwing langs de vissershaven en de Albert I Laan verbindt deze delen. Naast Nieuwpoort zelf behoren tot de gemeente nog twee kleine dorpen in de Polders, namelijk Sint-Joris en Ramskapelle.
Nieuwpoort zelf ligt aan de kust geklemd tussen de gemeenten Koksijde en Middelkerke (meer bepaald hun respectievelijke kernen Oostduinkerke en Lombardsijde). Door de grote uitgestrektheid van vooral Ramskapelle in het binnenland grenst de hele gemeente Nieuwpoort aan een groot aantal dorpen:
Rechteroever.
Er zijn plannen om een nieuw stadsdeel met daarin een nieuw jachthavendok en 1000 flats te bouwen op rechteroever, aan de overkant van het stadscentrum, op de terreinen van onder andere een zandwinningsbedrijf. Op de pier van de bestaande jachthaven zou ook een woontoren tot 45 meter hoog komen.
In 2019 heeft de Provincie West-Vlaanderen hiervoor het provinciaal RUP ("Rechteroever Jachthaven Nieuwpoort") definitief vastgesteld.
Een consortium bestaande uit vastgoedontwikkelaar Caap, baggerbedrijven DEME en De Cloedt (eigenaar van het zandbedrijf op het betreffende industrieterrein) en de naamloze vennootschap ParticipatieMaatschappij Vlaanderen (PMV) zijn betrokken.
Verkeer &amp; vervoer.
Via de N355 is Nieuwpoort verbonden met de snelweg A18. In noordoostelijke richting gaat de N318 vanuit Nieuwpoort naar Middelkerke en Oostende. In zuidwestelijke richting is de stad verbonden met Veurne via de N39. Via het water is Nieuwpoort goed te bereiken, de kanalen Nieuwpoort-Duinkerke en Plassendale-Nieuwpoort lopen door de stad. Daarnaast mondt de rivier IJzer hier uit in de Noordzee. Aan de rivier, met open vaarverbinding (via de stormvloedkering) naar de Noordzee, liggen de twee jachthavens van Nieuwpoort. 
Het belangrijkste openbaarvervoermiddel is de Kusttram. Deze langste tramlijn ter wereld verbindt sinds 1929 alle badplaatsen.
Het busvervoer dat de stad verbindt met omliggende steden en dorpen wordt verzorgd door De Lijn. Er is bus 41 naar Diksmuide, en lijn 60 tussen Oostende en Veurne. Deze laatste volgt grotendeels de allereerste stoomtram-route van België, en tot minstens 2003 was het één lijn, onder nummer 769.
Demografische evolutie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Burgemeesters.
2013-2018.
Sinds het overlijden in 2016 van burgemeester Roland Crabbe is Geert Vanden Broucke burgemeester van Nieuwpoort. Zijn partij, CD&amp;V, heeft de meerderheid met 15 op 21 zetels.
Nabijgelegen kernen.
Nieuwpoort-Bad, Oostduinkerke, Wulpen, Ramskapelle, Sint-Joris, Lombardsijde

</doc>
<doc id="30676" url="https://nl.wikipedia.org/wiki?curid=30676" title="Dynamo Open Air">
Dynamo Open Air

Dynamo Open Air is een Nederlands muziekfestival dat van 1986 tot 2005 werd georganiseerd. Het festival ontstond in het jongerencentrum Dynamo in Eindhoven, dat heavymetalbands uitnodigde om te komen spelen. Sindsdien is het festival op verschillende plekken georganiseerd, waaronder de ijsbaan in Eindhoven, vliegbasis Welschap (het latere Eindhoven Airport) en het Goffertpark in Nijmegen.
Geschiedenis Dynamo Open Air.
Tussen 1986 en 1994 groeide het festival van één dag naar drie dagen en steeg het aantal bezoekers van 7000 naar 70.000. De tiende editie, in 1995, werd een driedaags feest met drie podia, zo'n vijftig bands van black metal tot hardcore en punk. Met 118.000 betalende bezoekers, waaronder veel buitenlanders (meest Duitsers, maar ook uit Japan en Brazilië) is deze tiende editie nog steeds het grootste meerdaagse openlucht festival ooit in Nederland gehouden. Memorabel zijn de extreem lange files tijdens DOA 1994 en 1995. Mensen barbecueden, noodgedwongen, hun braadworsten langs de snelweg. De autoriteiten waren hier niet zo blij mee, zodat DOA moest inkrimpen tot maximaal 60.000 bezoekers.
Beroemde bands die hebben opgetreden zijn onder andere Iron Maiden, Metallica, Marilyn Manson, Slayer en Manowar. Daarnaast wordt ook de mogelijkheid gegeven aan onbekende undergroundbands om voor een groot publiek op te treden. Veel internationale bands hebben liveregistraties opgenomen op dit, in metal-, punk- en hardcore punkkringen, wereldberoemde festival.
In 2001 werd door de uitbraak van mond-en-klauwzeer het festival afgelast en ook in 2003 was er geen editie omdat er geen vergunning kon worden verkregen voor het nieuwe terrein bij Nuenen.
In 2004 en 2005 is DOA wel weer gehouden. In 2004 in het Goffertpark in Nijmegen en in 2005 in Hellendoorn.
Dynamo Outdoor.
In 2008 blies het jongerencentrum Dynamo opnieuw leven in de Open Air-scene die ooit begonnen was in 1986. Dynamo kwam met een nieuw openluchtfestival genaamd Dynamo Outdoor. Dit festival werd opgezet met dezelfde gedachte waarmee Dynamo Open Air ooit begon: gratis entree, in het centrum van Eindhoven en een programma met zowel Nederlandse bands zoals Born from Pain en No Turning Back alsook internationale groepen zoals Mad Sin en Anathema.
Dynamo Metalfest.
Sinds 2015 is er weer een kleinschalig open air festival onder de naam Dynamo Metal Fest, deze wordt gehouden op de kunstijsbaan in Eindhoven. In 2016 treden er oude bekenden als Anthrax en Sacred Reich op, al deze bands hebben in het verleden al eens op Dynamo Open Air gespeeld.

</doc>
<doc id="30677" url="https://nl.wikipedia.org/wiki?curid=30677" title="Slavkov u Brna">
Slavkov u Brna

Slavkov u Brna ( "Slavkov bij Brno"; Duits: "Austerlitz") is een stad in de Tsjechische regio Zuid-Moravië 20 kilometer oostelijk van Brno. Slavkov is bekend van de Slag bij Austerlitz die enkele kilometers ten westen van de stad plaatsvond.
Geschiedenis.
Het oudste geschreven document over de stad stamt uit 1237. De naam Slavkov is in 1361 voor het eerst beschreven en de Duitse naam Austerlitz in 1633.
Op 2 december 1805 vond hier de "Slag bij Austerlitz" of "Driekeizerslag" plaats waarbij een gecombineerde strijdmacht van 89.000 Russische en Oostenrijkse soldaten werd verslagen door 73.000 Franse soldaten onder bevel van Napoleon. Ter herinnering aan de overwinning zijn het Nederlandse dorp Austerlitz en het Parijse station Gare d'Austerlitz naar deze plaats genoemd.

</doc>
<doc id="30678" url="https://nl.wikipedia.org/wiki?curid=30678" title="Zeeslag bij Duins">
Zeeslag bij Duins

De Slag bij Duins ("The Downs") in het Kanaal vond plaats op 31 oktober 1639 (gregoriaanse kalender). Een Nederlandse oorlogsvloot onder bevel van luitenant-admiraal Maarten Harpertszoon Tromp en viceadmiraal Witte de With behaalde een beslissende overwinning op een Spaanse oorlogsvloot van 55 schepen, de Tweede Spaanse Armada onder bevel van admiraal Antonio de Oquendo.
Aanloop.
De Spaanse armada deed een poging om geld en soldaten naar Vlaanderen te brengen, dat door een Franse landblokkade niet versterkt kon worden. De oorlogsvloot begeleidde transportschepen; het hele konvooi had 77 vaartuigen.
De Nederlandse oorlogsvloot was ongeveer 95 schepen groot. Bovendien beschikten de Nederlanders over tien branders. Branders waren oude schepen die volgeladen werden met brandbare stoffen, en die vervolgens in brand gestoken werden en afgedreven naar de Spaanse schepen.
Bij een eerste poging hun transportschepen naar Duinkerke te begeleiden, was het de Spanjaarden al niet gelukt om een klein eskader onder Tromp te overwinnen. Tromp had de vloot op 25 september met dertien meest vrij lichte schepen onderschept. Hij zond een schip weg om om hulp te vragen. Op de 26e ontplofte een van zijn grotere schepen, de "Groot Christoffel". De volgende dag, versterkt met vijf schepen van De With, paste hij als eerste in de geschiedenis een formele slaglinietactiek toe. Hij kruiste in de lij steeds de baan van de Spaanse vloot, zodat al zijn schepen om beurt vuur konden afgeven op de sterkste Spaanse schepen. Die raakten zo zwaar beschadigd dat het moreel van de armada brak. De With lag deze gedisciplineerde strijdmethode niet erg: al snel verliet hij met zijn schepen de formatie om de Spanjaarden direct aan te vallen. Typerend voor hem, maakte hij achteraf Tromp het verwijt hem daarbij niet geholpen te hebben in plaats van zich te verontschuldigen voor zijn insubordinatie. Even typerend liet Tromp het er maar bij zitten. Op de 28e werd Tromp nog eens versterkt door schout-bij-nacht Joost van Trappen Banckert met twaalf schepen.
Vertraging.
De Spanjaarden zochten hun toevlucht op de rede van Downs, aan de Engelse zuidkust, ten noordoosten van Dover, wachtend op een gelegenheid om door te breken. Tromp was terughoudend om de Engelse neutraliteit te schenden. Wel onderzocht hij Engelse schepen die Spaanse troepen naar Duinkerke overvoeren en nam deze krijgsgevangen. Naast de Spanjaarden lag een Engels eskader van viceadmiraal John Pennington. De Engelsen hadden gemengde gevoelens, het beviel ze niets dat de Nederlanders zo sterk optraden in hun kustwateren; aan de andere kant was de protestantse Republiek toen nog een bondgenoot tegen het katholieke Spanje en zou het de Engelsen niet ongelegen komen als Spanjes zeemacht gebroken werd. Tromp besloot de Engelsen voor het blok te zetten door Pennington voor te wenden dat hij zeer tegen zijn zin hoe dan ook gedwongen zou zijn aan te vallen door de duidelijke orders van de Staten-Generaal die hij hem "vertrouwelijk" liet zien. Ook liet hij De Oquendo formeel vragen waarom hij de slag niet aandurfde hoewel hij superieure vuurkracht had. De Spaanse admiraal, in zijn eer aangetast, verklaarde dat maar door het feit dat hij geen reparatiemateriaal kon krijgen voor zijn beschadigde schepen. Hierop liet Tromp de onderdelen leveren en bood vijfhonderd vaten kruit aan om te laten zien dat het maar een excuus was en een Nederlandse aanval de enige uitweg uit de impasse.
Ondertussen stuurden de Nederlanders zowat ieder zwaar bewapend schip dat ze konden inzetten naar Tromp. Ook veel bewapende koopvaarders voegden zich, gehuurd of vrijwillig, bij de vloot. Hij vormde vijf eskaders: een voor elk van de drie componenten van de vijandelijke vloot die uit Spanjaarden, Portugezen en Duinkerker kapers bestond en twee om ten noorden en zuiden vluchtende schepen te onderscheppen.
Slag.
Op 31 oktober viel Tromp, met als vlaggenschip de "Aemilia", vanuit het noorden aan in de loef. Een twintigtal Spaanse schepen werd de wal op gedreven, waar ze door de Engelse bevolking onmiddellijk werden leeggeplunderd. De rest probeerde uit te breken naar Duinkerke. Het Portugese smaldeel werd echter onderschept door het eskader van Johan Evertsen die met zijn branders een slachting onder de vijand aanrichtte: de enorme "Santa Tereza" werd door het vuur verteerd. Andere bekende vlootvoogden en kapiteins die aan de slag meededen waren Joost van Trappen Banckert, Joris van Cats, Cornelis Jol "Houtenbeen", Johan Hendricksz de Nijs, Cornelis Evertsen de Oude en Jan van Galen.
De Spanjaarden verloren minstens 15.000 man en een zestigtal schepen. De vloot van de Republiek slechts één schip en ongeveer honderd man. De Spaanse nederlaag was een ernstige, want vrijwel de complete Spaanse vloot was verslagen waarna de Nederlanders (en de Engelsen) diverse Spaanse koloniën aanvielen. Portugal begon het volgende jaar een geslaagde poging zich van Spanje vrij te maken.
De slag was tevens een vernedering voor de Engelsen. Deze slag vond onder hun kust plaats, maar zij durfden niet echt in te grijpen, hoewel ze een eskader van 25 schepen klaar hadden liggen om die partij aan te vallen die het eerst de Engelse neutraliteit zou schenden. Het bleef echter bij wat salvo's van Engelse schepen en forten.
Gevolgen.
Desalniettemin waren de gevolgen voor de Republiek niet onverdeeld gunstig. De Spanjaarden waren erin geslaagd toch nog de helft van hun soldaten naar Duinkerke te krijgen (ten dele door ze in neutrale Engelse schepen te transporteren). De Duinkerker kapers werden actiever dan ooit tevoren. Het ergste was dat de overwinning een vals gevoel van veiligheid gaf. Op dat moment had Engeland, Frankrijk noch Spanje een serieuze zeemacht en de Republiek meende het zich te kunnen veroorloven de vloot te verwaarlozen.
Tromp werd als een held ontvangen; zijn verering door ketens, bekers, lofdichten en feesten was zo uitzinnig dat zijn onderbevelhebber en potentiële rivaal Witte de With het niet meer kon verdragen en (deels anonieme) pamfletten schreef om Tromp belachelijk te maken en af te schilderen als een vrek die het alleen maar om het prijsgeld te doen was. Tromp kreeg immers 10.000 guldens als zijn deel in de buit, De With slechts 1.000.

</doc>
<doc id="30679" url="https://nl.wikipedia.org/wiki?curid=30679" title="Bilbo Balings">
Bilbo Balings

Bilbo Balings (Engels: "Bilbo Baggins") is een personage in de fictieve wereld "Midden-aarde" uit de werken van schrijver J.R.R. Tolkien. Hij is de Hobbit waar het boek "De Hobbit" zijn naam aan te danken heeft. Hij wordt geboren op 22 september 2890 van de Derde Era, 1290 in de Gouwtelling. Hij speelt tevens een rol in het eerste en laatste deel van het boek "In de ban van de ring".
Verhaallijnen.
In "De Hobbit" gaat hij met de tovenaar Gandalf en een groep van 13 Dwergen naar Erebor om een grote schat die ooit van de Dwergen was, terug te roven van de gevaarlijke Draak Smaug. In dit verhaal krijgt Bilbo per toeval in de grot van Gollem de "Ene Ring" – die de drager ervan onzichtbaar maakt en die later centraal zal staan in "In de ban van de ring" – in handen. Rond zijn 111e verjaardag staat Bilbo op aandringen van Gandalf de ring af aan zijn neef Frodo, die is uitverkoren om de nieuwe drager van de Ring te worden en deze uiteindelijk te vernietigen. Doordat Bilbo de Ring in zijn bezit had is hij al die tijd lichamelijk jong gebleven, maar na het afstaan van de Ring wordt hij ineens heel snel ouder.
Op 29 september 3021 wordt Bilbo door Frodo en Gandalf vergezeld naar de Grijze Havens, waar zij samen met de laatste groep Elfen het schip nemen over de zee naar Valinor. Bilbo is dan 131 jaar en daarmee een van de oudste Hobbits aller tijden.
Stamboom van de Hobbits.
De volgende stamboom geeft een overzicht van de belangrijkste hobbits uit "De Hobbit" en "In de ban van de ring" van J.R.R. Tolkien: Bilbo, Frodo, Pepijn, Merijn en Sam Gewissies.

</doc>
<doc id="30680" url="https://nl.wikipedia.org/wiki?curid=30680" title="Bilbo">
Bilbo



</doc>
<doc id="30681" url="https://nl.wikipedia.org/wiki?curid=30681" title="Smaug (draak)">
Smaug (draak)

Smaug is in het boek "De Hobbit" van J.R.R. Tolkien de draak die de gestolen schat van de Dwergen bewaakt in de berg Erebor.
Smaug was een vliegende vuurdraak. Aan het einde van het boek wordt hij verslagen door de boogschutter, Bard, die aan het Lange Meer woont. Smaugs schubben vormen een pantser voor hem. Maar Bard raakte hem op de plek waar hij een schub miste, en Smaug viel in het meer. De dwergen krijgen hun schat terug, hoewel de dwergenvorst Thorin Eikenschild omkomt en Bilbo als beloning een deel meekrijgt (onder andere een maliënkolder van mithril).
De naam Smaug is een woordspeling op de Engelse woorden "smoke" (rook) en "fog" (mist). Het was echter een Angelsaksische spreuk die bij Tolkien de doorslag gaf om de draak deze naam te geven: "wid smeogan wyrme". Dit kan vertaald worden als "tegen de indringende worm".
Het hagedissengeslacht "Smaug" is naar deze draak vernoemd. Onder andere de reuzengordelstaarthagedis behoort tot deze groep van reptielen.

</doc>
<doc id="30682" url="https://nl.wikipedia.org/wiki?curid=30682" title="Luchtschip">
Luchtschip

Een luchtschip is een bestuurbaar luchtvaartuig dat lichter is dan lucht. Het bestaat uit een omhulsel dat vanwege de benodigde hefkracht is gevuld met een gas lichter dan lucht: meestal waterstof of helium. Hieronder hangen een cabine (ook wel "gondel" genoemd) en een aantal motoren voorzien van propellers waardoor het luchtschip zich actief kan verplaatsen. Een luchtschip is net als een ballon een aerostaat, lichter dan lucht, maar vliegt op motorkracht en is gestroomlijnd, en is dus veel minder afhankelijk van de wind dan een ballon.
Soorten luchtschepen.
Er bestaan verschillende soorten luchtschepen:
Geschiedenis van het luchtschip.
Francesco Lana de Terzi tekende in 1670 reeds een theoretisch model voor een vacuüm luchtschip.
In 1783, kort na het begin van de ballonvaart, ontwierp de Franse geleerde Jean Baptiste Marie Meusnier de La Place (1754–1793) een bestuurbare ballon die met drie propellers en een soort van roer moest worden gestuurd. Het ontwerp werd echter nooit uitgevoerd.
Ook de Britse luchtvaartpionier Sir George Cayley maakte in 1816 een plan voor een bestuurbare ballon die grote afstanden zou moeten afleggen en aangedreven zou worden door een stoommachine.
De eerste luchtschepen ontstonden in het midden van de 19e eeuw uit de ballon. De eerste persoon die een echte vlucht maakte in een bestuurbare ballon, was de Fransman Henri Giffard. Hij maakte in 1852 een luchtschip op stoomkracht. De ontwikkeling ging gestaag door in de tien jaar erop. Paul Haenlein ontwikkelde een luchtschip met interne verbrandingsmotor, die op gas liep. Hij vloog hiermee over Wenen.
In 1883 maakte Gaston Tissandier het eerste elektrisch aangedreven luchtschip. Een jaar later maakten de Franse officieren Charles Renard en Arthur Constantin Krebs voor het eerst een vlucht in een volledig bestuurbaar luchtschip; de "La France". Andere grote namen in de ontwikkeling van het luchtschip waren David Schwarz, Ferdinand von Zeppelin en Alberto Santos-Dumont.
De tijd die als het gouden tijdperk van de luchtschepen wordt beschouwd, begon in juli 1900. Toen werd de Zeppelin LZ 1 in gebruik genomen; het eerste luchtschip van een succesvolle reeks. Aanvankelijk werd het ingezet voor passagiersvluchten, maar in de Eerste Wereldoorlog begonnen onder andere de Fransen, Duitsers en Italianen te experimenteren met luchtschepen voor militaire doeleinden. Albert Caquot ontwierp in 1914 een observatieluchtschip voor het Franse leger. Dit werd tegen het eind van de oorlog onder andere door de Britten en Amerikanen gebruikt. De luchtschepen bleken echter niet op grote schaal inzetbaar in gevechten.
Na de Eerste Wereldoorlog werden luchtschepen weer ingezet voor vreedzame doeleinden. In de jaren 20 en 30 ontstond er een uitgebreide dienstregeling van vluchten over de Atlantische Oceaan. Luchtschepen stonden voor luxe: het interieur was ruim en men had door de ramen een goed en uniek uitzicht op wat zich op de grond afspeelde. In deze tijd waren trans-Atlantische vluchten met vliegtuigen nog niet mogelijk en het alternatief voor het luchtschip was een overtocht per schip.
Kort na de ramp met de "Hindenburg" brak de Tweede Wereldoorlog uit en werd luchtvaart opnieuw een militaire aangelegenheid. Aan het einde van de Tweede Wereldoorlog waren de vliegtuigen dusdanig betrouwbaar geworden dat de wereld geen behoefte meer had aan de langzame, logge luchtschepen. Luchtschepen waren definitief geschiedenis, met uitzondering van een aantal experimentele en militaire luchtschepen die onherbergzame gebieden konden observeren.
Waterstof of helium.
Luchtschepen waren oorspronkelijk meestal gevuld met waterstof. Dit is extreem brandbaar. Later werd dit vervangen door helium, dat onbrandbaar is, een voordeel dat ruimschoots opweegt tegen het 8% mindere drijfvermogen en de hogere prijs. In de glorietijd van de luchtschepen was helium niet beschikbaar. Het kon alleen door de Verenigde Staten geleverd worden en die vertrouwden er niet op dat de Duitsers het gas alleen voor vredelievende doeleinden zouden gebruiken. Vandaar dat toch voor het gevaarlijke waterstof werd gekozen.
Belangrijke luchtschepen.
Er zijn honderden luchtschepen gebouwd, maar slechts een aantal namen is nog steeds bekend.

</doc>
<doc id="30683" url="https://nl.wikipedia.org/wiki?curid=30683" title="Suezkanaal">
Suezkanaal

Het Suezkanaal ("Qanâ el Suweis") is een 193 km lang kanaal in de Landengte van Suez in Egypte, geopend in 1869. Het verbindt Port Said (Bûr Sa' îd) aan de Middellandse Zee en Suez aan de Rode Zee en begrenst het schiereiland Sinaï, dat ten oosten ervan ligt. Het is tevens de scheiding tussen Afrika en Azië.
Het kanaal heeft geen sluizen omdat geen hoogteverschil overwonnen hoeft te worden. Het kanaal bestaat uit een noordelijk deel en een zuidelijk deel, die door de Bittermeren met elkaar worden verbonden. Er zijn verschillende passeermogelijkheden en aanlegplaatsen. Ieder jaar ondernemen ongeveer 17.000 schepen de elf tot zestien uur durende tocht door het Suezkanaal. Dat was in 2000 ongeveer 14% van het totale tonnage van de wereldscheepvaart.
Het belang van het kanaal is zeer groot. Schepen tussen de noordelijke Atlantische Oceaan en de Indische Oceaan moesten voorheen om het continent Afrika heenvaren en zo de Kaaproute via Kaap de Goede Hoop nemen. Sinds het Suezkanaal bestaat is dat niet meer nodig, behalve wanneer het kanaal gesloten is; de langste periode dat dat het geval was, was van 1967 tot 1975.
Ontwerp en bouw.
De Perzen onder Darius de Grote begonnen in 500 v.Chr. aan het graven van een kanaal tussen de beide zeeën. Darius liet een kanaal graven van de Nijl tot de Rode Zee, zodat Perzische handelaars van Persis tot de Middellandse Zee konden varen. Door dit kanaal kon hij relaties met Carthago onderhouden en de kusten van Sicilië en Italië verkennen. Volgens het verslag van Herodotos (Boek 2 par.158), was het echter farao Necho II die begon met de aanleg van het kanaal en werd het project voltooid door koning Darius.
Aan het graven van het nieuwe kanaal is onverbrekelijk de naam van Ferdinand de Lesseps verbonden. Een eerste ontwerp van de doorgraving is gemaakt door de Egyptische ingenieur Linant Bey. De Lesseps heeft dit verder gestimuleerd. De heerser van Egypte (Kedive), onderkoning Said van Egypte (Mohammed Said Pasja), stelde in 1854 een reviewcommissie onder voorzitterschap van ir. Frederik Willem Conrad in. Deze Internationale Commissie voor de doorgraving van de landengte van Suez deed twee veldonderzoeken, waarover door Conrad uitgebreid verslag werd gedaan. Uit de onderzoeken volgde dat zowel geotechnisch als hydraulisch de beste oplossing een kanaal direct noordwaarts was. De enige wijziging ten opzichte van het ontwerp van Linant Bey was om de noordelijke haven niet bij Bi'r ar Rummânah te leggen, maar bij de speciaal hiervoor nieuw gebouwde stad Port Said (genoemd naar Conrads opdrachtgever). 
Om geld bijeen te krijgen had De Lesseps de "Compagnie Universelle du Canal Maritime de Suez" (1858) opgericht. Het definitieve ontwerp was van Alois Negrelli, een Oostenrijkse ingenieur. Het kanaal heeft geen sluizen. Het hoogteverschil tussen eb en vloed is slechts 65 centimeter in het noorden van het kanaal en 1,9 meter in het zuiden. Het kanaal was aanvankelijk in bezit van de Egyptische en Franse overheid. Naar schatting hebben 1,5 miljoen Egyptische boeren als betaalde dwangarbeiders meegewerkt aan dit project. 30.000 arbeiders stierven tijdens het project, grotendeels als gevolg van cholera.
Lange tijd is de mogelijkheid overwogen om een kanaal te graven van de Rode Zee naar de Nijl, bij de 26e breedtegraad. De door te graven afstand is ongeveer gelijk. Er bestond een kanaal van Caïro naar Alexandrië, dus zou er aan de Middellandse Zee geen nieuwe haven nodig zijn. De kruising van het kanaal met de Nijl levert echter een onoverkomelijk probleem op, zoals in detail uitgewerkt in het missieverslag van Conrad. Mede daarom heeft De Lesseps hiervan afgezien, ook al omdat met deze oplossing Caïro (en dus de Egyptische staat) relatief veel invloed zou krijgen. In plaats daarvan werd het kanaal gegraven in de woestijn, ten noorden van de Golf van Suez. Om de honderdduizenden arbeiders te kunnen verzorgen werd eerst een zoetwaterkanaal aangelegd vanaf de Nijl.
Na de dood van Saïd Pasja in 1863 werd corvee-arbeid een probleem, omdat de kedive Ismaïl Pasja deze onpopulaire maatregel niet genegen was. De oplossing was de inzet van graafmachines op stoomkracht. Een Frans bedrijf ontwierp en bouwde een waaier aan machines, waarbij het totale vermogen bijna 18.000 pk bedroeg. Voor de bediening van de machinerie waren 15.000 arbeiders uit Frankrijk, Italië en van de Balkan aangesteld. Bij het baggeren werden 60 drijvende stoommachines ingezet, voor de afvoer van het slib zijn stoomelevators gebruikt. Waar geen water was werden stoomexcavateurs toegepast, een nieuw werktuig waarmee een sleuf kon worden gegraven in de zandbodem van de woestijn. Al deze werktuigen waren speciaal voor het project ontworpen. De bodembreedte van het nieuwe kanaal was bij de opening 22 meter.
De Franse beeldhouwer Frédéric Auguste Bartholdi deed in 1867 een voorstel voor een indrukwekkende vuurtoren in de vorm van een beeld. Deze zou op de noordelijke ingang van het kanaal komen. De toenmallige Pasja van Egypte keurde dit voorstel echter af om financiële redenen. Het beeld werd alsnog gemaakt, maar werd door Frankrijk aan de Verenigde Staten van Amerika geschonken, ter herinnering aan het eeuwfeest van de Amerikaanse Onafhankelijkheidsverklaring en de vriendschap tussen de beide landen. Het beeld staat nu bekend als het Vrijheidsbeeld in de New York Bay.
Het eerste schip voer op 17 februari 1867 door het kanaal. De hele reis nam ongeveer twee dagen in beslag. Met de opening van het kanaal werd de afstand tussen Jeddah en Rotterdam met 41% verkort; via het Suezkanaal is de afstand 6337 zeemijl in vergelijking tot 10.743 mijl via Kaap de Goede Hoop.
Het kanaal werd officieel geopend op 17 november 1869 met een stoet van bijna 50 jachten, vrachtschepen en oorlogsschepen die vanuit Port Said naar het zuiden trokken. Voorop voer het jacht "l'Aigle" van de Franse keizerin Eugénie de Montijo met aan boord ook haar bloedverwant Ferdinand de Lesseps (zijn moeder was een zus van Eugénies grootmoeder). Achter hen voeren keizer Frans Jozef I van Oostenrijk aan boord van de "Greif" en andere Europese prominenten. De tocht duurde 3 dagen, met inbegrip van een uitgebreid feest in de nieuwe stad Ismaïlia op de noordwestelijke oever van het Timsahmeer.
Een hardnekkige mythe is dat bij de opening Giuseppe Verdi's opera Aida in première zou zijn gegaan. In werkelijkheid was er muziek van Jacques Offenbach te horen en vond de première van Aida pas twee jaar later plaats.
Koloniale tijd.
De opening van het kanaal bleef onder de verwachtingen. De vijfhonderd schepen die er in het eerste volledige jaar 1870 passeerden, waren minder dan 10% van wat was vooropgesteld. Zeeroutes bleken zich niet van de ene dag op de andere te verleggen. Tegen 1885 bleek het Suezkanaal dan toch een succes te zijn, met tien schepen per dag en een tonnage ruim boven de 5 miljoen. Het effect op de wereldhandel kwam vooral de Britten ten goede. Ook droeg het kanaal in belangrijke mate bij tot het verder doordringen van de Europese koloniale machten in Afrika. Met name het oosten van Afrika werd dankzij het Suezkanaal snel door hen ingepalmd.
De investeerders hadden minder voordeel, want de "Compagnie Universelle du Canal Maritime de Suez" kwam in financiële problemen en kon geen dividend uitkeren. Ismaïl Pasja had grote moeite om de aangegane leningen af te betalen en zag in 1875 geen andere uitweg dan zijn aandelen te verkopen. De Britse premier Benjamin Disraeli handelde snel en wist de hand te leggen op een belang van 44% voor het Verenigd Koninkrijk. 
In 1882 trokken Britse troepen het gebied binnen om hun belang in het kanaal te beschermen. Zij kregen zo het land en het voor het Britse Imperium uiterst belangrijke kanaal onder controle. De gegarandeerd vrije doorgang van het kanaal werd in 1888 geregeld in de Conventie van Constantinopel. Deze toestand bleef tot 1952 gehandhaafd. Tijdens de politionele acties werden de Nederlandse troepen via het Suezkanaal naar Indonesië gevaren.
Het "Suezkanaal" speelde een belangrijke rol tijdens de Tweede Wereldoorlog voor Groot-Brittannië, als toegangsweg naar de Arabische olievelden en Brits-Indië. Het kanaal werd beschouwd als de 'luchtpijp van het Britse Rijk'. Meer dan 200.000 Italiaanse troepen vielen op 13 september 1940 Egypte binnen waardoor de asmogendheden controle dreigden te krijgen over het Suezkanaal. Uiteindelijk slaagden de geallieerden erin om het te behouden. In de Eerste Slag bij El Alamein werd de opmars van het Afrika Korps onder leiding van Erwin Rommel gestuit, en na de Tweede Slag bij El Alamein moest het Afrika Korps terugtrekken om uiteindelijk in 1943 in Tunesië te capituleren.
Nationalisering en oorlog.
Op 26 juli 1956 werd het Suezkanaal genationaliseerd door de regering van president Gamal Abdel Nasser en onder beheer gebracht van de Suez Canal Authority (SCA). Dit leidde tot een oorlog tussen Egypte en een coalitie van het Verenigd Koninkrijk, Frankrijk en Israël. De oorlog duurde een week en het gevolg van deze Suezcrisis was dat het kanaal enige maanden gesloten was. De Verenigde Naties zegden later Egypte het alleenrecht op het kanaal toe.
Na de Zesdaagse Oorlog in 1967 werd het kanaal de grens tussen de door Israël bezette Sinaï en de rest van Egypte en als gevolg hiervan bleef het kanaal gesloten voor scheepvaart tot 5 juni 1975. Op het moment dat de Zesdaagse Oorlog begon lagen er vijftien schepen in het kanaal. Deze kwamen vast te zitten doordat Egypte beide zijden van het kanaal blokkeerde. Door de kleur die het woestijnzand veroorzaakte kwam zij bekend te staan onder de naam Gele Vloot. Een VN-vredesmacht, UNEF II, was van oktober 1973 tot juli 1979 gestationeerd op het schiereiland Sinaï. In 1979 sloten Israël en Egypte vrede. Deze vrede is vastgelegd in de akkoorden van Camp David. Als gevolg hiervan werd een vredesmacht gestationeerd in de Sinaï. Daar de VN niet in staat was deze vredesmissie samen te stellen, is op initiatief van Amerika een vredesmacht samengesteld, de Multinational Force and Observers (MFO). De vredesmacht is actief sinds begin 1982. Nederland heeft in de vorm van Verbindingsdienst- en Politietaken vanaf het begin tot 1995 een bijdrage geleverd aan de MFO.
Afmetingen van het kanaal.
Sinds de opening is er continu gegraven om steeds grotere schepen veilig en snel doorvaart te verlenen. In 1869 konden schepen tot een maximale tonnenmaat van 5.000 ton het kanaal passeren, een gangbare grootte voor die tijd, maar inmiddels kunnen grote tankers van 240.000 ton door het kanaal. Op circa de helft van het kanaal is uitsluitend eenrichtingsverkeer mogelijk. De aanleg van passeerlanen maakt het passeren van schepen en tweerichtingverkeer op deeltrajecten mogelijk.
Van bij het begin was de capaciteit van het kanaal onvoldoende om het verkeer aan te kunnen. Om schepen elkaar te laten passeren, werden inhammen gebouwd om aan te leggen. Dat aanleggen en wachten vertraagde de doortocht geleidelijk aan tot hij in 1882 een recordaantal van 54 uren kostte. Bovendien moesten de zwaarst geladen schepen een deel van hun lading achterlaten in Port Said wegens de beperkte diepgang van het kanaal. In de jaren 1882-1883 ondernamen Londense reders scherpe perscampagnes. Onderhandelingen met Ferdinand de Lesseps en zijn zoon Charles leidden op 30 november 1883 tot een overeenkomst met de naam "programma van Londen" om in verbeteringen te investeren. Het programma werd op 12 maart 1884 goedgekeurd door een nipte meerderheid van de aandeelhouders, die hiermee belangrijke dividenden aan hun neus zagen voorbijgaan. Het programma omvatte een verhoging van het aantal brede secties (65 meter, en 75-80 meter in de bochten), een uitdieping in drie fasen tot uiteindelijk 9 meter, en de bouw van nieuwe stations voor kruismaneuvers. Andere, onafhankelijke verbeteringen die de transittijd verkortten waren elektrische verlichting van de schepen en de boeien, waardoor ook 's nachts kon worden gevaren; het aantal goed opgeleide en ervaren loodsen vermeerderde; schepen werden voorzien van een tweede roer en telefoons vervingen telegrafen als het belangrijkste communicatiemiddel tussen bewakingsstations. Daarbij daalde de vraag op het einde van de jaren 1880 door een globale economische crisis.
De tabel hieronder toont een overzicht van de ontwikkeling van het kanaal sinds de opening:
Uitbreiding in 2014/2015.
In oktober 2014 kreeg een consortium van Boskalis, Van Oord, NMDC en Jan De Nul Group en een consortium van Dredging International en Great Lakes Dredge &amp; Dock Company een contract van de SCA voor de uitbreiding van het Suezkanaal. De werkzaamheden begonnen in 2014 en werden eind juli 2015 afgerond. Het 'nieuwe' kanaal ligt deels parallel aan het 'oude' kanaal en is circa 50 kilometer lang zodat schepen elkaar vrij kunnen passeren. Ook is een aantal bestaande secties verbreed en verdiept tot een diepte van 24 meter. De baggerwerkzaamheden werden uitgevoerd door in totaal 25 snijkopzuigers. Het contract van het eerste consortium had een totale waarde van $ 1,5 miljard waarbij ieder consortiumlid een aandeel had van een kwart. De contractwaarde van het tweede consortium bedroeg $ 540 miljoen, waarbij Dredging International een aandeel had van 75%.
Op 6 augustus 2015 huldigde de Egyptische president Abdelfattah al-Sisi de tweede vaargeul van het Suezkanaal in. De investering bedroeg bijna acht miljard euro. President Sisi verwacht – op termijn – dit bedrag elk jaar terug te verdienen. Voor 2023 worden de kanaalopbrengsten geschat op $ 13,2 miljard, in vergelijking tot $ 5,5 miljard in 2014.
Uitbreiding in 2021/2023.
In mei 2021, na het vastlopen van het containerschip Ever Given, kreeg de SCA toestemming voor een verdere uitbreiding. Het meest zuidelijke deel zal over een lengte van 30 kilometer met zo'n 40 meter worden verbreed. Verder wordt de vaargeul verdiept waardoor schepen met een diepgang van 72 voet mogelijk zijn. Tot slot wordt het tweede kanaal, aangelegd in 2015, nog eens met 10 kilometer verlengd. Hiermee liggen over 82 kilometer twee kanalen naast elkaar met meer mogelijkheden voor de schepen om elkaar te passeren. De werkzaamheden zullen zo'n twee jaar duren.
Vervoersstromen.
In het Suezkanaal wordt in konvooi gevaren. Er zijn dagelijks drie konvooien, waarvan twee van noord naar zuid en een van zuid naar noord. De schepen varen met een snelheid tussen de 11 en 16 kilometer per uur, afhankelijk van het type en de omvang van het schip. De reistijd door het kanaal ligt tussen de 12 en 16 uur. Tot nu toe voeren die schepen in konvooien van twintig tot dertig door het Suezkanaal, waarna een deel in het meer voor anker moest om elkaar te kunnen passeren. Door de uitbreiding verdubbelt de vaarcapaciteit, daalt de transittijd en verminderen de wachttijden.
Het Suezkanaal is een belangrijke verkeersader. In 2015 maakten 17.500 schepen gebruik van het kanaal, dit zijn gemiddeld 48 schepen per dag. Het zijn veelal geladen schepen, slechts 15% van de schepen heeft alleen ballast aan boord. Het volume dat van zuid naar noord wordt vervoerd is nagenoeg gelijk aan de vervoersstroom zuidwaarts. Containerschepen varen het vaakst door het kanaal, in 2015 waren dit er 5941 (2010: 6852), gevolgd door tankers, droge-ladingschepen en vrachtschepen voor algemeen gebruik. In de onderstaande tabel blijkt dat het transport door het kanaal vaart een stijging laat zien, met uitzondering van een forse dip in 2009. De daling in dat jaar werd veroorzaakt door de grote financiële crisis die de wereldhandel deed dalen.
Het Suezkanaal speelde in de jaren 50 en 60 van de 20e eeuw een belangrijke rol bij het transport van aardolie van het Midden-Oosten naar Europa. Ongeveer 10% van de internationaal verhandelde olie werd door het kanaal getransporteerd. Na de blokkade van het kanaal in 1967 namen reders grotere olietankers in de vaart die niet meer beperkt werden door de afmetingen van het Suezkanaal. Het kanaal werd in 1975 weer voor scheepvaartverkeer geopend, maar veel tankers zijn niet teruggekeerd waardoor het belang van het kanaal voor de olietankvaart afnam. In 2015 werden circa 180 miljoen ton olie door het kanaal vervoerd, bijna gelijk verdeeld over oliestromen noordwaarts en zuidwaarts. Het aandeel van ruwe aardolie was ongeveer 80 miljoen ton en die van olieproducten, veelal vervoerd in kleinere tankers, ongeveer 100 miljoen ton. Het vervoer van lng door het kanaal is sterk gestegen sinds 2008; voeren in 2008 nog circa 430 lng-tankers door het kanaal, in 2015 was dit gestegen tot 670. In deze periode is het transport van lng noordwaarts verviervoudigd vanwege het gereedkomen van grote lng-faciliteiten in Qatar en het vervoer naar klanten in Europa. Bij een eventuele blokkade van het kanaal kan de aardolie nog via de Sumed-pijplijn worden vervoerd, maar dergelijke faciliteiten ontbreken voor het transport van lng.
Op 17 november 2019 werd het 150-jarig bestaan van het kanaal gevierd. Volgens de SCA hebben in totaal 1,3 miljoen schepen een doorvaart gemaakt en vervoerden hierbij 28,6 miljard ton lading. De inkomsten die die alles heeft opgeleverd worden getaxeerd op US$ 136 miljard.
Zeestroom en biologische uitwisseling.
Het ontstaan van een nieuwe verbinding tussen de Middellandse Zee en de Rode Zee heeft tot migratie van diverse zeesoorten geleid, de Lessepsiaanse migratie genaamd. Deze migratie loopt hoofdzakelijk van de Rode Zee naar de Middellandse Zee. Het water staat aan de kant van de Rode Zee ongeveer 1,2 meter hoger dan in de Middellandse Zee. Daar er geen sluizen in het kanaal aanwezig zijn, kan het water ongehinderd noordwaarts stromen. Ook de heersende windrichting werkt hieraan mee.
Bestuurders.
Presidenten van de Suez Canal Company (1855-1956):
Na de nationalisatie van het kanaal in 1956 waren de voorzitters van de Suez Canal Authority (vanaf 1956):
Problemen.
Piraten.
Schepen die door het kanaal varen, komen ook langs Somalië, waar de zee door piraten onveilig wordt gemaakt. Reders veranderen hun route en maken minder gebruik van het kanaal dat de Middellandse Zee en de Indische Oceaan verbindt, om Somalische piraten rond de Golf van Aden te vermijden. In plaats daarvan varen ze helemaal om Afrika heen.
Het Suezkanaal is voor Egypte een belangrijke bron van inkomsten. De SCA overweegt om passerende schepen een korting te verlenen op de tol voor de doorvaart. Dat heeft Ahmed Ali Fadel, voorzitter van de SCA, verklaard.
Corruptie.
Het Suezkanaal staat bij zeelieden ook bekend als 'Marlboro Canal', omdat schepen bij de doorvaart door ambtenaren vlotter bediend worden als men voldoende sigaretten beschikbaar stelt.

</doc>
<doc id="30685" url="https://nl.wikipedia.org/wiki?curid=30685" title="Francisco de Melo">
Francisco de Melo

Don Francisco de Melo (Estremoz, 1597 – Madrid, 1651), markies van Tor de Laguna, graaf van Assumar, was van 1641 tot 1644 (interim) landvoogd van de Zuidelijke Nederlanden.
Voordat Francisco de Melo naar de Zuidelijke Nederlanden kwam, had hij al een indrukwekkende politieke carrière achter de rug. Van 1632 tot 1636 was hij ambassadeur van Spanje in Genua. In 1638 werd hij benoemd tot onderkoning van Sicilië. Twee jaar later, in 1640 werd hij ambassadeur in Wenen.
Francisco de Melo is vooral bekend van de (verloren) Slag bij Rocroi.

</doc>
<doc id="30687" url="https://nl.wikipedia.org/wiki?curid=30687" title="Rijksweg 1">
Rijksweg 1

 
 
 
 
 
 
 
 
 
Rijksweg 1 is een Nederlandse rijksweg en autosnelweg (A1), die begint bij Watergraafsmeer aan de oostkant van Amsterdam en eindigt ter hoogte van De Lutte aan de Duitse grens, waar deze snelweg doorgaat als Bundesautobahn 30 richting Osnabrück. De weg is 157 kilometer lang.
Route.
Rijksweg 1 begint bij knooppunt Watergraafsmeer op de A10, de ring om Amsterdam en loopt in oostelijke richting tot aan de grensovergang Oldenzaal Autoweg met Duitsland. De weg loopt via het Gooi, Amersfoort, Apeldoorn, Deventer, Hengelo en Oldenzaal. De A1 heeft aansluitingen met de A9 bij knooppunt Diemen, de A6 bij knooppunt Muiderberg, de A27 bij knooppunt Eemnes, de A28 bij knooppunt Hoevelaken, de A30 bij Barneveld, de A50 bij knooppunt Beekbergen en de A35 bij de knooppunten Azelo en Buren.
Wegnummering.
De weg draagt over de gehele lengte een Europees wegnummer. Tussen knooppunt Watergraafsmeer en knooppunt Hoevelaken E231 en vanaf Hoevelaken tot de grens E30. Verder is de weg tussen knooppunt Azelo en knooppunt Buren dubbel genummerd met de A35. Dit stuk is administratief Rijksweg 35.
Wegindeling.
Wisselstrook Diemen-Muiderberg.
Op 27 oktober 1993 werd op het stuk weg tussen knooppunt Diemen en knooppunt Muiderberg de eerste carpoolstrook (juister: carpoolbaan) van Europa geopend. Alleen auto's met drie of meer inzittenden mochten van deze uit één rijstrook bestaande rijbaan gebruikmaken. De rijbaan was geen succes, files bleven en de carpoolstrook werd niet intensief gebruikt. Tevens bleek het juridisch niet houdbaar. In september 1994 werd de strook, na een rechtszaak, gewijzigd in een 'normale' wisselstrook, door de afscheiding te verwijderen. In 2010 is de wisselstrook tussen knooppunt Muiderberg en de Muiderbrug uitgebreid en tot afrit Diemen verlengd tijdens de werkzaamheden van de A1. Tussen knooppunt Muiderberg en de Muiderbrug is de wisselstrook 2 stroken breed. Tussen de Muiderbrug en afrit Diemen is de wisselstrook 1 strook breed.
Wegverbreding Amsterdam-Muiderberg.
In oktober 2006 besloot het kabinet om de fileproblematiek tussen Het Gooi/ Amsterdam en Almere/ Schiphol op te lossen door te kiezen voor het stroomlijnalternatief. Dit houdt in dat de Rijksweg A1 rond Muiden/ Weesp op diverse punten in aantal rijbanen zal gaan verdubbelen van 3 naar mogelijk 6 stroken per rijbaan. Dit om de groei van het woon-werkverkeer in dit drukke gebied te kunnen blijven faciliteren.
De A1 kruist bij Muiden de rivier de Vecht. In het najaar van 2016 werd het breedste aquaduct van Europa in gebruik genomen: 65 meter breed. Hiermee wordt de autosnelweg onder de rivier door geleid en is het tracé tussen de knooppunten Diemen en Muiderberg in zuidelijke richting verplaatst.
De A1 kruist bij Muiderberg een spoorbrug met een lengte van 255 meter die deel uitmaakt van de spoorlijn Weesp - Lelystad.
Dynamische maximumsnelheid Naarden-Muiderberg.
Per 2009 gold een dynamische maximumsnelheid op de A1 van Hengelo naar Amsterdam, tussen afrit 7 en knooppunt Muiderberg. Dit houdt in dat de maximumsnelheid kan worden aangepast aan de verkeersdrukte en dus niet steeds hetzelfde is. De dynamische maximumsnelheid is echter alleen van kracht in de richting van Hengelo naar Amsterdam, de andere kant op is de maximumsnelheid 120 km/h en niet variabel. Na de werkzaamheden op de A1 is de proef gestaakt. De borden die aangeven dat er een dynamische maximumsnelheid geldt zijn weggehaald, alleen de wisselborden zijn blijven staan.
Wegverbreding Eemnes - Amersfoort.
In 2017 en 2018 werd de A1 tussen knooppunt Eemnes en aansluiting Bunschoten-Spakenburg (later Amersfoort-West) verbreed van 2x2 rijstroken naar 2x4 rijstroken. Door deze verbreding wordt een hardnekkig fileknelpunt opgelost. In juli 2017 werd gestart met de werkzaamheden en in de zomer van 2018 werden de eerste rijstroken in fases geopend, zodat vanaf september 2018 alle rijstroken beschikbaar waren. Naast de verbreding van de A1 maakte ook de verbreding van de A27 tussen knooppunt Eemnes en Utrecht-Noord onderdeel uit van dit project. Door de wegverbreding werd verzorgingsplaats De Haar tussen Amersfoort en Baarn gesloten. De kosten van het gehele project was €220 miljoen inclusief een onderhoudscontract van 25 jaar door de aannemerscombinatie 3Angle (Heijmans, Fluor en 3i Infrastructure).
Spitsstrook Hoevelaken-Barneveld.
Op het gedeelte tussen knooppunt Hoevelaken en afrit Barneveld is in 2008 een spitsstrook geopend. De strook had er drie jaar ongebruikt bijgelegen. Het ministerie van Verkeer en Waterstaat had een uitspraak van de Raad van State over ingebruikname van de strook verkeerd geïnterpreteerd, en de strook dichtgelaten ter bescherming van de luchtkwaliteit. De Raad had echter alleen willen zeggen dat er een maximumsnelheid van 80 km/h zou moeten gelden op de strook. De andere kant op richting Amersfoort is geen spitsstrook aangelegd, omdat ten tijde van de procedure de A30 nog niet afgebouwd was.
Plusstroken Beekbergen-Deventer.
Het gedeelte tussen knooppunt Beekbergen (bij Apeldoorn) en afrit Deventer-Oost is in 2006 in beide richtingen voorzien van een plusstrook. Het gedeelte is daarbij voorzien van een dynamisch verkeersdoorstroomsysteem en vele tientallen camera's. Bij groot verkeersaanbod kan in beide richtingen een derde rijstrook worden geopend. Op dit moment worden studies verricht naar een permanente 3e rijstrook en zelfs een 4e of een doelgroepen strook voor vrachtwagens. Aan de opening van de plusstrook zitten eisen, en aangezien het vaker druk is op dit traject moet er een andere oplossing komen.
"Golfbreker" bij Markelo.
Op het gedeelte tussen de aansluitingen Markelo en Lochem is op 3 juli 2010 bij wijze van proef een zogenaamde golfbreker geopend. Dit is een plaatselijke verbreding van 2 naar 3 rijstroken over een lengte van 3 km. Deze golfbreker moet voorkomen dat filegolven die zijn ontstaan bij Bathmen zich verder naar achteren verplaatsen. De golfbreker is bij de verbreding tussen Deventer en Knooppunt Azelo komen te vervallen.
Apeldoorn-Azelo.
Door de sterke toename van het verkeer tussen knooppunt Beekbergen en Twente ontstond er vrijwel elke dag congestie en was de doorstroming verre van optimaal. De politiek in het oosten heeft zich daarom sterk gemaakt om de A1 vanaf Apeldoorn tot aan Twente verbreed te krijgen naar permanent 3 rijstroken. Nu de snelwegen naar het zuiden (onder andere A16 en A2) en de A12 naar Duitsland zijn verbreed of worden verbreed, wordt deze belangrijke verbinding naar Oost-Europa en Scandinavië het volgende knelpunt dat opgelost moet worden, vond de lokale politiek.
De regering wilde aanvankelijk pas in 2021 beginnen met de verbreding, maar dat vonden de gemeenten te laat. In oktober 2012 werd bekend dat de Twentse gemeenten geld op tafel leggen om de A1 eerder te verbreden. Nu kon de snelweg al in 2018 worden verbreed. Het gedeelte tussen Twello en Rijssen is tussen 2018 en 2020 verbreed en opengesteld voor het verkeer in september 2020. Tussen Rijssen en Knooppunt Azelo vonden de werkzaamheden plaats in 2020 en 2021 met een voltooiing in de zomer van 2021. 
Verder is in 2017 bij knooppunt Beekbergen de verbindingslus van de A1 uit de richting Deventer naar de A50 richting Arnhem aangepast. 
Toekomst.
De A1 is berucht om de files bij onder andere Muiden, knooppunt Hoevelaken, Twello en Deventer-Oost. Hierdoor zijn er verschillende projecten in planning of uitvoering om de doorstroming te verbeteren.
Een groot deel van deze projecten zijn inmiddels afgerond (zie hierboven). Op dit moment wordt er gewerkt tussen Apeldoorn en Twello en zijn er plannen voor de aanpak van Knooppunt Hoevelaken en de aansluiting met de A30.
Toekomstige indeling A1.
In onderstaande tabel is de toekomstige indeling te zien.
Vooruitlopend op een verbreding naar 4 rijstroken is de spitsstrook tussen afrit Twello en afrit Deventer-Oost in mei 2019 vrijgegeven als 3e rijstrook. De maximumsnelheid is direct naar 100 km/h gebracht.
Natuur.
Over de A1 liggen zes ecoducten en twee streekoducten:
Tussen afritten 27 en 28 ligt ten zuiden van de A1 het natuurgebied Borkeld; hier groeit de jeneverbes, een zeldzame en beschermde struik die door de aanleg van de weg goeddeels vernietigd zou worden. Naar aanleiding van protesten daarover is, voor het eerst in de geschiedenis, de planning van een rijksweg gedurende de aanlegfase aangepast vanwege aanwezige natuurwaarden. Het tracé van de A1 is hier iets noordelijker komen te liggen dan oorspronkelijk de bedoeling was. Er zitten hierdoor twee flauwe bochten in de weg, namelijk ten westen van afrit 27 en ten oosten van afrit 28.

</doc>
<doc id="30688" url="https://nl.wikipedia.org/wiki?curid=30688" title="Vijfjaarsoverleving">
Vijfjaarsoverleving

De vijfjaarsoverleving van een bepaalde ziekte of aandoening is het percentage van de patiënten dat vijf jaar na het stellen van de diagnose nog in leven is. Deze maat wordt vrij vaak gebruikt bij verschillende vormen van kanker, omdat iemand die na behandeling vijf jaar geen recidief krijgt waarschijnlijk als genezen mag worden beschouwd - als de ziekte terugkomt is dat meestal binnen vijf jaar. Voor borstkanker gaat dit overigens niet op; hiervoor wordt vaak de tienjaarsoverleving opgegeven.
Ook voor bijvoorbeeld hartfalen, of een gebroken heup wordt de maat wel gebruikt.

</doc>
<doc id="30689" url="https://nl.wikipedia.org/wiki?curid=30689" title="Vijfjaars-overleving">
Vijfjaars-overleving



</doc>
<doc id="30690" url="https://nl.wikipedia.org/wiki?curid=30690" title="Steenwijk">
Steenwijk

Steenwijk (Nedersaksisch: "Steenwiek" of "Stienwiek") is een stad in de Nederlandse provincie Overijssel. Het is met inwoners de grootste plaats in de gemeente Steenwijkerland en de grootste plaats in de Kop van Overijssel.
Op 1 januari 2001 werden de gemeenten Steenwijk, Brederwiede en IJsselham samengevoegd tot de gemeente Steenwijk. De inwoners van Brederwiede en IJsselham waren het niet eens met deze 'nieuwe' naam, omdat het leek alsof deze gemeenten door Steenwijk waren geannexeerd. Ze gaven aan een naam als "Kop van Overijssel" of "Steenwijkerland" beter te vinden. Op 1 januari 2003 is de naam van de gemeente dan ook veranderd in Steenwijkerland. Tot die gemeente behoren tevens de plaatsen Blokzijl, Vollenhove, de dorpen Kuinre en Giethoorn en nog enkele kleinere dorpen en buurtschappen.
Recente gebiedsontwikkelingen bij Steenwijk zijn Tuk-Noord, Kornputkwartier en Eeserwold.
Van oorsprong is Steenwijk een oude vestingstad. De grachten en stadswallen stammen uit de tijd van de Tachtigjarige Oorlog, toen Steenwijk een strategische plaats was in de strijd tussen de Republiek der Zeven Verenigde Nederlanden en Spanje.
Geschiedenis.
Over het vroegste verleden van Steenwijk is weinig bekend. In de stad zelf zijn uit de eerste eeuwen van haar bestaan geen geschreven bronnen bewaard. Zij zijn waarschijnlijk verloren gegaan bij een stadsbrand, die in 1523 door plunderende Gelderse troepen onder leiding van Maarten van Rossum. Over de geschiedenis van Steenwijk als vestingstad heeft Alex Krijger in 1996 het boek ‘Steenwijk als militaire stad’ geschreven. 
Steenwijk is vanouds het centrum van de wijde regio, een gebied dat nu verdeeld is over de provincies Overijssel, Friesland en Drenthe. Het Friese deel van dat gebied werd in 1309 voor het eerst genoemd als Stellingwerf. De kerk van Steenwijk is de moederkerk van dat grote gebied. Dochterkerken zijn onder meer Oldeholtpade en Meppel. De oudste vermelding van Steenwijk komt voor in een akte van 13 maart 1141, waarbij de Utrechtse bisschop Hartbert de kerk van Steenwijk aan de Benedictijner abdij te Ruinen schonk. Vermoedelijk op 29 februari 1296 werd de parochiekerk van Steenwijk verheven tot de kapittelkerk van St. Clemens en werd het dorp Steenwijk verheven tot de stad Steenwijk. Voor de middeleeuwse geschiedenis van Steenwijk is een cartularium van het kapittel van St. Clemens, aangelegd rond 1500, van belang.
De Tachtigjarige Oorlog (1568 - 1648) maakte dat Steenwijk veelvuldig in beeld kwam in de vaderlandse geschiedenis. In 1568 wist het stadsbestuur de inkwartiering van Spaanse troepen door Alva nog af te kopen met 112 goudgulden, maar in 1572 namen de spanningen weer toe. Ditmaal was het Willem IV van den Bergh die Steenwijk voor Willem van Oranje veroverde. Deze staatse bezetting duurde echter slechts een paar maanden. De herovering van Zutphen door het Spaanse leger deed zulke gruwelijke berichten vooruitsnellen dat het Staatse leger al snel de stad verliet en Steenwijk weer koningsgezind werd.
Tot maart 1577 zorgde een contingent militairen uit Wallonië voor handhaving van het Spaanse gezag. De Staten van Overijssel wisten echter door betaling van achterstallige soldij deze bezettingsmacht weg te krijgen en kozen in maart 1580 de zijde van de Opstandelingen als reactie op het overlopen van de graaf van Rennenberg.
De Overijsselse Staten hadden gezorgd voor de aanwezigheid van een compagnie soldaten onder leiding van kapitein Olthof. In oktober kwam nog een 2e compagnie onder leiding van Johan van den Kornput in Steenwijk aan. Daags daarna begon de Spaansgezinde George de Lalaing, graaf van Rennenberg, met een leger van ruim 7.000 man zijn Beleg van Steenwijk (1580-1581). De beschietingen van november in dat jaar vernietigde een 70-tal woningen en vormden een ware beproeving voor de inwoners van de stad en de kleine verdedigingsmacht van slechts 600 soldaten. Het duurde tot december voordat er hulp kwam van het Staatse leger onder leiding van de Engelse overste John Norritz. Op 23 februari 1581 gaf graaf Rennenberg, inmiddels zelf zwaar ziek geworden, zijn beleg op en werd Steenwijk ontzet. Dat Steenwijk stand hield gedurende het vier maanden durende beleg was te danken aan het krachtdadige optreden van hopman Johan van den Kornput. De graaf van Rennenberg stierf enkele maanden later en werd begraven in de Martinikerk te Groningen. De uitgeputte Steenwijkers hadden overigens weinig weerstand meer en kregen in 1581 ook nog eens met een pestepidemie te maken. Van de 2.500 inwoners stierven er in korte tijd 2.300.
Al in november 1582 wisten de Spanjaarden onder leiding van Juan Baptista de Taxis Steenwijk opnieuw in bezit te nemen, waardoor de overgebleven protestanten halsoverkop de stad ontvluchtten. Steenwijk werd een Spaans bolwerk, met nog slechts 50 van de oorspronkelijke bewoners, en vormde een constante bedreiging voor de Opstandelingen. Alleen Zeeland, Holland, Utrecht en Friesland waren niet in Spaanse handen. De dreiging van een herovering door stadhouder Maurits van Oranje in 1591 zorgde voor een hernieuwde opbouw van de verdedigingswerken van de stad. In korte tijd wisten de Spanjaarden belangrijke verbeteringen aan te brengen en werd de legermacht uitgebreid tot ruim 1.000 man (vnl. Walen en Bourgondiërs) onder leiding van Anthonie de Coquel.
Toch was het allemaal niet voldoende. Op 28 mei 1592 verschenen prins Maurits en Willem Lodewijk voor de stad met een leger van 8.000 man en sloot alle toegangswegen hermetisch af, waarna Steenwijk opnieuw een beleg moest ondergaan. Op 5 juli 1592 na een heftige strijd die 44 dagen duurde gaven de Spanjaarden zich over. Ook nu had Johan van den Kornput belangrijk bijgedragen aan de verovering van Steenwijk door het Staatse leger van Maurits en zijn neef Willem Lodewijk. Al deze oorlogen en bezettingen hadden echter wel hun tol gevergd; Steenwijk was praktisch volledig in puin geschoten en de verdedigingswerken waren aan een forse opknapbeurt toe. Het duurde echter tot 1597, na een mislukte aanval van de Spaansgezinde graaf Frederik van den Bergh, voordat de Raad van State de middelen beschikbaar stelde voor wederopbouw van de verdedigingswerken.
Geografie.
Steenwijk ligt in de kop van Overijssel op de grens van enkele stuwwallen (de Woldberg en de Havelterberg) en het laagveengebied van Giethoorn, De Wieden en De Weerribben. Door Steenwijk stroomt van oorsprong een kleine rivier, de Steenwijker Aa, die ontstaan is door smeltwater. Later is deze Steenwijker Aa gekanaliseerd en heet dan vanaf Steenwijk het Steenwijker Diep en deze maakte de stad bereikbaar voor scheepvaart. Aan het Steenwijker Diep ligt een kleine jachthaven. Het stadsbeeld wordt bepaald door de Sint Clemenstoren, met zijn hoogte van 87 meter de veertiende hoogste kerktoren van Nederland.
De naam houdt verband met de vele zwerfstenen die in de omgeving in de grond zitten.
De stad heeft een regionale functie (winkels, scholen, werkgelegenheid) voor een grote regio (Kop van Overijssel, Zuidwest-Drenthe).
Steenwijk vierde in 2005 dat het 750 jaar eerder stadsrechten kreeg.
Wijken en industrieterreinen.
De stad Steenwijk bestaat uit de volgende wijken:
In Steenwijk liggen twee grotere industrieterreinen:
Binnen de bebouwde kom van Steenwijk liggen twee dorpen:
Verkeer en vervoer.
Wegen.
De stad Steenwijk is gunstig gelegen qua verkeersaders. Steenwijk heeft 3 afritten aan de A32: Steenwijk-Zuid, Steenwijk en Steenwijk-Noord. Ook lopen de provinciale wegen N333 en de N334 van en naar Steenwijk. Steenwijk heeft ook een eigen rondweg die overloopt van de Meppelerweg via de Schansweg om uiteindelijk als Zuidveenseweg samen te komen met de N333. Deze rondweg zorgt ervoor dat zowel het zuiden en het westen van de stad als het dorp Zuidveen goed bereikbaar zijn vanaf de A32 (afslag Steenwijk-Zuid).
Openbaar vervoer.
Station Steenwijk is een spoorwegstation aan de spoorlijn Leeuwarden – Zwolle. Alle reizigerstreinen stoppen op dit station. Voor het station ligt een busstation. Er zijn diverse busverbindingen richting omliggende plaatsen, zoals Giethoorn, Havelte, Meppel, De Blesse, Oldemarkt, Noordwolde en Zwolle.
Sport.
In de stad Steenwijk wordt er op verschillende niveaus in verschillende takken sport bedreven.
Cultuur.
Bezienswaardigheden.
Steenwijk telt 62 rijksmonumenten.
"Kaart van het oude centrum van Steenwijk."

</doc>
<doc id="30691" url="https://nl.wikipedia.org/wiki?curid=30691" title="Kaapverdië">
Kaapverdië

Kaapverdië (Portugees: "Cabo Verde"; IPA: [ˈkabu ˈveɾdɨ]) of de Kaapverdische Eilanden, officieel de Republiek Kaapverdië ("República de Cabo Verde"), is een land bestaande uit een eilandengroep van vulkanische oorsprong voor de westkust van Afrika in de Atlantische Oceaan.
Naam.
De archipel heette "Ilhas de Cabo Verde" (Eilanden van de Groene Kaap) en is zo genoemd vanwege de ligging van de eilanden ten opzichte van de Kaap Verde (Groene Kaap), het westelijkste punt van het Afrikaanse vasteland in Senegal. De Nederlandse naam is daarvan een gedeeltelijke vertaling.
De regering van Kaapverdië heeft de Verenigde Naties verzocht het land in alle talen te benoemen met de Portugese benaming Cabo Verde. Deze benaming is in veel talen, waaronder het Nederlands, echter niet ingeburgerd.
Geografie.
Kaapverdië is onderverdeeld in twee regiões geográficas (geografische regio's). In het noorden de bovenwindse eilanden Barlavento en in het zuiden de benedenwindse eilanden Sotavento.
Klimaat.
De Kaapverdische eilanden kennen een tropisch klimaat, dat volgens het klimaatclassificatie van Köppen varieert tussen Af (tropisch regenwoudklimaat), Aw (tropisch savanneklimaat) en BWh (woestijnklimaat). Het klimaat is milder dan het Afrikaanse vasteland op dezelfde breedte, doordat de omringende Atlantische Oceaan het gehele jaar de temperatuur matigt. De gemiddelde temperatuur bedraagt 26 °C in de winter en 30 °C in de zomer.
De variaties in klimaat zijn een gevolg van de orografische kenmerken van de specifieke eilanden. Voor Kaapverdië geldt: hoe platter het eiland, hoe woestijnachtiger (zoals Sal, Boa Vista en Maio) en hoe meer bergen, hoe tropischer. De eilanden met bergen (Santo Antão, São Nicolau, Santiago, Fogo en Brava) creëren hun eigen microklimaat waarbij de wolken en nevels tegen de hellingen condenseren en zo vegetatie van water voorzien. Hierdoor ontstaan groene hellingen en valleien van weelderige tropische en loofbossen.
Er valt weinig regen (6 tot 19 dagen per jaar). Tussen augustus en oktober is het regenseizoen, waarbij het meeste in september valt. De regen valt onregelmatig, maar als hij valt, is het vaak in korte hevige buien. Op de eilanden Sal, Boa Vista en Maio valt niet meer dan 130 millimeter regen per jaar en die worden om die reden dan ook geclassificeerd als woestijn. Op de eilanden met hoge bergen als Santo Antão, São Nicolau, Santiago en Fogo valt op de noordoostelijke flanken van de bergen tot wel 1000 mm regen per jaar, terwijl de zuidoostelijke flanken kurkdroog zijn. Dit zorgt voor tropische vegetatie en watervalletjes aan de ene kant van de bergen en een maanlandschap aan de andere.
Kaapverdië is onder de invloed van de Noordoostpassaat. Dit betekent dat de wind bijna altijd uit het noordoosten komt. De Noordoostpassaat is het sterkst vanaf oktober tot en met februari en blaast dan gemiddeld met windkracht 5 beaufort (20 knopen). Vanaf juni tot en met september is de kalme periode. Dan is het of windstil of blaast de passaat met hooguit windkracht 3 tot 4. Vanwege de betrouwbare en constante wind (van oktober tot en met februari) en de aangename temperaturen, zijn de Kaapverdische eilanden geliefd bij wind- en kitesurfers.
Geschiedenis.
Kaapverdië was onbewoond toen in 1460 de Portugezen Diego Gomes en Antonio Nolas de eilanden bereikten en ze deel van het Portugese rijk maakten.
De Portugezen vestigden zich in 1462 in Santiago en in 1587 werd de eilandengroep een Portugese kolonie. De eilanden vormden onder andere een belangrijke locatie voor de slavenhandel. De bevolking van Kaapverdië is dan ook ontstaan uit een mix van Portugese kolonisten en Afrikaanse slaven.
Schepen op weg vanuit Europa naar alle windstreken die hier afmeerden, sloegen water, gevogelte en fruit in. In ruil gaven de zeevaarders aan de Kaapverdiërs meestal rookartikelen zoals pijpen, tabak maar ook kleding. Dit blijkt uit de reisverhalen van de Zuid-Nederlandse reiziger Jan Frans Michel. Zijn kronieken zijn een belangrijke bron in verband met de geschiedenis van dit land. Hij was in 1752 op doorvaart naar China en verbleef 11 dagen in Kaapverdië. Ook de Britse piraat Woodes Rogers berichtte uitgebreid over de staat van het land in het begin van de 18e eeuw.
Op 5 juli 1975 werd Kaapverdië uiteindelijk onafhankelijk van Portugal; de socialist Aristides Pereira werd de eerste president. Hij werd nog tweemaal herkozen voordat het land in 1990 een meerpartijenstelsel kreeg. Pereira werd opgevolgd door de democraat António Mascarenhas Monteiro, die op zijn beurt in 2001 werd opgevolgd door Pedro Pires. Tussen 2011 en 2021 werd het presidentschap bekleed door Jorge Carlos Fonseca. De huidige president is José Maria Neves.
Bevolking.
Demografische kenmerken.
De meerderheid van de bevolking is creools (gemengd Afrikaanse en Europese afkomst). Een genetische studie heeft uitgewezen dat de afkomst van de bevolking in Kaapverdië in de mannelijke lijn overwegend Europees is en in de vrouwelijke lijn West-Afrikaans.
De bevolking neemt sinds 1950 toe:
Vandaag de dag wonen meer Kaapverdianen in het buitenland dan in Kaapverdië zelf. Er zijn Kaapverdische gemeenschappen in:
De meeste Kaapverdianen in België wonen in Antwerpen.
Een groot aantal Kaapverdianen en mensen van Kaapverdische afkomst die emigreerden vóór 1975 zijn niet opgenomen in deze statistieken, omdat Kaapverdianen vóór 1975 (de onafhankelijkheid van Kaapverdië) over Portugese paspoorten beschikten.
Talen.
Het Portugees is de officiële taal op Kaapverdië. Daarnaast wordt Kaapverdisch-Creools (Crioulo) gesproken, een mengtaal van Portugees en Afrikaanse talen.
Het Creools verschilt per eiland. Er is literatuur in het Crioulo, vooral in het Santiago-Creools en het São Vicente-Creools. Crioulo verkreeg prestige sinds de onafhankelijkheid van Kaapverdië (1975). De onderlinge verschillen tussen het Crioulo van de verschillende eilanden vormen echter een belangrijke belemmering voor de standaardisering van de taal. Er zijn wel pogingen ondernomen om via ALUPEC (Alfabeto Unificado para a Escrita do Caboverdiano) de taal te standaardiseren.
Religie.
De meeste Kaapverdianen zijn rooms-katholiek (93%). Er wonen ook protestanten (7%), meestal behorend tot de Kerk van de Nazarener, zevendedagsadventisten of mormonen.
Bestuur en instellingen.
Gemeentelijk.
Kaapverdië is onderverdeeld in 22 gemeentes (in het Portugees: concelhos).
Met de wet nr. 77/VII/2010 beschikt Kaapverdië sinds 2010 over 24 plaatsen die de titel stad (Cidade) mogen gebruiken. Dit is de hoofdplaats van elke gemeente (dit zijn er 22). Daarnaast de plaatsen Ribeira Grande op het eiland Santo Antão en Santa Maria op het eiland Sal. De overige plaats is Vila.
Rechtspraak.
Supremo Tribunal de Justiça (STJ) is het hoogste gerechtshof en zetelt in de hoofdstad Praia.
Buitenlandse betrekkingen en defensie.
Kaapverdië neemt deel aan vele internationale organisaties:
Cultuur.
Muziek.
Kaapverdië kent verschillende muziekstijlen. Bekende stijlen zijn de 'morna', de 'funaná', de 'coladeira' en de 'batuque'. De funaná is swingende dansmuziek terwijl de morna een stuk langzamer en melancholieker is. Een bekende zangeres in de laatste stijl was Cesária Évora.
In Nederland woont een grote Kaapverdische gemeenschap, met name in Rotterdam. In Kaapverdië en binnen de Kaapverdische gemeenschappen in de Verenigde Staten en Europa, is de Kaapverdische gemeenschap in Nederland vooral bekend door haar bijdrage aan de Kaapverdische popmuziek.
Literatuur.
Germano Almeida is een bekende auteur. Zijn 'O Testamento do Sr. Napumoceno da Silva Araujo' (1991) werd vertaald in het Nederlands als 'Het testament van senhor Araujo' (2000).
Keuken.
Het nationale gerecht is "cachupa", een maïsgerecht met verschillende soorten bonen. Er zijn meerdere soorten zoals cachupa rica met vis en vlees, maniok, aardappelen en andere groenten.
Canja is een soep met rijst, kip en groenten.
Sport.
Voetbal.
Sinds 1976 wordt gespeeld om het Kaapverdisch voetbalkampioenschap. De meeste kampioenschapstitels zijn gewonnen door Sporting Clube da Praia uit Praia en CS Mindelense uit
Mindelo.
Het voetballand Kaapverdië bereikte in 2012 voor de eerste keer de eindronde van de Afrika Cup. Tijdens de eindronde in Zuid-Afrika werd Kaapverdië op 27 januari 2013 verrassend tweede in de poule waardoor Kaapverdië verder mocht spelen in de kwartfinale. De kwartfinale werd met 2-0 verloren van Ghana.
De Kaapverdische nationale voetbalploeg heeft de bijnaam "Tubarões Azuis" (Blauwe Haaien).
Windsurfen.
Kaapverdië is vanwege de goede surf-omstandigheden bekend om wavesailing en kiteboarden, beide wedstrijdvormen binnen het windsurfen.
Zeilen.
Kaapverdië is een populaire stop voor zeilers die de Atlantische Oceaan over zeilen. Vanwege het Venturi effect tussen de eilanden zijn de zeilomstandigheden doorgaans matig tot zwaar met gemiddeld windkracht 5 - 6 Beaufort tussen de eilanden in het passaatseizoen. Op de eilanden is in beperkte mate zeiljachtverhuur beschikbaar.
Olympische Spelen.
Sinds 1996 doet Kaapverdië mee aan de Olympische Spelen.
Economie.
Algemeen.
De Kaapverdische escudo is de munteenheid van Kaapverdië. De Kaapverdische escudo is aan de euro gekoppeld (1 euro = 110,265 escudo).
Ontwikkeling.
Volgens het Ontwikkelingsprogramma van de Verenigde Naties leeft in Kaapverdië 20,6% van de bevolking van minder dan USD 1,25 per dag. Het "CIA World Factbook" schatte dat in 2000 30% van de bevolking onder de armoedegrens leefde. Daarmee is Kaapverdië na Sierra Leone het armste land van Afrika. Kijkt men echter naar het bruto nationaal product per hoofd van de bevolking, dan zien we een gunstiger beeld. Met een BNP van 3700 dollar per hoofd, komt Kaapverdië uit op een 161e plek van 230 landen.
Kaapverdië behoort tot de armste landen ter wereld. De werkloosheid onder de beroepsbevolking bedraagt circa 25%; evenveel heeft te weinig werk. Door de grote droogte gingen vele oogsten verloren. Met voedselimport verbruikt men waardevolle valuta. Om buitenlands geld te verkrijgen is Kaapverdië afhankelijk van de emigranten die overzee leven en van ontwikkelingshulp. Hiermee worden grote werkgelegenheidsprogramma's gefinancierd: herbebossing, het maken van terrassen van de voor de landbouw bestemde berghellingen en wegenbouw.
Alhoewel bijna 50% van de bevolking werkzaam is in de landbouw, draagt deze sector maar voor 12% bij in het bruto nationaal product (bnp). Op de lange duur zou Kaapverdië zijn afhankelijkheid van de landbouw kunnen verkleinen door zich meer te richten op de visserij, die zich gunstig ontwikkelt, en vooral op de dienstverlening en op de gespecialiseerde industrie. In 1989 werd een wet aangenomen, die investeringen ten behoeve van exportproducten en daarmee het scheppen van arbeidsplaatsen aanmoedigt, alsmede in een tien jaar lange vrijstelling van belasting, een tolvrije in- en uitvoer en in vrije winstovermakingen voorziet. Voor energie is men afhankelijk van geïmporteerde aardolie en bijproducten.
Er is een mogelijkheid voor hydro-elektriciteit. De mijnbouw en industrie beperken zich tot de winning van zout en vulkanisch materiaal, en een conservenfabriek. Het bankwezen, dat verrassend efficiënt werkt, wordt nog verder uitgebreid. De centrale bank is de Banco de Cabo Verde, die tevens de commerciële bank is. Op Sal, Praia, Boa Vista en São Vicente is een internationale luchthaven. Portugal is zowel voor de import (voedingsmiddelen en transportmateriaal) als voor de export (vis en visconserven) veruit de belangrijkste handelspartner.
Op 1 januari 2008 promoveerde Kaapverdië van een minst ontwikkeld land tot een lager-middeninkomensland. Dit omdat het gemiddelde inkomen omhoog was gegaan en men gestegen was op de Human Development Index van de UNDP. Ook wil de regering de economie moderniseren en het macro-economisch beleid beter monitoren en een anticyclisch beleid voeren. Er zijn via overheidsinvesteringen stappen gezet naar een betere dienstensector die vooral gericht is geweest in het eerste decennium van de 21e eeuw op toerisme alsmede maritiem en luchttransport door de gunstige strategische ligging op de verbindingsroutes tussen Europa en Latijns-Amerika en tussen Afrika en de VS. In de editie 2011 van “Doing Business” riep de Wereldbank Kaapverdië uit tot een van de succesvolste hervormers met betrekking tot het bedrijfslevenklimaat.
Toerisme.
Toerisme is een van de belangrijkste sectoren voor de ontwikkeling van de Kaapverdische economie, en voor de groei van het bruto nationaal product van Kaapverdië. In totaal draagt de toerisme- en reisindustrie voor 17,2% bij aan het bruto binnenlands product van Kaapverdië. Het droeg aanzienlijk bij aan de opbrengsten (winsten) en werkgelegenheid. Het aantal toeristen per jaar is gegroeid van 45.000 in 1997 naar 716.775 in 2017.
Sal en Boa Vista zijn de populairste bestemmingen met 76,7% van alle bezoekers. Samen zijn ze verantwoordelijk voor 90,8% van de overnachtingen in Kaapverdië. Sal heeft daarbij een aandeel van 54,8% van de overnachtingen, gevolgd door Boa Vista met 36,0% en Santiago met 3,5%.
Bezoekers per nationaliteit:

</doc>
<doc id="30694" url="https://nl.wikipedia.org/wiki?curid=30694" title="Franeker">
Franeker

Franeker (Fries: "Frjentsjer", ) is de enige stad in de gemeente Waadhoeke, in de provincie Friesland (Nederland). Franeker ligt tussen Harlingen en Leeuwarden. De stad telt inwoners () en is een van de Friese elf steden. De stad maakt sinds 1 januari 2018 deel uit van de gemeente Waadhoeke. 
In Franeker wordt Nederlands, Stadsfries en Fries gesproken.
Geschiedenis.
Franeker zou rond 800 zijn ontstaan als een Karolingisch castellum. De naam zou afkomstig zijn van "Froon-acker", ofwel "land van de heer/koning"; de oudste straat van de stad heet nog steeds Froonacker. Van de 11e eeuw tot de 16e eeuw ontwikkelde Franeker zich tot het bestuurlijk centrum van noordelijk Westergo. In 1419 werd Franeker middels de 'Buurtbrief' erkend als zelfstandige stad en maakte het zich daarmee formeel los van de grietenij Franekeradeel. 
Op 12 mei 1500 werd de stad belegerd door een leger van 16.000 ontevreden Friezen tijdens het beleg van Franeker naar aanleiding van de hoge pachten en belastingen die werden geheven door Albrecht en zijn zoons Hendrik en George van Saksen. Hendrik vestigde zijn zetel in de stad Franeker. Met het beleg van de stad richtten de Friezen niets uit doordat ze slecht getraind en georganiseerd waren. Hertog Albrecht van Saksen verzamelde in alle haast een talrijk leger om Hendrik en de stad Franeker te ontzetten. Uiteindelijk werden de Friezen op 16 juli 1500 verslagen en de stad ontzet. Op 26 maart 1501 schenkt Hendrik V van Saksen de stad Franeker een aanzienlijk (200 morgen) stuk buitendijks kwelderland, genaamd de Franekerlanden.
Aan het einde van de 15e eeuw vestigde hertog Albrecht van Saksen zich tijdelijk in Franeker en leek het de hoofdstad van Friesland te worden. In 1504 weken de Saksen echter uit naar Leeuwarden vanwege haar beter verdedigbare blokhuis. Daarna bleef de stad nog lange tijd belangrijk voor de Saksen, totdat Friesland als bezit overging naar Karel V.
Toen de Republiek der Zeven Verenigde Nederlanden in opstand kwam tegen Spanje, koos Franeker al vroeg de zijde van Willem van Oranje. Franeker werd hiervoor in 1585 beloond met een universiteit, de Universiteit van Franeker, op de Universiteit van Leiden na de oudste van Nederland. Er werden vier redenen aangevoerd: het was goedkoper dan studeren in Leiden, de ouders konden beter op het gedrag van hun kinderen letten, het was goed voor de ontwikkeling van de bevolking en het geld dat de studenten zouden uitgeven bleef binnen de provincie. Aan deze "Franeker Academie", geschonken door de Friese stadhouder Willem Lodewijk van Nassau en geopend op 29 juli 1585, kon men theologie, rechten, medicijnen, klassieke talen, wijsbegeerte en wis- en natuurkunde studeren. Een van de studenten was prins Willem IV.
Het verhaal gaat dat inwoners van Franeker in de Middeleeuwen geprobeerd hebben een kerkklok te stelen uit Harlingen. Sindsdien worden de Franekers "klokkendieven" genoemd.
Franeker in de patriottentijd.
In de 18e eeuw raakte de stad in verval, maar in de patriottentijd deed Franeker nog van zich spreken. In september 1785 werd het tweehonderdjarig bestaan van de Hogeschool gevierd. Prinses Wilhelmina van Pruisen nam deel aan de feestelijkheden zonder haar echtgenoot, die zich geconfronteerd zag met verlies aan macht en invloed en al zijn bevoegdheden wilde opgeven: overal in het land waren exercitiegenootschappen opgericht, het dragen van oranje was sinds enkele weken verboden en in 's-Gravenhage was hij uit zijn militaire functie ontzet. In mei 1787 werd het de studenten en professoren (zoals Johan Valckenaer) verboden deel te nemen aan de oefeningen van het exercitiegenootschap. De Staten van Friesland vaardigden eind mei bovendien een verbod uit om wapens aan te schaffen, met als gevolg dat de patriotten zich in hun vrijheid voelden aangetast. Binnen enkele dagen zouden in Friesland nieuwe regeringsreglementen in werking treden, met strengere eisen aan de vroedschapsleden. De Staten van Friesland waren bang voor een herhaling van wat zich in augustus 1786 in de stad Utrecht had afgespeeld: daar hadden de landelijk verzamelde exercitiegenootschappen de prinsgezinde leden van de stadsregering aan de kant gezet. Enkele weken later dreigde een Pruisische inval en meteen werden in sommige plaatsen defensiegenootschappen opgericht, want het gewest Holland wilde geen excuses aanbieden voor de aanhouding van de prinses, die naar Goejanverwellesluis was opgebracht.
Op 19 augustus werden 7000 pond kruit en wapens naar Franeker vervoerd. Op de 23e werd een nieuw transport van 6.000 pond afgeleverd. Op de 27e kwamen afgevaardigden van Gedeputeerde Staten poolshoogte opnemen en eisten het kanon op. Ze werden de stad uitgejaagd. Eind augustus 1787 trok een tiental rebellerende Friese Statenleden, onder leiding van Court Lambertus van Beyma zich terug in Franeker, nadat Provinciale Staten iedere steun aan Holland (en de stad Utrecht) verboden had. Franeker werd in staat van verdediging gebracht toen er een gerucht ging dat de cavalerie en infanterie uit Leeuwarden op komst was. Harlingen had geweigerd mee te werken en de aanvoer van manschappen, wapens en munitie via Makkum was geen succes. De discipline was ver te zoeken, de drank vloeide rijkelijk; steun vanuit de bevolking bleef achterwege.
Toen Pruisische troepen steeds meer oprukten naar het Noorden, verlieten de tot wanhoop gedreven leiders op zondagmiddag 23 september de stad na de kerkdienst. De aftocht verliep zo rommelig en zo overhaast dat ze vergaten de uiterst belastende, ondertekende "declaratoiren" (documenten) mee te nemen. De leiders schoven elkaar de schuld in de schoenen en hadden jaren later nog ruzie, toen ze in Frankrijk hun terugkeer afwachtten.
De kopstukken zijn via Workum, waar de prinsgezinden de stuipen op het lijf werden gejaagd, door te roven en te schieten, via Lemmer of Stavoren naar Amsterdam gevlucht. Een enkeling vluchtte via Groningen of Ameland naar Duitsland zoals Eise Eisinga. Een twintigtal patriotten uit Franeker werd gevangengezet in het blokhuis te Leeuwarden en veroordeeld. Uiteindelijk zou ook een tiental patriotten uit Bolsward de dupe worden, omdat de raad van Bolsward als enige stad in Friesland de "Pretense Staten" had erkend. Zie ook De Patriottentijd in Bolsward.
19e en 20e eeuw.
In 1811 liet Napoleon de universiteit sluiten. De opvolger van de Franeker Academie was het Rijksatheneum, dat van 1815 tot 1847 heeft bestaan, maar - evenals zijn voorganger - uiteindelijk ten onder ging bij gebrek aan studenten. De collectie van de universiteitsbibliotheek, die veel zeldzame oude drukken bevat, werd overgebracht naar de Provinciale bibliotheek te Leeuwarden.
Ofschoon de stad niet meer over een universiteit beschikt, vinden er toch nog af en toe academische promoties plaats. Promovendi van de Rijksuniversiteit Groningen die promoveren op een onderwerp dat met Friesland te maken heeft of die een band met Friesland hebben, mogen hun proefschrift in de Franeker Martinikerk verdedigen.
In 1984 werden de gemeenten Franeker en Franekeradeel, alsmede een deel van de gemeente Barradeel samengevoegd tot de gemeente Franekeradeel. Wegens herhaaldelijke tekorten op de gemeentelijke begroting stond de gemeente Franekeradeel tot 2005 onder curatele van de provincie Friesland.
Tekorten probeert men tegenwoordig te minimaliseren met meerdere bouwprojecten en het laten ontginnen van gas en zout uit de aardbodem van de gemeente Franekeradeel en omstreken. Door de gevolgen van de zout- en gaswinning was de bodem van Franeker in juni 2007 al met 20,5 cm gedaald.
In 2008 bezochten koningin Beatrix en haar familie Franeker in het kader van Koninginnedag 2008.
21ste eeuw.
Op 1 januari 2018 werd Franeker de hoofdplaats van de nieuwe gemeente Waadhoeke. Het gemeentehuis is gevestigd aan de Harlingerstraatweg in Franeker.
Bezienswaardigheden.
Monumenten.
Een deel van Franeker is een beschermd stadsgezicht, een van de beschermde stads- en dorpsgezichten in Friesland. Verder zijn er in het stadje tientallen rijksmonumenten, zie daarvoor de lijst van rijksmonumenten in Franeker.
"Kaart van het oude centrum van Franeker."
Buurtschappen.
De buurtschappen Arkens, Doijum (deels), Kie, Kiesterzijl, Lutjelollum, Miedum (deels) en Salverd hebben dezelfde postcode als Franeker. Door de groei in de twintigste eeuw zijn verschillende buurtschappen opgeslokt; Vijfhuizen, (Oud) Sjaerdema en Zevenhuizen.
Voorzieningen.
Franeker heeft een rijk winkelaanbod, een jachthaven en theater. Ook is in Franeker de GGZ Friesland (het voormalige Psychiatrisch Ziekenhuis) gevestigd, en sinds 2005 ook de Forensisch Psychiatrische Afdeling (FPA-Franeker).
Jabikspaad.
De Friese pelgrimsroute Jabikspaad tussen Sint Jacobiparochie en Hasselt doet zowel per fiets, als wandelend Franeker aan.
Verkeer en vervoer.
Franeker is bereikbaar via de A31 en N384.
Openbaar vervoer.
Franeker heeft een station aan de spoorlijn Leeuwarden - Harlingen Haven en wordt bediend met treinen van Arriva. Het station en omliggend gebied zal in de komende jaren compleet vernieuwd worden.
Ook het busvervoer in Franeker wordt, net als het treinvervoer, geëxploiteerd door Arriva. Dit gebeurt door middel van de volgende buslijnen:
Sport.
Sinds 1853 vindt te Franeker elk jaar de "PC" plaats; dit is de belangrijkste kaatswedstrijd van Friesland en de oudste reguliere sportwedstrijd ter wereld. Vanwege de coronacrisis was er in 2020 geen PC. Als een van de Friese elf steden ligt Franeker op de route van de Elfstedentocht.

</doc>
<doc id="30696" url="https://nl.wikipedia.org/wiki?curid=30696" title="Kaap Verdische eilanden">
Kaap Verdische eilanden



</doc>
<doc id="30697" url="https://nl.wikipedia.org/wiki?curid=30697" title="Ernesto Montecuccoli">
Ernesto Montecuccoli

Graaf Ernesto Montecuccoli, ook wel Ernst van Montecucculi (?, 1582 – Colmar, 17 juni 1633), was een Italiaans-Oostenrijkse legeraanvoerder, in dienst van de Habsburgers ten tijde van de Dertigjarige Oorlog en de tweede helft van de Tachtigjarige Oorlog, tussen de Republiek der Zeven Verenigde Nederlanden en Spanje. Hij was betrokken bij de Slag op de Witte Berg.
In augustus 1629 nam hij deel aan de Inval van de Veluwe (1629) in gezelschap van zijn neef Raimondo Montecuccoli. De keizer van het Heilige Roomse Rijk had Spanje 18.000 à 19.000 man troepen beschikbaar gesteld.
Het plan was via Amersfoort naar Holland op te trekken om de aandacht van de stadhouder te trekken die bezig was met zijn Beleg van 's-Hertogenbosch. Op 13 augustus werd Amersfoort aangevallen. Het stadje capituleerde een dag later. Als antwoord stuurde stadhouder Frederik Hendrik de compagnieën van Ernst Casimir, voornamelijk ruiters, vanuit 's-Hertogenbosch naar de Veluwe. De stadhouder vermeed een confrontatie met Montecuccoli, aangezien hij die zou verliezen. Het Staatse leger nam onverwachts de stad Wesel in. Door de inname van Wesel konden de Spaans-keizerlijke troepen moeilijker bevoorraad en moesten zich daardoor terugtrekken. De afleiding was mislukt en 's-Hertogenbosch viel een maand later.
In de Nederlanden had Ernesto Montecuccoli de bijnaam "koekoek" ("Coeckoeck"). Zijn leger, en dan vooral de Italiaanse en Kroatische huurlingen, waren berucht om hun plunderingen.

</doc>
<doc id="30698" url="https://nl.wikipedia.org/wiki?curid=30698" title="Generator">
Generator

Daarnaast wordt het ook gebruikt om apparaten aan te duiden voor het opwekken van:
In de informatica:
In muziek:

</doc>
<doc id="30699" url="https://nl.wikipedia.org/wiki?curid=30699" title="Elektriciteitscentrale">
Elektriciteitscentrale

Een elektriciteitscentrale is een locatie voor de opwekking van elektriciteit. De meeste elektriciteitscentrales wekken energie op door middel van een generator die wisselspanning (typisch 20.000 volt) produceert.
De eerste elektriciteitscentrale van Nederland lag in Kinderdijk. Deze werd ontworpen en gebouwd in 1886 door "Willem Benjamin Smit", tevens een van de oprichters van "Electrisch-Licht-Machinen Fabriek Willem Smit &amp; Co." en voorzag Kinderdijk van elektriciteit.
Thermische centrales.
Voor de productie van de elektriciteit is de generator onmisbaar. De generator bestaat uit twee onderdelen, een stilstaande deel of stator en een draaiend deel, de rotor of anker. Het draaiende deel moet in beweging worden gebracht door middel van stoom, water of wind.
De meest gebruikte manier is nog altijd met stoom. De generator wordt hierbij gekoppeld aan een stoomturbine. In een thermische centrale wordt water verwarmd en omgezet in stoom en onder hoge druk door een turbine geperst. Voor de verwarming worden brandstoffen gebruikt als steenkool, olie, aardgas en biomassa, maar ook uranium in een kerncentrale. De stoom van hoge temperatuur en druk passeert een turbine. De stoom passeert de turbineschoepen en brengt de turbine aan het draaien, de thermische energie wordt omgezet in mechanische energie. De as van de turbine is verbonden aan de rotor van de generator en door middel van elektromagnetische inductie wordt de mechanische energie weer omgezet in elektrische energie. Bij de elektriciteitsopwekking op deze manier komt veel warmte vrij die niet volledig benut wordt. Vaak wordt dit door middel van waterkoeling met grote koeltorens in het oppervlaktewater van een nabije rivier geloosd of staan de centrales aan de kust. 
De nodige warmte kan op verschillende manieren geproduceerd worden. Naargelang de bron onderscheidt men de volgende thermische centrales:
Bij de productie van elektriciteit gaat veel energie verloren, bijvoorbeeld in de vorm van warmte. In de Verenigde Staten werd dit verlies getaxeerd op 60% in 2019. Bij een input van 100 aan primaire energie zoals steenkool of gas, volgt een output van 40 aan secondaire energie oftewel elektriciteit. Dit is een gemiddelde, moderne gascentrales hadden een elektrische efficiëntie van 45% terwijl steenkolencentrales, vaak ouder, op 32% bleven steken in 2019.
Warmte-krachtcentrale.
Sommige van dit type centrale hebben als nevenfunctie het opwekken van warmte voor bijvoorbeeld stadsverwarming of industrie. Dit type noemt men warmte-krachtcentrale. Een dergelijke centrale heeft meestal wel een lager rendement voor de elektriciteitsopwekking omdat een deel van de energie bewust wordt gebruikt voor het opwekken van warmte. Echter het totale thermische rendement is veel hoger, omdat de vrijkomende warmte effectief benut wordt.
Niet thermische energiecentrales.
Naast thermische centrales zijn er ook andere manieren om elektriciteit op te wekken. Hierbij vervalt de tussenstap om via verbranding stoom te maken die de as van de rotor laat draaien, maar de as wordt direct door wind of water in beweging gebracht.
Productiepatroon.
De vraag naar elektriciteit varieert over de dag. Overdag is er veel vraag naar elektriciteit en in de nacht is de vraag laag. Elektriciteit laat zich moeilijk opslaan en het aanbod moet daarom de vraag volgen. De capaciteit moet altijd voldoende zijn om aan de piekvraag te voldoen, waarbij een zekere veiligheidsmarge moet worden meegenomen.
Elektriciteitscentrales hebben een eigen productiepatroon. Zo kan het vermogen van een gascentrale relatief gemakkelijk aangepast worden, hetgeen voor een kern- of kolencentrale minder goed mogelijk is. Centrales worden ook naar hun flexibiliteit ingedeeld.
Omdat de prijzen gedurende de dag (en de week) sterk schommelen, is dit een belangrijk pluspunt. Daar staat tegenover dat de kosten van gas hoger liggen dan de kosten van kolen (per kWh opgewekte stroom). De keuze van een type centrale vereist dus een langetermijninzicht in meerdere complexe energiemarkten.

</doc>
<doc id="30700" url="https://nl.wikipedia.org/wiki?curid=30700" title="Eula">
Eula



</doc>
<doc id="30701" url="https://nl.wikipedia.org/wiki?curid=30701" title="Aachen">
Aachen

Personen:

</doc>
<doc id="30702" url="https://nl.wikipedia.org/wiki?curid=30702" title="Ferdinand van Oostenrijk (1609-1641)">
Ferdinand van Oostenrijk (1609-1641)

Ferdinand van Oostenrijk (San Lorenzo de El Escorial, 16 mei 1609 – Brussel, 9 november 1641), bijgenaamd "kardinaal-infant", was een zoon van Filips III van Spanje. Toen hij 10 jaar oud was, verzocht zijn vader de paus hem tot kardinaal te creëren. Hij werd - hoewel hij nooit priester gewijd werd - in 1619 aartsbisschop van Toledo en was van 4 november 1634 tot zijn dood landvoogd van de Zuidelijke Nederlanden. Isabella van Spanje was zijn tante.
Zijn Blijde Intrede in Antwerpen op 17 april 1635, na de door hem gewonnen Slag bij Nördlingen, werd groots gevierd. Niet minder dan 80.000 gulden werd uitgegeven door het stadsbestuur. Rubens werd gevraagd een feestelijk onthaal te regelen en versierde de stad met erepoorten, beeldengalerijen en speciale opvoeringen in de theaters.
Als mecenas van de kunsten liet hij zich portretteren door onder anderen Rubens, Gaspar de Crayer, Gerard Seghers, Diego Velázquez en Antoon van Dyck.
Ferdinand van Oostenrijk was een getalenteerd generaal en bracht een groot deel van zijn tijd door op het slagveld tegen de legers van de Republiek der Verenigde Nederlanden en tegen het Franse koninkrijk. In 1641 werd hij tijdens de gevechten ziek. Hij stierf op tweeëndertigjarige leeftijd in Brussel, maar werd herbegraven in de koninklijke Crypte van San Lorenzo el Real, waar hij geboren was. Hij liet een dochter na, Marie Anne de la Croix (1641-1715), die te Madrid in een klooster ging.

</doc>
<doc id="30703" url="https://nl.wikipedia.org/wiki?curid=30703" title="Sparta">
Sparta



</doc>
<doc id="30705" url="https://nl.wikipedia.org/wiki?curid=30705" title="Gieten (Drenthe)">
Gieten (Drenthe)

Gieten (Drents: "Geetn") is een dorp gelegen op de Hondsrug in de provincie Drenthe in Nederland. Tot aan de gemeentelijke herindeling van 1998 was Gieten een zelfstandige gemeente. Na de vorming van de nieuwe gemeente Aa en Hunze werd Gieten het bestuurlijk centrum van de gemeente.
Geografisch.
Gieten is van oorsprong een esdorp. Gieten heeft een voor deze dorpen kenmerkende brink. Gieten wordt omringd door bos- en heidegebieden. Gieten ligt aan de kruising van de rijkswegen N33 en N34 die beide lopen over de plaats van belangrijke middeleeuwse routes. Deze beide wegen behoorden tot de eerste in Drenthe die in de 19e eeuw werden verhard. De wegen zijn verder van groot belang geweest voor de ontwikkeling van het gebied.
In 1905 kreeg Gieten een spoorwegstation. Dit station lag aan de spoorlijn Assen - Stadskanaal, die aangelegd was door de NOLS. In 1947 werd het station gesloten. De voormalige spoorbaan is deels nog te volgen, zowel in de richting van Assen als in de richting van Stadskanaal.
Bevolking.
Het inwoneraantal van Gieten is tamelijk constant. Het dorp telt zo'n 2.500 mannelijke inwoners en iets meer, ruim 2.650, vrouwelijke inwoners. Het totaal aantal inwoners schommelt al jaren tussen de 5.000 en de 5.200.
Vervoer.
Bij Gieten heeft vroeger een station gelegen, aan de spoorlijn Gasselternijveen - Assen. In 1968 werd de lijn naar Assen opgebroken en in 1977 de lijn naar Gasselternijveen. Het stationsgebouw is ook gesloopt. Tegenwoordig heeft Gieten dus alleen nog een busverbinding. Aan de rand van Gieten bij de rotonde van de N33 en N34 ligt een belangrijk regionaal busstation, P+R Gieten. Vanaf hier vertrekken bussen in alle richtingen naar o.a. Groningen, Emmen, Stadskanaal, Veendam en Assen.
Sport.
In 1991 werden de Nederlandse kampioenschappen en Wereldkampioenschappen veldrijden bij Gieten gehouden. Het Nederlands kampioenschap keerde in 2014 terug op het parcours. Ook in 1979, 1985 en 2000 was het NK in Gieten. Tot en met 2021 vond er ieder jaar in Gieten ook een cyclocross plaats, als onderdeel van de Superprestige veldrijden.
De in 1935 opgerichte Zwemclub Zwanemeer Gieten (ZZG) is actief in zowel wedstrijdzwemmen als waterpolo.
VV Gieten is de plaatselijke voetbalclub.
Boerderij uit ijzertijd.
Bij de aanleg van een busstation bij de rotonde in Gieten zijn in april 2010 contouren van een boerderij en erf uit de ijzertijd gevonden. Archeologen vermoeden dat de boerderij tussen 800 voor Christus en het begin van de jaartelling werd gebouwd. De sporen bestaan uit grondverkleuringen, een dubbele greppel, doorgangen en potscherven. Nadat de vondst is gefotografeerd zijn de sporen door graafmachines voorgoed gewist.
Gemeentewapen.
Het wapen van de voormalige gemeente: "In keel, een omgewende opspringende hazewindhond van zilver, gehalsband van goud. Het schild gedekt met een gouden kroon van drie bladeren en twee paarlen."

</doc>
<doc id="30706" url="https://nl.wikipedia.org/wiki?curid=30706" title="Boog (wapen)">
Boog (wapen)

Een boog is een wapen waarmee een pijl kan worden weggeschoten. Door de uitvinding en het gebruik van de pijl-en-boog wist de vroege mens zijn buit (voedsel) op een veiliger en snellere manier te bemachtigen. 
Al ver voor onze jaartelling, in de steentijd, werd de pijl-en-boog gebruikt. 
De boog werd tot halverwege de 19e eeuw gebruikt voor de jacht en ook als oorlogswapen. Tegenwoordig wordt hij voornamelijk als een sportwapen gebruikt. Toch wordt er ook nog mee gejaagd, voornamelijk in de Verenigde Staten. De vaardigheid of de kunst van het hanteren van een pijl-en-boog heet boogschieten. 
De koord werd gemaakt van dierlijke aderen, darmen, ongelooide huid of plantaardige vezels.
Geschiedenis.
Prehistorie.
Er zijn in Europa aanwijzingen van het gebruik van bogen gevonden die teruggaan tot 8000 of 9000 voor Christus. Het gaat hierbij om Ahrensburgcultuurvondsten in het Stellmoor bij Hamburg; hierbij werden al goed ontwikkelde pijlen gevonden bestaande uit een punt met een losse voorschacht en een hoofdschacht, die dus waarschijnlijk al een aanzienlijke ontwikkelingsfase achter de rug hadden. Dit zijn waarschijnlijk de oudste zekere bewijzen in de wereld. Helaas zijn ze in de Tweede Wereldoorlog bij een brand verloren gegaan. In de jaren 70 van de 20e eeuw zijn Duitsland (Mannheim-Vogelstang) een paar dennenhouten fragmenten gevonden die waarschijnlijk deel hebben uitgemaakt van een boog, die ca. 110 cm lang was en wellicht 80 m ver kon hebben geschoten. De fragmenten werden met behulp van de koolstof-14-techniek gedateerd op 17.600 jaar oud. Het dennenhout, dat niet zeer geschikt is, was in die tijd (nog in de ijstijd) waarschijnlijk het enige beschikbare.
De oudste zekere bogen zijn gevonden in Denemarken (Holmegaard-moeras) in de jaren 40 van de 20e eeuw; enkele iepenhouten bogen die met behulp van koolstofdatering op ca. 8000 voor Christus zijn gedateerd, en die gezien de functionele vormgeving ook al uit een langer durend ontwikkelingsproces moeten zijn ontstaan. De oudste in Nederland gevonden boog was gemaakt van iepenhout en stamt ongeveer uit de periode 5500-5300 voor Chr. (Hardinxveld-Giessendam, opgraving 1997-98). In Engeland is een boog gevonden van ca. 3800 voor Christus. Ook de ijsmummie Ötzi (ca. 3200 jaar v Chr.) had een boog bij zich. Uit recent onderzoek bleek dat hij zelfs mogelijk door een pijl is gedood. In Israël is in 1993 een grot ontdekt met een ca. 6000 jaar oud graf (cave of the warrior) waarin ook een bij de begrafenis ritueel gebroken boog van een jonge olijftak lag, de oudste bekende boog van het dubbelconvexe type. Ook lagen er enkele pijlschachten van riet en olijfhout, zonder de punten.
Rotstekeningen getuigen van het feit dat de vroege mens veel heeft geëxperimenteerd met verschillende boogvormen. In Spanje (Les Dogues en in de cueva de los Caballos) zijn ca. 10.000 jaar oude rotstekeningen gevonden waarop onmiskenbaar met pijl-en-boog wordt geschoten. In Les Dogues schieten op tekeningen mensen met pijlen op elkaar. Grottekeningen zijn echter meestal moeilijk exact te dateren. 
In Nederland is de oudst bekende indirecte aanwijzing een stukje steen met groeven dat mogelijk diende voor het bijwerken van pijlen, dat ca. 11.000 jaar oud is, maar zeker geen hard bewijs mag worden genoemd. 
Pijlpunten zijn in vele vormen en maten uit de prehistorie bekend maar het is niet altijd makkelijk om uit te maken of een gegeven punt op een speer, een pijl of op een geworpen pijl zal hebben gezeten. (In vele culturen werd na de speer, maar voor de pijl-en-boog, gebruikgemaakt van speerwerpers, stukken hout die de arm verlengen en waarmee lichte speren - of zware pijlen - werden gegooid.) Het lijkt bovendien waarschijnlijk dat de pijl-en-boog al voordien zonder stenen pijlpunten werd gebruikt, met bijvoorbeeld in het vuur ietwat geharde houten pijlpunten, dus de boog zal ouder zijn dan de oudste gevonden stenen pijlpunten.
In Australië is de boog helemaal niet gebruikt; in Noord-Amerika waarschijnlijk pas relatief laat, vanaf ca. 2500 jaar voor Christus toen voorouders van de huidige Inuk (archeologisch bekend als "Arctic Small Tool Tradition") het wapen ontwikkelden.
De meest eenvoudige bogen werden gemaakt uit één stuk hout. Om breken te voorkomen was het daarbij van belang dat de houtnerven aan de rugzijde (de kant het verst van de schutter verwijderd) van de boog ononderbroken van boven naar beneden liepen. Er waren verschillende manieren om dat te bereiken, waaronder het volgen van één enkele groeiring. Ook kon de rug van de boog versterkt worden met een materiaal dat niet snel brak, zoals pees of ongelooide huid. Dit waren de eerste composietbogen. Taxushout nam wat dat betreft een bijzondere positie in, omdat zowel het kernhout als het spinthout waardevolle eigenschappen bezit voor een boog. Het tegen compressie bestendige kernhout was naar de schutter toe gekeerd, en het rekbare, elastische spinthout wees naar voren, zodat een soort composietboog ontstond die toch uit 1 tak kon worden gemaakt.
Middeleeuwen.
In de vroege en late Middeleeuwen gebruikte men naast de boog ook de kruisboog. In het begin van de 14e eeuw werd in Wales de longbow uitgevonden, die een groter bereik had (tot 350 m) en waarmee men tot 12 pijlen per minuut kon afschieten, vijfmaal zoveel als met de kruisboog. Hoewel de kracht waarmee de pijl binnendrong op grote afstand kleiner was dan bij de kruisboog, kon het grote aantal afgevuurde pijlen de tegenstander wel afschrikken. Zo'n boog moest regelmatig onderhouden worden met onder andere bijenwas. 
Door het toepassen van de handboog hadden de Engelsen een groter overwicht op de Fransen in de slag bij Sluis (1340).
Soms, als men zich voorbereidde op een aanval op een kasteel, burcht of andere vestigingsplaats, werden speciale pijlen gemaakt met achter de pijlpunt een soort reservoir van metaal. Daarin werden gloeiende kolen gestoken en als de pijl door de lucht vloog, werden de kolen aangewakkerd. Hierdoor kon een pijl op kleine schaal brand doen ontstaan, maar een salvo van brandende pijlen zorgde voor hevige branden. Hierdoor moesten de verdedigers hun troepen opsplitsen: de branden moesten geblust worden terwijl de bestorming verder ging.
Sport.
Tegenwoordig is boogschieten een sport. Hierbij wordt meestal geschoten op een doel, dat een 'blazoen' heet. Handboogschutters beoefenen hun (handboog)sport meestal in verenigingsverband. De Nederlandse verenigingen zijn aangesloten bij de Nederlandse Handboog Bond (NHB), of de Noord Nederlandse Handboogfederatie (NNHF), of bij de Limburgse Handboogbond "Gezellig Samenzijn" de Belgische verenigingen bij de Koninklijke Belgische Federatie voor Handboogschieten (KBFH). Naast nationale, worden er ook internationale wedstrijden georganiseerd als het Europees Kampioenschap. Sinds de Olympische Spelen van 1972 in München is de handboogsport weer een Olympische sport.
Bij een indoorwedstrijd kun je van verschillende afstanden schieten, zoals 18 meter met drie pijlen of 25 meter met een pijl.
Wetgeving.
Nederland.
De handboog wordt binnen de Nederlandse wet niet als wapen aangemerkt. Een vergunning voor het bezit of gebruik van een handboog is dan ook niet nodig. De voorwaarde die de Nederlandse douane aan een geïmporteerde boog stelt is dat deze juist verpakt is. Dit houdt in dat er niet rechtstreeks gebruik van kan worden gemaakt. 
Waar het bogen betreft, stelt de wet alleen ten aanzien van kruisbogen nadere regels: (artikel 2 lid 1 categorie IV onder 5e en artikel 27 lid 1) Het op de openbare weg of voor het publiek toegankelijk plaats "dragen" van een kruisboog is verboden en wordt bestraft met een geldboete. Onder "dragen" dient men te begrijpen dat de kruisboog voor direct gebruik gereed is. De boogschutter mag dus met zijn handboog over straat wandelen, zolang door de aard of de omstandigheden redelijkerwijze kan worden aangenomen dat het dragen niet bestemd is dan om letsel aan personen toe te brengen of om te dreigen (artikel 2 lid 1 categorie IV onder 7e). Bij wet is het dus wel verboden om met een gespannen boog op de openbare weg te komen.
Constructie.
Materialen.
Veel voorkomende materialen voor de constructie van een boog zijn:
Soorten bogen.
Veel voorkomende typen bogen, naar de constructie:
Zowel de recurvebogen als de compoundbogen bestaan tegenwoordig meestal uit een stijf en licht middenstuk van hout, kunststof, of lichtgewicht metaal, waarop verende booglatten ("werparmen") worden gemonteerd. Aan het middenstuk zit de linkse of rechtse handgreep en kunnen verder nog accessoires zoals pijlsteunen, stabilisators en vizieren worden gemonteerd. Het gebruik van moderne technieken en hoogwaardige materialen heeft bogen mogelijk gemaakt die tussen 50 en 85% van de spanenergie kunnen omzetten in kinetische energie van de pijl. De rest van de energie gaat zitten in het bewegen van de boogarmen, de pees, wrijving en vibraties van het systeem. 
Moderne materialen hebben het mogelijk gemaakt een zo grote uitsparing in het middendeel van de boog te maken dat de pijl rechtuit naar het doel kan vliegen en niet, zoals bij houten bogen, iets excentrisch wordt gelanceerd. In feite is zelfs de enige reden dat het mogelijk is om met een houten boog het doel te raken dat de pijl tijdens het eerste deel van de vlucht onder invloed van de massa van de pijlpunt en de kracht van de pees licht buigt waardoor hij als het ware 'om het handvat heen' krult bij het verlaten van de pees. Dit heet de boogschuttersparadox, en lukt alleen goed als de stijfheid en de massa van de pijl en de kracht van de pees op elkaar afgestemd zijn.

</doc>
<doc id="30707" url="https://nl.wikipedia.org/wiki?curid=30707" title="Soul">
Soul

Soul is een muziekstijl die in de jaren vijftig en zestig ontstond uit rhythm-and-blues en gospelmuziek bij de Afro-Amerikaanse bevolking in het zuiden van de Verenigde Staten. Hoofdvertegenwoordigers waren Ray Charles, Sam Cooke, James Brown, Aretha Franklin en Stevie Wonder. Bij soul figureert veelal een zanger(es) met ondersteuning van achtergrondzang en een band met ritmesectie, koperblazers en saxofoons.
Benaming.
De term werd voor het eerst gebruikt in 1961 om een muziekstijl aan te duiden die sterk beïnvloed was door gospelmuziek. Omdat jazz en rhythm-and-blues gezien werden als de muziek van de duivel, kozen zwarte artiesten een benaming die naar religie verwees. In augustus 1969 veranderde Billboard Magazine de benaming Hot Rhythm &amp; Blues Singles in Best Selling Soul Singles.
Geschiedenis.
Voor 1980.
Soul ontstond in de jaren vijftig en zestig in de Verenigde Staten, vooral in zuidelijke staten als Georgia, Alabama, Louisiana en Mississippi. Ray Charles, geboren in Georgia, bracht een soort rhythm-and-blues die sterk beïnvloed was door gospelmuziek. De backing vocals in "What'd I Say" zijn vergelijkbaar met een gospelkoor. Dit liedje uit 1959 kan gezien worden als het allereerste soulnummer.
Sam Cooke, geboren in Mississippi trad aanvankelijk op onder het pseudoniem Dale Cook, omdat het zingen van wereldlijke muziek voor iemand met een gospelachtergrond toen nog taboe was. Hij werd de King of Soul genoemd. De Godfather of Soul daarentegen was James Brown, geboren in Georgia. Met zijn ruwe, uitbundige zangstijl en zijn gesyncopeerde basriffs was deze laatste ook een grondlegger van funk. Ook Jackie Wilson speelde een rol bij de overgang van rhythm-and-blues naar soul. Ike &amp; Tina Turner combineerden invloeden van rock-'n-roll en soul. Dionne Warwick introduceerde een meer lyrische stijl met liedjes van Burt Bacharach en Hal David.
Atlantic Records, het label van Ray Charles, leverde een belangrijke bijdrage aan het ontstaan en de ontwikkeling van soul met artiesten als The Drifters, Solomon Burke, Percy Sledge, Roberta Flack en de Queen of Soul Aretha Franklin. Vanaf 1967 scoorde zij hits als "Respect", "A Natural Woman" en "Think". Haar vrije, uitgelaten zangstijl was geworteld in de gospel.
Typerend voor Memphis soul waren de energieke zangstijl, een broeierige klank met blazers en hammondorgel en een krachtig ritme in de drums. Het platenlabel Stax Records vertegenwoordigde zangers als Carla Thomas, Otis Redding, Wilson Pickett, Isaac Hayes, Sam and Dave en The Staple Singers. Een ander label in Memphis was Hi Records, dat in 1972 een hit scoorde met Al Greens "Let's Stay Together".
Motown Records werd opgericht door Berry Gordy in Detroit. De gepolijste Motown sound was gericht op een wereldwijd, dus ook blank publiek. Smokey Robinson was vicevoorzitter van Motown en leadzanger van The Miracles. The Supremes scoorden een reeks hits met zangeres Diana Ross, die in 1970 de groep verliet voor een solocarrière. Marvin Gaye ontwikkelde een expressieve zangstijl met gebruik van de falsetstem. De jonge Michael Jackson werd geïntroduceerd als lid van The Jackson 5. Stevie Wonder combineerde op zijn albums "Talking Book", "Innervisions" en "Songs in the Key of Life" een vrije zangstijl met funky basriffs, synthesizer en blazers. Lionel Richie brak door als zanger van de Commodores. Andere Motownsterren waren Mary Wells, The Marvelettes, de Four Tops, The Temptations en Gladys Knight &amp; the Pips.
Chicago soul werd ook wel soft soul genoemd wegens zijn zwoele, rijk georkestreerde klank. Voorbeelden waren The Impressions met zanger Curtis Mayfield, Etta James, Betty Everett, Earth, Wind and Fire en Minnie Riperton.
De soulproducers en liedjesschrijvers Kenneth Gamble en Leon Huff ontwierpen bij hun platenlabel Philadelphia International Records de Philadelphia sound, een warme, klank met strijkers in combinatie met opzwepende ritmes. "TSOP (The Sound Of Philadelphia)", het kenwijsje van het tv-programma "Soul Train", werd gespeeld door een groep van meer dan dertig studiomuzikanten onder de naam MFSB (Mother Father Sister Brother), met de zangstemmen van The Three Degrees. Andere vertegenwoordigers van de Philly sound waren Billy Paul, Harold Melvin &amp; the Blue Notes, The O'Jays, The Trammps en Lou Rawls.
Ook in Californië werd er soul gemaakt door artiesten als Natalie Cole en Bill Withers. Laatstgenoemde werd geboren in West Virginia, maar trok naar Los Angeles om in 1971 door te breken met "Ain't No Sunshine". Hij ontwikkelde een eigen klank met akoestische gitaar en strijkers. Sly &amp; the Family Stone was een soul- en funkgroep uit San Francisco.
Halverwege de jaren zeventig leidden de meer dansbare vormen van soul tot het ontstaan van disco met artiesten als Donna Summer, Barry White en Chic. Groepen als The Jacksons, Sister Sledge, de Pointer Sisters en Rose Royce hielden zowat het midden tussen disco en soul. 
Soul verspreidde zich ook buiten de Verenigde Staten. Een voorbeeld van Britse soul was The Real Thing, een groep die in 1976 een hit scoorde met "You to Me Are Everything". Wanneer blanke artiesten soul zongen, zoals Dusty Springfield en Lulu, noemde men dit blue eyed soul.
Na 1980.
In juni 1982 veranderde Billboard Magazine de naam Hot Soul Singles in Hot Black Singles. Het tijdperk van de klassieke soul was toen stilaan voorbij. Supersterren die hun wortels hadden in de soul van voor 1980, zoals Michael Jackson, Prince, Lionel Richie, Whitney Houston, Tina Turner en Janet Jackson, richtten zich op een wereldwijd publiek met dansbare muziek, gebruik van synthesizer en aanstekelijke videoclips. Andere Amerikaanse zangers bleven dichter bij de traditionele soul, zoals Luther Vandross, Teddy Pendergrass, Patti LaBelle, Chaka Khan, Randy Crawford, Anita Baker, Womack &amp; Womack en Terence Trent d'Arby. Britse soulgroepen deze periode waren Sade, The Pasadenas, en Soul II Soul.
In de jaren negentig grepen sommige Amerikaanse artiesten terug naar de voorbeelden uit het verleden. De neo-soul of "nu soul", "new soul", was een versmelting van moderne r&amp;b en oude soul. Mary J. Blige en Faith Evans combineerden invloeden van hiphop en soul. Andere voorbeelden van neo-soul zijn Tony! Toni! Toné!, Lauryn Hill, Macy Gray, D'Angelo, Angie Stone, Erykah Badu, Jill Scott, India.Arie en Alicia Keys.
In het Verenigd Koninkrijk kenden Lisa Stansfield en Beverley Knight succes. Verschillende Britse zangeressen uit het begin van de 21e eeuw waren eveneens beïnvloed door de soultraditie, zoals Amy Winehouse, Duffy, Adele, Joss Stone en Paloma Faith.
Nederlandse soulartiesten zijn onder anderen Ruth Jacott, Candy Dulfer, Berget Lewis, Glennis Grace, Edsilia Rombley, Sabrina Starke, Giovanca, Alain Clark en Trijntje Oosterhuis. Belgische voorbeelden zijn Boogie Boy, Sofie Verbruggen, Axelle Red, Natalia, Sandrine, Lady Linn en Selah Sue.
Soulshow.
In Nederland werd de soulmuziek, met name de discovariant, vanaf 1972 gepromoot in het radioprogramma De Soulshow. Deze show werd gepresenteerd door diskjockey Ferry Maat. Behalve de muziek van Afro-Amerikaanse bodem werd daarin ook discomuziek met soul- en jazzinvloeden van artiesten uit andere landen behandeld.
De Soulshow was achtereenvolgens te horen op de zenders Radio Noordzee Internationaal (1972-1974), TROS Radio Hilversum 3 (1974-1988), Radio 10 (1988-1990), Hitradio/Radio 538 (1992-1995), Radio Veronica (2003 tot 2009) Arrow Jazz (vanaf 2011).

</doc>
<doc id="30711" url="https://nl.wikipedia.org/wiki?curid=30711" title="Handboog">
Handboog



</doc>
<doc id="30712" url="https://nl.wikipedia.org/wiki?curid=30712" title="Bevriende getallen">
Bevriende getallen

Van twee verschillende natuurlijke getallen "a" en "b" wordt gezegd dat ze bevriend zijn als de som van de "echte" delers van het getal "a" ("a" zelf niet, maar 1 wel) gelijk is aan het getal "b", terwijl de som van echte delers van "b" gelijk is aan het getal "a".
Een sinds de oudheid bekend paar bevriende getallen is (220, 284):
Leonhard Euler vond tussen 1747 en 1750 een zestigtal nieuwe paren van bevriende getallen. In 2007 waren er bijna twaalf miljoen paren bevriende getallen bekend.
De eerste negen paren bevriende getallen zijn:
Het kleinste getal van een paar bevriende getallen is een overvloedig getal; het grootste is een gebrekkig getal. Het bevriende paar (1184, 1210) werd in 1866 ontdekt door de 16-jarige Nicolò Paganini (niet te verwarren met de violist Niccolò Paganini). Hij maakte daarmee destijds grote indruk op wiskundigen van faam.
De kleinste getallen van paren bevriende getallen vormen de rij A002025 in OEIS, de grootste vormen de rij A002046.
Open vragen.
Er is nog een aantal open vragen in verband met bevriende getallen, waaronder:

</doc>
<doc id="30715" url="https://nl.wikipedia.org/wiki?curid=30715" title="Perfect getal">
Perfect getal

Een perfect getal of volmaakt getal is een positief natuurlijk getal dat gelijk is aan de som van zijn echte delers (niet het getal zelf; 1 is een echte deler).
De Oude Grieken kenden alleen de eerste vier perfecte getallen (zie de tabel).
Het vijfde perfecte getal is formula_10.
Geschiedenis van perfecte getallen.
Vermoedelijk maakten de oude Egyptenaren al studie van perfecte getallen. Het is bekend dat Pythagoras perfecte getallen onderzocht. Perfecte getallen hadden in die tijd een religieuze betekenis. In de beginjaren van het christendom was er een theorie dat de getallen 6 en 28 door God gekozen waren als perfecte getallen: 6 is het aantal dagen waarin God de aarde had geschapen en 28 is het aantal dagen waarin de maan om de aarde draait. De heilige Augustinus (354-430) schreef: "Zes is geen perfect getal omdat God de aarde in zes dagen geschapen heeft, maar God heeft de aarde in zes dagen geschapen omdat zes een perfect getal is".
Nicomachus van Gerasa vermeldde rond het jaar 100 in zijn boek "Introductio Arithmeticae" de volgende stellingen, zonder deze overigens te bewijzen (inmiddels is bekend dat stelling 1 en 3 onjuist zijn):
Deze stellingen zijn in Europa eeuwenlang voor waar aangenomen. De Europeanen waren gedurende de vroege Middeleeuwen onbekend met het wiskundig onderzoek in de Arabische landen, onder andere dat van Ibn al-Haytham en van Ismail ibn Ibrahim ibn Fallus. Deze laatste wiskundige stelde in het begin van de 13e eeuw een lijst op met tien perfecte getallen, waarvan de eerste zeven inderdaad juist zijn, maar deze lijst raakte pas eeuwen later in Europa bekend. De vierde stelling van Nicomachus werd in Europa veralgemeend tot: "Perfecte getallen zijn te schrijven als formula_18 voor alle oneven getallen formula_2".
In 1536 bewees Hudalrichus Regius dat deze generalisatie voor formula_21 niet klopte: formula_22 is geen perfect getal. Ook bewees hij dat formula_23 het vijfde perfecte getal is. Hiermee was meteen de onjuistheid van de eerste stelling van Nicomachus aangetoond: het vijfde perfecte getal heeft een lengte van acht cijfers. In 1603 vond Pietro Cataldi het zesde perfecte getal formula_24. Hiermee was bewezen dat de derde stelling van Nicomachus niet klopte, aangezien zowel het vijfde als het zesde perfecte getal op een 6 eindigen. Cataldi vond ook het zevende perfecte getal formula_25. Cataldi claimde nog een viertal andere perfecte getallen gevonden te hebben, maar later werd aangetoond dat slechts een van deze vier getallen juist was.
Meervoudig perfecte getallen.
Een "meervoudig perfect getal" is een positief geheel getal dat een echte deler is van de som van al zijn delers (het getal zelf bij die delers inbegrepen). Het quotiënt van de som der delers en het getal is de "meervoudigheid".
"Gewone" perfecte getallen hebben meervoudigheid 2. Bijvoorbeeld: voor het getal 6 is formula_37. Enkele voorbeelden van getallen met hogere meervoudigheid zijn:
In 2014 zijn meervoudig perfecte getallen gevonden tot meervoudigheid 11. Men vermoedt dat er voor elke meervoudigheid groter dan 2 slechts een eindig aantal meervoudig perfecte getallen zijn.
Stel getal formula_42 heeft als ontbinding in priemfactoren:
Hierin is formula_44 het aantal priemfactoren en formula_45 het aantal factoren van de priemfactor formula_46.
Als formula_42 een meervoudig perfect getal met meervoudigheid formula_2 is, moet het volgende gelden:
Voorbeeld. Voor formula_50 is het rechterlid gelijk aan formula_51.
Hieruit kan worden afgeleid dat:
Meervoudig perfecte getallen met meervoudigheid formula_33 moeten minstens 3 verschillende priemfactoren hebben. Geen enkel product formula_54 met twee verschillende priemgetallen is immers groter dan 3. Het grootste is formula_55.Analoog blijkt dat een meervoudig perfect getal met meervoudigheid formula_56 minstens 4 verschillende priemfactoren moet hebben, want formula_57 is groter dan 4, terwijl geen enkel product met drie verschillende priemfactoren groter is dan 4.Op dezelfde manier vindt men dat meervoudig perfecte getallen met meervoudigheid 5 minstens 6 verschillende priemfactoren moeten hebben; die met meervoudigheid 6 minstens 9; die met meervoudigheid 7 minstens 14, enzovoort.
Oneven perfecte getallen.
Het is een open probleem of er ook oneven perfecte getallen bestaan. Wel is zeker dat, als er een oneven perfect getal is, dit groter dan 101500 moet zijn. Het moet ook ten minste 101 niet noodzakelijkerwijs van elkaar verschillende priemfactoren hebben en een van de priemfactoren moet groter zijn dan 1062.

</doc>
<doc id="30716" url="https://nl.wikipedia.org/wiki?curid=30716" title="The Shadows">
The Shadows

The Shadows is een instrumentale muziekgroep, actief vanaf de jaren 50 van de 20e eeuw tot het begin van de 21e eeuw. Als band legden ze de basis voor de klassieke bandbezetting, bestaande uit een sologitaar, een slaggitaar, een basgitaar en drums. The Shadows waren jarenlang de vaste begeleidingsgroep van Cliff Richard en het voorbeeld voor talloze gitaristen, onder wie Tony Iommi, Mark Knopfler, Pete Townshend, Steve Priest en Brian May.
Geschiedenis.
In 1958 trokken de zestien jaar oude Hank B. Marvin en Bruce Welch van Newcastle naar Londen om aan een muziekwedstrijd deel te nemen.
De manager van Cliff Richard ontdekte hen in de "Two I's Coffee Bar", destijds het mekka van de Londense muziekscene, en bood hun een contract aan om Cliff, die intussen met de hit "Move it" uit 1958 in Engeland bekendheid kreeg, te begeleiden. Later sloten Jet Harris (basgitarist) en Tony Meehan (drummer) zich bij hen aan. Ze vormden een band onder de naam The Drifters en brachten snel een single uit, met daarop twee vocale nummers: "Feelin' Fine" en "Don't be a Fool with Love".
Toen de Amerikaanse groep The Drifters zich verzette tegen het gebruik van hun naam in de Verenigde Staten, veranderden zij die in "The Shadows".
Toen Jerry Lordan hen een melodie aanbood kwam hun carrière pas echt van de grond. "Apache" stond in Engeland gedurende vijf weken op de eerste plaats en werd een wereldhit, behalve in de Verenigde Staten, waar de platenbazen de groep niet onderscheidend genoeg vonden. "Kon-Tiki", "Wonderful Land", "Dance On" en "Foot Tapper" waren de vier volgende nummer 1-hits in Engeland. Hun grootste hit was "Wonderful Land". Hierbij moet ook Norrie Paramor genoemd worden, die het arrangement schreef. Paramor was een dirigent en producer. Veel later trok de band Cliff Hall aan, die op synthesizer de orkestpartijen voor zijn rekening nam.
In september 1961 werd drummer Tony Meehan vervangen door Brian Bennett. In april 1962 verliet Jet Harris de groep voor Brian Locking (overleden op 8 oktober 2020). Toen Locking in april 1963 voorrang gaf aan zijn religieuze werk, voegde een zeer getalenteerde basgitarist zich bij de groep: John Rostill. Deze zou tot 1969 deel uitmaken van The Shadows. Bruce Welch werd in 1969 tijdelijk vervangen door de toetsenist Alan Hawkshaw.
Jet Harris en Tony Meehan zouden nog zo'n vier jaar als duo optreden en zelfs twee Britse nummer 1-hits in The Shadows-stijl scoren. Meehan kwam in 2005 op 62-jarige leeftijd om het leven als gevolg van een val in huis; Harris overleed in 2011.
Rostill schreef enkele zeer succesvolle composities. Hij kon het succes ervan niet meer meemaken. Toen Welch hem in zijn studio opzocht bleek Rostill daar te zijn overleden door een overdosis aan barbituraten. Hij werd opgevolgd door Alan Jones, en later door Mark Griffiths.
De jaren die volgden werden gekenmerkt door incidentele optredens als het vocale experiment "Marvin, Welch &amp; Farrar" (1971). The Shadows vertegenwoordigden het Verenigd Koninkrijk met "Let Me Be the One" op het 20e Eurovisiesongfestival, op 22 maart 1975 in Stockholm, Zweden. Van de 19 deelnemende landen won Nederland met het nummer "Ding-a-dong" uitgevoerd door Teach-In. Dit lied kreeg 152 punten. The Shadows eindigden op de tweede plaats met 138 punten. Door het experiment "Marvin, Welch &amp; Farrar" kwam men de Australische countryster Olivia Newton-John tegen, hetgeen jaren later leidde tot enkele songs voor "Grease en het "Xanadu-project. In 1979 werden The Shadows opnieuw erg populair dankzij hun cover van de John Williams-instrumental "Cavatina", beter bekend als "Theme from 'The Deer Hunter"', hun enige nummer 1-hit in de Top 40 en de Nationale Hitparade.
Na hun Engelse hit "Ghost riders in the sky" (1980) werd het allengs stiller aan het hitsinglefront. Wel verscheen er elk jaar een album, dat steeds zeer hoog in de hitlijsten terechtkwam. De groep bewerkte in die tijd bekende hits. Hank Marvin vertolkte die op zijn zo karakteristieke wijze. Alan Jones is op veel van die opnamen te horen op bas en voornoemde Cliff Hall op toetsen. Eind 1990/begin 1991 viel het doek definitief. Hank Marvin ging solo toeren en bracht solo-cd's uit. Bekend zijn zijn "tribute"-albums, gewijd aan Cliff Richard, Buddy Holly, Lloyd/Webber en filmmuziek. Zijn cd "The Guitar Player", waarop hij een akoestische Favinogitaar bespeelt, stond in 2002 nog in de top tien in Engeland. Samen met zijn zoon Ben en Warren Bennett (de zoon van Brian) gaf hij in 2001 een concert in het Paleis voor Schone Kunsten in Brussel. Waarschijnlijk onder druk van de talloze fans en het naderend 45-jarig jubileum besloten de heren nog eenmaal als The Shadows een "final tour" te maken.
In 2004 gingen ze op tournee door het Verenigd Koninkrijk met een reeks van 37 concerten ("The Final Tour") om op die manier een 45 jaar durende carrière af te sluiten. Wegens het grote succes kreeg de concertreeks een vervolg in 2005 met in totaal 27 optredens in Denemarken, Zweden, Noorwegen, Finland, IJsland, Nederland, Frankrijk, Duitsland, België en het Verenigd Koninkrijk.
Hank Marvin woont sinds november 1986 in het Australische Perth en heeft daar een eigen studio, genaamd Nivram Studios. Nivram is een anagram: de letters Marvin omgekeerd gespeld.
Naar aanleiding van het 50-jarige artiestenjubileum gingen Cliff Richard en The Shadows gezamenlijk een tournee maken door Europa, Australië, Nieuw-Zeeland en Zuid-Afrika. Deze vond plaats van eind september 2009 tot een stuk in 2010.
The Shadows en hun gitaren.
De groep speelde voornamelijk op Fendergitaren en vanaf 1965 op Burns, tot die in 1970 werden gestolen.

</doc>
<doc id="30720" url="https://nl.wikipedia.org/wiki?curid=30720" title="Wolfgang Uhlmann">
Wolfgang Uhlmann

Wolfgang Uhlmann (Dresden, 29 maart 1935 – aldaar, 24 augustus 2020) was een Oost-Duits schaker. Hij wordt beschouwd als de succesvolste schaker van zijn land.
Op 24-jarige leeftijd werd Uhlmann grootmeester van de FIDE. Hij was elfmaal kampioen van de DDR en heeft meer dan tien keer meegedaan met de Schaakolympiade.
Uhlmann heeft een variant in de schaakopening Ben-Oni op zijn naam staan:&lt;br&gt; 1.d4 Pf6 2.c4 c5 3.d5 e6 4.Pc3 exd5 5.cxd5 d6 6.Pf3 g6 7.Lg5
Biografie.
Het schaaktalent van Wolfgang Uhlmann bleek al in 1951, door zijn overwinning bij het jeugdkampioenschap van de gezamenlijke Duitslanden. Daarnaast volgde hij van 1949 tot 1952 een opleiding tot boekdrukker en vervolgens een opleiding tot "Industriekaufmann". Later werd hij ondersteund door de staat en kon hij zich exclusief wijden aan de schaaksport.
Uhlmann, die elf keer DDR-kampioen werd (1954, 1955, 1958, 1964, 1968, 1975, 1976, 1981, 1983, 1985 en 1986), werd in 1956 Internationaal Meester (IM) en in 1959 grootmeester (GM).
Sinds 1954, het jaar waarin hij voor het eerst deelnam aan een zonetoernooi (in Mariánské Lázně, hij werd 13e), was hij betrokken bij de strijd om het wereldkampioenschap. Bij het zonetoernooi in Wageningen in 1957 werd hij vijfde. In 1960 zou hij deelnemen aan het zonetoernooi in Berg en Dal, maar werd hem de toegang tot Nederland geweigerd (zie Politiek incident). Daarop boycotten de deelnemers uit de andere Warschaupact-landen het toernooi, dat in 1961 in Mariánské Lázně opnieuw gehouden werd. Hier kwalificeerde Uhlmann zich via een 3e plaats voor het interzonetoernooi in Stockholm (1962), waar hij gedeeld 9e-10e eindigde. Door een overwinning op het zonetoernooi in Raach 1969, kon hij opnieuw deelnemen aan een interzonetoernooi, in Palma de Mallorca, 1970. Hij eindigde gedeeld 5e–6e, waardoor hij kon deelnemen aan het kandidatentoernooi in 1971 in Las Palmas. Daarin verloor hij in de kwartfinale zijn match tegen de Deen Bent Larsen met 5½–3½. Ook in 1973 in Leningrad en in 1976 in Manilla nam hij deel aan een interzonetoernooi, maar hij bereikte niet meer het kandidatentoernooi.
In de jaren 60 had Uhlmann zijn meest succesvolle fase. In 1964 won hij gedeeld met Lev Poloegajevski in Sarajevo en gedeeld met Vassily Smyslov won hij in Havanna. Met Borislav Ivkov won hij in 1965 in Zagreb, voor de wereldkampioen Tigran Petrosjan. Rond de jaarwisseling 1965/1966 won hij met Boris Spasski het traditionele Hastings-toernooi. Samen met David Bronstein won hij in 1968 het Lasker-Memorial in Berlijn.
Ook als senior schaakte hij nog zeer goed. Hij nam deel aan meerdere wereldkampioenschappen voor senioren. Bij het wereldkampioenschap voor senioren in 1998 in Grieskirchen werd Uhlmann tweede, met evenveel punten als de winnaar Vladimir Bagirov. In 1996 werd de Russische grootmeester Alexei Suetin wereldkampioen bij de senioren, in Bad Liebenzell; Uhlmann eindigde op de vierde plaats. Bij de Duitse seniorenkampioenschappen werd hij in 2001 en in 2006 eerste.
Wolfgang Uhlmann was lid van de schaakafdeling van "USV TU Dresden". Hij overleed in augustus 2020 aan de gevolgen van een val.
Resultaten in schaakteams.
Met het team van de DDR nam Uhlmann deel aan de Schaakolympiades van 1956, 1958, 1960, 1962, 1964, 1966, 1968, 1970, 1972, 1988 en 1990 (van 1974 tot 1986 mocht de DDR niet deelnemen aan Schaakolympiade vanwege een verbod vanuit de Duitse Turn- en Sportbond, de DTSB). In 1964 behaalde hij de beste en in 1966 de op twee na beste individuele prestatie aan het eerste bord. Bij het Europees schaakkampioenschap voor landenteams in 1970 werd Uhlmann met het team van de DDR derde en behaalde hij de beste individuele prestatie aan het eerste bord (voor Tigran Petrosjan). In 1970 werd hij in de match "Rusland versus de rest van de wereld" opgesteld aan bord 7 van het team 'Rest van de wereld', waar hij verloor van Mark Tajmanov met 1½-2½.
Politiek incident.
In november 1960 zou Uhlmann in Nederland deelnemen aan het zonetoernooi in Berg en Dal. Toen hem een inreisvisum werd geweigerd, kon de voorzitter van de KNSB, Henk van Steenis, niet veel anders doen dan Uhlmann op Schiphol verwelkomen en direct afscheid nemen (zie foto). Uit verontwaardiging trokken de andere deelnemers uit de landen van het Warschaupact zich terug, waarna het toernooi moest worden afgelast.
In de Tweede Kamer werden vragen gesteld door Marcus Bakker (CPN). De ophef leidde ertoe, dat Uhlmann in 1961 wel een visum kreeg. Hij werd door de andere deelnemers ontvangen met een ovationeel applaus.

</doc>
<doc id="30723" url="https://nl.wikipedia.org/wiki?curid=30723" title="Buffy the Vampire Slayer (televisieserie)">
Buffy the Vampire Slayer (televisieserie)

Buffy the Vampire Slayer is een Amerikaanse televisieserie die evenals de eerder uitgekomen gelijknamige film geschreven werd door Joss Whedon. De serie is een rechtstreeks vervolg op de film, maar met andere acteurs. De eerste uitzending was op 10 maart 1997. De serie werd zeven seizoenen lang tot en met 22 mei 2003 uitgezonden op de Amerikaanse televisiezender The WB. In België werd de serie op 2BE uitgezonden. Vanaf oktober 2011 werd de serie in Nederland op Comedy Central uitgezonden.
"Buffy" was vanaf het begin zo populair dat er een contract volgde voor meer seizoenen en The WB gaandeweg relatief hoge kijkcijfers haalde. Na vijf seizoenen verhuisde "Buffy" van The WB naar UPN. Buffy werd gemaakt door 20th Century Fox Television. Vanaf 2 oktober 2001 zond UPN de serie uit, tot en met de laatste aflevering op 20 mei 2003. The WB zond "Buffy" een laatste keer uit op 17 september 2006, de laatste avond dat het netwerk zelfstandig bestond. Vanaf 2007 werd de serie vervolgd in een reeks stripboeken.
Ontstaan, plot en format.
Joss Whedon, de bedenker van de serie, wilde naar eigen zeggen af van het horror-cliché waarin een tenger blond meisje een binnendoorweggetje neemt over een begraafplaats en zo óf een gruwelijk einde tegemoet loopt óf gered wordt door een zwaarbewapende mannelijke held.
"Buffy Summers" (Sarah Michelle Gellar) is een door het lot uitverkoren geboren "Slayer", een meisje met bovennatuurlijke krachten dat de menselijke hoop vormt tegen de krachten van het kwaad. Al op jonge leeftijd wordt ze door een 'vreemde man' op de hoogte gebracht van haar buitengewone lot. Buffy is opgeroepen toen ze in LA woonde met haar moeder en vader. Als een Slayer sterft, wordt namelijk automatisch een nieuwe Slayer opgeroepen. In dit geval is Buffy de uitverkoren tiener. Nadat ze een gymzaal met vampiers in brand stak, werd ze van school getrapt. Haar moeder "Joyce" (Kristine Sutherland) en vader Hank zijn gescheiden en Buffy komt bij aanvang van de serie met haar moeder aan in hun nieuwe woonplaats "Sunnydale". Zij is vastbesloten haar 'Slayerbestaan' achter zich te laten en een gewoon puberleven te gaan leiden. Als ze echter op haar nieuwe school -Sunnydale High- komt, maakt haar "Wachter (Watcher)", bibliothecaris "Rupert Giles" (Anthony Stewart Head), haar duidelijk dat ze haar lot als Slayer niet uit de weg kan gaan. Een Wachter is de hoeder van een Slayer die op haar let, haar traint en haar met informatie en advies bijstaat. Haar lot is om (met name) vampiers te doden.
Terwijl ze zich langzaam maar zeker met haar roeping verzoent, sluiten medestudenten "Willow Rosenberg" (Alyson Hannigan) en "Xander Harris" (Nicholas Brendon) zich bij haar aan, nadat die bij toeval achter haar geheim komen.
In elk seizoen krijgt Buffy te maken met een grote centrale vijand of vijandige groep ("The Big Bad" genoemd in de Buffyverse). Dat zijn:
In de loop der jaren wordt de kerngroep aangevuld met nieuwe leden en verdwijnen anderen. Zo staat cheerleader "Cordelia Chase" (Charisma Carpenter) op haar eigen manier de groep bij, maar vertrekt eind seizoen 3 naar L.A. De goedaardige vampier "Angel" (David Boreanaz) wordt in seizoen 2 een vast lid, maar ook hij verlaat de serie eind seizoen 3 en gaat naar L.A. (beiden krijgen rollen in de spin-off Angel). In seizoen 2 wordt de ploeg versterkt door "Oz" (Seth Green), het vriendje van Willow en een weerwolf. In seizoen 4 verlaat hij de serie, terwijl in datzelfde seizoen "Riley Finn" (Marc Blucas) in de serie komt. Hij wordt het vriendje van Buffy en werkt voor een geheime organisatie die bovennatuurlijke wezens gevangenneemt en erop experimenteert. Hij vertrekt in seizoen 5. Eveneens in seizoen 4 komt "Tara Maclay" (Amber Benson) ten tonele. Zij krijgt een liefdesrelatie met Willow, wat de aanleiding is dat Oz definitief de serie verlaat. In seizoen 6 wordt Tara doodgeschoten door Warren, waarna Willow door zwarte magie bezeten raakt. In seizoen 5 wordt de ploeg versterkt door "Dawn Summers" (Michelle Trachtenberg), het in strijd tegen de godin "Glory" gecreëerde zusje van Buffy en keert de vampier "Spike" terug als hoofdrolpersonage. In seizoen 6 vertrekt Giles uit Sunnydale om terug te gaan naar Engeland, maar hij keert later terug. In seizoen 5 komt "Anya" (Emma Caulfield) als ex-demon bij Buffy en steunt de 'Scooby-Gang' op haar eigen, sarcastische manier. Zij was ook al in seizoen 3 en 4 te zien, pas in seizoen 5 werd ze echter aan de hoofdrolspelers toegevoegd.
Ook keren enkele mensen regelmatig terug. Zo komt Angel na zijn vertrek elk seizoen nog minimaal een aflevering terug. Drusilla en Joyce Summers (die in seizoen 5 overlijdt aan de gevolgen van een hersentumor) zijn ook nog vaak te zien in een aflevering. Oz en Riley keren nog eenmaal terug om hun verhaallijn voorgoed af te sluiten. Faith, die als tweede Slayer in seizoen 3 te zien was, keerde in seizoen 4 kort en in seizoen 7 voor langere tijd terug.
Buiten het succes en de cultstatus van de serie functioneert de show als moderne parabel die bovennatuurlijke elementen gebruikt als metaforen voor persoonlijke angsten, in het bijzonder die geassocieerd worden met overgangen tussen verschillende levensfases.
Levensloop.
Buffy Anne Summers was een Slayer die eind 20e eeuw werd geactiveerd. Ze werd geboren op 19 januari 1981 en werd op haar vijftiende geroepen om in 1996 Slayer te worden. Buffy woonde oorspronkelijk in Los Angeles; maar als gevolg van een incident met een bende vampieren op Hemery High, verhuisde ze met haar moeder naar Sunnydale. Daar trad ze zeven jaar lang op als bewaker van de Hellemond, voordat de stad halverwege 2003 werd vernietigd.
Aanvankelijk een onwillige held die constant niets anders wilde dan een normaal leven, groeide Buffy uiteindelijk om haar lot te omarmen. Buffy was in veel opzichten uniek als Slayer; ze weigerde haar gewone leven op te offeren voor haar bovennatuurlijke bestemming, werkte vaak als onderdeel van een team met haar vrienden de Scooby Gang en had romantische relaties met de beruchte vampiers Angel en Spike.
Buffy was een van de langstlevende Slayers en kwam niet één keer, maar twee keer terug van de dood, en haar voortbestaan met de andere Slayer Faith, was dit het gevolg dat deze daad de traditionele lijn verstoorde. Tijdens hun strijd met het Eerste Kwaad, stelde Buffy een plan op om elke Potentiële Slayer ter wereld te activeren, waarbij de traditionele lijn van Uitverkorenen werd afgeschaft, voordat ze zich toelegde op het verzamelen en trainen van het steeds groter wordende aantal Slayers. Ze creëerde de Slayer Organization, die de wereld en Slayers beschermde toen het bovennatuurlijke toen algemeen bekend was geworden.
Geopenbaard dat ze al lang betrokken was bij een oude profetie die de hogere macht Twilight als evolutie zou brengen om de aardedimensie te vervangen, voorkwam Buffy dit door het "Seed of Wonder" te vernietigen wat zo het einde van magie teweegbracht. Ze vestigde zich in San Francisco, waar ze haar taken als Slayer voortzette en uiteindelijk de magie op aarde herstelde en de verantwoordelijkheid voor de nieuwe regels op zich nam met het Vampyr-boek. Uiteindelijk was Buffy de Slayer die de slag van de "Reckoning" definieerde, waardoor Slayers konden bestaan en werken aan een betere toekomst, waardoor de loop van de geschiedenis tot de 23e eeuw veranderde.
Rolverdeling.
Vanaf het eerste seizoen t/m het laatste bestond de cast uit 4 hoofdrolspelers.
Soundtrack.
In 1999 verscheen het officiële soundtrackalbum, "" met onder anderen nummers van Guided By Voices, Garbage, Face to Face, Alison Krauss, etc. In de serie zelf is ook heel wat muziek aanwezig. Opvallend hierbij is dat de bands vaak ook daadwerkelijk op het podium te zien waren in de fictieve nachtclub, "The Bronze". Christophe Beck, hoofdcomponist van de serie van 3 seizoenen, opteerde voornamelijk voor songs van alternatieve bands in het indie, alternatieve rock, triphop en poppunk genre. Sommige van deze bands zijn dan ook dankzij hun muzikale bijdrage aan de serie uitgegroeid tot succesvolle bands in hun genre. De meest bekende acts die tijdens de serie op het podium verschenen zijn onder anderen Michelle Branch, K's Choice, Nerf Herder, The Breeders, Cibo Matto, Aimee Mann en Bif Naked.
Andere uitgegeven albums van de serie zijn "The Buffy EP" en "Radio Sunnydale". Op "The Buffy EP" staan zeven tracks van de triphop band Velvet Chain waaronder een nummer "(Buffy)" gebaseerd op het leven van Buffy Summers. De band speelde in het eerste seizoen van de serie ook twee nummers in "The Bronze" ("Strong" en "Treason".) In 2003 kwam het tweede officiële album van de serie uit, "Radio Sunnydale", met daarop nummers van onder anderen The Breeders, Sarah McLachlan, The Dandy Warhols en Blur.
In 2008 kwam het soundtrackalbum uit van Christophe Beck, "Buffy the Vampire Slayer: The Score".
Stripboekenreeks.
Lijst van onderstaande officiële stripvervolgen tussen 1999 en 2018 door Dark Horse Comics:
Buffy the Vampire Slayer: Season Eight 
"Volumes:"
Buffy the Vampire Slayer: Season Nine
"Volumes:"
Buffy the Vampire Slayer: Season Ten
"Volumes:"
Buffy the Vampire Slayer: Season Eleven
"Volumes:"
Buffy the Vampire Slayer: Season Twelve
"Volume:"
Spin-offs:
Romans.
Buffy Summers komt als hoofdpersonage in vrijwel alle boeken voor die uitgegeven zijn door Simon &amp; Schuster tussen 1997 en 2007.
Overige publicaties.
Journalistieke studies over de serie en naslagwerken:

</doc>
<doc id="30729" url="https://nl.wikipedia.org/wiki?curid=30729" title="Been">
Been

Mensen met de naam Been:

</doc>
<doc id="30730" url="https://nl.wikipedia.org/wiki?curid=30730" title="Been (materiaal)">
Been (materiaal)

Been is het materiaal dat gemaakt is uit de botten van dieren. 
Been wordt al sinds de oudheid gebruikt om gereedschappen en sieraden van te maken. Soms omdat het van nature al een geschikte vorm had (runderschouderbladen werden in de prehistorie als schep gebruikt), soms omdat het sterk en hard was, soms omdat er geen ander materiaal voorradig was (Eskimo's, op schepen).

</doc>
<doc id="30731" url="https://nl.wikipedia.org/wiki?curid=30731" title="Pan (maan)">
Pan (maan)

Pan is een kleine maan van Saturnus en heeft een korte omlooptijd. Het is vernoemd naar de Griekse god Pan, een herdersgod. Pan is een zogenaamde herdermaan van Saturnus. Dit is een maan die een baan om een planeet met ringen heeft en zich aan de uiterste randen van deze ringen of in het gat van zo'n ring beweegt. Pan bevindt zich binnen de "Enckescheiding" in de A-ring van Saturnus en zorgt ervoor dat het gat open kan blijven.
De zwaartekracht van Pan veroorzaakt golfpatronen in de A-ring. Op basis van deze golfpatronen zijn de plaats en de grootte berekend. Er werd besloten om de foto's van de Voyager opnieuw te bekijken en Pan werd hierop inderdaad ontdekt. Het is mogelijk dat er nog meer onontdekte manen binnen de ringen van Saturnus aanwezig zijn.

</doc>
<doc id="30733" url="https://nl.wikipedia.org/wiki?curid=30733" title="Pan">
Pan

Andere betekenissen voor pan:

</doc>
<doc id="30734" url="https://nl.wikipedia.org/wiki?curid=30734" title="Tomaat">
Tomaat

De tomaat is een vrucht, afkomstig van de tomatenplant ("Solanum lycopersicum", synoniem: "Lycopersicon esculentum"). De vrucht is culinair gezien een groente.
De rijpe vrucht is dan wel gezond, maar dit is in tegenstelling tot de rest van de plant, die giftig is: de plant hoort tot het geslacht nachtschade. De gifstof in deze plant heet tomatine; het is een glycoalkaloïde. De stof wordt door de plant geproduceerd als afweerstof tegen allerlei ziekteverwekkers en is ook giftig voor de mens. Bij het rijpen van de vrucht verdwijnt de gifstof hieruit, hierdoor wordt de vrucht eetbaar maar ook gevoeliger voor aantasting door onder andere schimmels en bacteriën.
Oorsprong.
Tomaten zijn afkomstig uit Meso-Amerika, waar de voorvaderen van de Azteken en de Maya's kleine varianten kweekten. Toen de Spanjaarden Mexico veroverden was de plant daar al ingeburgerd. De Spaanse conquistadores stuurden planten met kleine gele vruchten, die in het Nahuatl, de taal van de Azteken "xitomatl", werden genoemd, naar Spanje (het woord is verwant aan een ander Azteeks woord, namelijk "xipotatl", de aardappel - vergelijk het Engelse "potato" en "tomato"). De als giftig beschouwde planten werden als sierplant geteeld. Rond 1750 kwam men er in Italië en de Provence achter dat de gele vruchtjes, "pomo d'oro"( Italiaans voor "gouden appel"), eetbaar waren. Door kruisen en selecteren kreeg de tomaat de rode kleur en vanaf 1850 is het een veelgebruikte groente in de Europese keuken.
Kenmerken.
De tomaat is een meerjarige, kruipende plant, die als eenjarige wordt gekweekt. Het blad en de stengel zijn giftig, net zoals bij aardappel-, aubergine- en paprikaplanten. De bloemen vormen lange trossen die bij kerstomaten lange tijd kunnen doorbloeien. De groene bessen (tomaten) die door de plant worden gevormd zijn licht giftig. De bladeren zijn bezet met haartjes, waarop kliertjes staan die bij aanraking de typische tomatengeur verspreiden.
Tomaten als voeding.
Productie.
De tomaat is 's werelds op één na meest geproduceerde vrucht: de wereldproductie bedroeg in 2021 ruim 189 miljoen ton. China is verreweg 's werelds grootste producent van tomaten met ca. 1/3 van de mondiale oogst. Nederland produceert ongeveer 1 miljoen ton tomaten/jaar, dat is ca. 52 kilo per inwoner. Dit tegenover een consumptie van 5½ kilo/inwoner/jaar. Het overgrote deel van de Nederlandse tomaten wordt dan ook geëxporteerd, met Duitsland als grootste afzetmarkt (38%). 48% van alle tomaten in Duitsland komt uit Nederland; Duitsland produceert zelf maar weinig, zo'n 85.000 ton/jaar, ca. 1 kg/inwoner/jaar. België produceert zo'n 260.000 ton, ca. 23 kilo per inwoner. Opvallend is de efficiëntie van de Nederlandse productie: Nederland staat hier wereldwijd op nummer 1 met 507 ton/hectare/jaar, op de voet gevolgd door België met 506 ton. Andere landen volgen op grote afstand, bijv. China met 56 ton/hectare/jaar, de VS met 90 ton, en Italië met 62 ton.
Voedsel.
De tomaat wordt als groente gegeten, dit kan zowel rauw als gekookt. Er kunnen salades, tussendoortjes, snacks of borrelhapjes mee worden gemaakt. Tomaten zijn geschikt voor soepen, sauzen en koude bereidingen. Ook worden tomaten verwerkt tot tomatensap.
In Amerika worden (onrijpe) groene tomaten verwerkt in een chutney; hiervan mag men niet te veel eten wegens het giftige tomatine in de groene delen van de plant. Ondanks hun giftige imago zijn ook de bladeren in kleine hoeveelheden eetbaar. Het eten van het blad wordt al sinds de 17de eeuw als traditie in Azië vermeld.
In het ruime assortiment dat gekweekt wordt onderscheiden we de klassieke tomaat (vleestomaat, grotere trostomaten e.d.), de Bourgondische tomaten (trostomaten), de Mediterrane tomaten (pruimtomaten, coeur de Boeuf enz.) en de snack of aperitieftomaten (cherrytomaatjes, kleine pruimtomaatjes enz.).
Smaak.
De smaak hangt af van de samenstelling van de tomaat. Een tomaat bestaat voor het overgrote deel uit water en bevat slechts 5 tot 7% droge stof. Van die droge stof is de helft suikers, 9% appelzuur, 4% citroenzuur en de rest bestaat uit aminozuren, mineralen en zouten. Hoewel een tomaat meer dan 400 aromatische stoffen bevat, maken deze slechts 0,1% van de tomaat uit.
De twee belangrijkste smaakmakers zijn het niveau en de verhouding tussen zuur en zoet. Bij een zowel laag zoet- als zuurgehalte is het resultaat een waterachtige tomaat, terwijl veel suiker en weinig zuur leidt tot een flauwsmakende tomaat, vergelijkbaar met een overrijpe tomaat. Meer zuur en minder suiker daarentegen geeft een scherpe smaak. Extra zout bevordert de zoetheid en zachtheid, extra kalium voor een zuurdere smaak maar dan neemt ook de kans op neusrot toe.
Tomaten verliezen hun smaak bij een lagere temperatuur dan 8 °C, bijvoorbeeld als ze in de koelkast bewaard worden.
Gezondheid.
Tomaten bevatten veel vitamine C, carotenen, vitamine B1, vitamine B2 en vitamine B6 en de mineralen kalium, fosfor en magnesium. De tomaat bevat een kleurstof, namelijk lycopeen, die de menselijke cellen kan beschermen tegen de nadelige invloeden van stikstofdioxiden. Lycopeen speelt mogelijk ook een rol bij bescherming tegen kanker. Het behoort tot de plantenkleurstoffen die bekendstaan als de zogenaamde carotenoïden.
In groene tomaten is de gifstof tomatine nog aanwezig; dit is evenals de stof solanine die in aardappels voorkomt een glycoalkaloïde.
Groente of fruit.
In 1893 besliste het Hooggerechtshof in de Verenigde Staten dat de tomaat voor de Amerikaanse wet als "groente" (en niet als "fruit") moet worden beschouwd. Het proces was aangespannen in verband met de verschillende belastingtarieven die golden voor fruit en groenten. In België en Nederland wordt de tomaat vaak gezien als groente omdat ze meestal als dusdanig bereid wordt. Zie ook de uitleg in verschil tussen groente en fruit.
Tomaten als protest-symbool.
Het werpen van (rotte) tomaten is daarnaast een traditioneel wapen van protest tegen slechte prestaties van bijvoorbeeld podiumkunstenaars. Hiervan komt de naam van de filmrecensiewebsite Rotten Tomatoes, en het gebruik van de tomaat als symbool van de Nederlandse Socialistische Partij.
Teelt.
De tomatenplant wordt in de moderne teelt klimmend gekweekt en heeft een trosvormige bloeiwijze. De tomatenplant is een warmteminnende en gulzige plant wat de bemesting betreft. Bij tomaat worden de kleur en de stevigheid van de vruchten beïnvloed door de bemesting. In de gangbare teelt kan men deze tijdens de teelt gemakkelijk bijsturen met behulp van kunstmest. Meer voedingszouten zorgen voor meer zuren en suikers wat een sterkere smaak oplevert; bovendien smaakt de tomaat zo minder melig en sappiger. Minpunt voor de teler is echter de geringere vruchtomvang en licht dalende oogst.
Tomaten worden in West-Europa voornamelijk op steenwol in de kassen geteeld door glastuinbouwbedrijven. Tomaten die in Nederlandse kassen worden geteeld veroorzaken gemiddeld anderhalfmaal meer CO2-uitstoot dan tomaten uit Spanje. Biologische tomaten uit Nederland veroorzaken ruim twee keer zoveel CO2-uitstoot omdat de productie minder efficiënt is. Een alternatieve energiebron voor Nederlandse kassen is aardwarmte. Dit wordt al toegepast voor vleestomaten.
De afstand tussen de tomatenplanten vergroten leidt tot grovere, zoetere tomaten: de planten vangen zo meer licht en produceren meer suiker. Gewoonlijk plukt men bladeren boven een rijpe tros om het oogsten te vergemakkelijken met als gevolg een lagere suikerproductie. Laat de teler dit achterwege dan levert ook dit zoetere vruchten op.
De grootste en tevens ook de zwaarste tomaat die ooit gekweekt werd komt uit de Verenigde Staten, woog 4,4 kg en werd geteeld in 2019. De tomaat was van het ras Domingo.
Ziekten en plagen.
De belangrijkste schimmelziekten zijn aardappelziekte ( "Phytophthora infestans"), blad-, stengel- en nat vruchtrot ("Phytophthora nicotiana"), bladvlekkenziekte ("Cladosporium fulvum"), meeldauw ("Oidium lycopersici"), grauwe schimmel ("Botrytis cinerea"), kurkwortel ("Pyrenochaeta lycopersici"), kanker ("Didymella lycopersici"), sclerotiënrot ("Sclerotinia sclerotiorum"), fusarium-verwelkingsziekte ("Fusarium oxysporum" f.sp. "lycopersici"), fusarium voet- en wortelrot ("Fusarium oxysporum "f.sp. "racidis-lycopersici"), slaapziekte of verwelkingsziekte ("Verticillium albo-atrum") en voetziekte ("Rhizoctonia solani").
De bekendste dierlijke belagers zijn bladluizen, bonenspintmijt, kaswittevlieg, mineervlieg en het wortelknobbelaaltje.

</doc>
<doc id="30735" url="https://nl.wikipedia.org/wiki?curid=30735" title="Afferden">
Afferden



</doc>
<doc id="30736" url="https://nl.wikipedia.org/wiki?curid=30736" title="Historische binnenzee Almere">
Historische binnenzee Almere



</doc>
<doc id="30738" url="https://nl.wikipedia.org/wiki?curid=30738" title="Amber">
Amber



</doc>
<doc id="30739" url="https://nl.wikipedia.org/wiki?curid=30739" title="Elizabeth I van Engeland">
Elizabeth I van Engeland

Elizabeth I (Greenwich, 7 september 1533 – Richmond upon Thames, 24 maart 1603) was koningin van Engeland en van Ierland vanaf 17 november 1558 tot haar dood. Elizabeths bijnaam was de "maagdelijke koningin" ("Maiden Queen" of "Virgin Queen").
Zij regeerde in een tijd dat Engeland verdeeld was tussen katholieken en het opkomende protestantisme. Elizabeth droeg aanzienlijk bij aan de zaak van het protestantisme. Katholieken bestreed zij echter meer om redenen van staatsveiligheid dan uit religieuze overwegingen. Anders dan continentaal Europa bleef Engeland oorlogsgeweld op eigen grondgebied bespaard, maar het was vanaf 1585, mede om religieuze redenen, ter zee en in Europa wel in conflict met het machtige Spanje, waarbij de dodelijke dreiging van de Armada en het weerstaan ervan een hoogtepunt vormden. Elizabeth had ook veel te stellen met het Koninkrijk Ierland, dat toen in een personele unie met Engeland verbonden was. Haar vader Hendrik VIII had daar al weinig succes gehad met het opleggen van het anglicanisme en Ierse opstanden werden door Spanje gesteund. Engeland verscheen tijdens haar bewind op het wereldtoneel als zeevarende en koloniale mogendheid, waarbij Francis Drake en John Hawkins zich ontwikkelden tot de eerste nationale zeehelden.
Tijdens Elizabeths bewind werd het Engelse nationale bewustzijn versterkt dankzij de externe dreiging van de paus en van koning Filips II van Spanje, waarbij de Engelse katholieken in een tweederangspositie werden gedrongen als potentiële landverraders. Tot de dag van vandaag werkt dit door in de eis dat het Engelse staatshoofd niet katholiek mag zijn en niet mag trouwen met een katholiek.
Elizabeths troon werd betwist door Schotland, met steun van zowel de paus, die haar excommuniceerde, als Spanje en Frankrijk, vanwege haar begunstiging van het protestantisme en de schade die haar aanspraak op de troon had opgelopen door de machinaties van haar vader om een mannelijke erfgenaam te verwekken. Een vrouw op de troon had in haar tijd dan ook niet de voorkeur. Haar regeringsperiode was ondanks dit alles bijzonder lang. Voor regerende vorsten was het verwekken van een troonopvolger gewoonlijk een dure plicht; Elizabeth versterkte echter haar positie door juist niet te trouwen en een maagdelijkheidscultus rond haar persoon op te bouwen. Elizabeth beschikte over intellectuele kwaliteiten, politiek vernuft en gevoel voor publiciteit. Zij lijkt een visie op het nationale belang te hebben gehad, die niet is af te doen als vermomde persoonlijke belangenbehartiging. Zij wordt beschouwd als een van de grootste staatshoofden aller tijden; ze werd tijdens haar leven ook wel "Good Queen Bess" genoemd. Ze stond bekend als ijdel - al in 1563 trachtte zij bij koninklijke proclamatie te bepalen welke portretten van haar verspreid mochten worden.
Jeugdjaren, intriges en troonopvolging.
Hendrik VIII was met zijn tweede vrouw Anna Boleyn getrouwd op 25 januari 1533, het jaar waarin de breuk met Rome een feit werd. Deze afsplitsing had in principe geen religieus-leerstellige betekenis, maar was het gevolg van een ernstig persoonlijk conflict van de koning met de Rooms-Katholieke Kerk. Het werkte de reeds aan de gang zijnde verbreiding van de protestantse leer echter wel in de hand. De afsplitsing was volgens Hendrik VIII nodig omdat hij alleen zo zijn eerste huwelijk met Catharina van Aragon kon laten ontbinden. Catharina had hem geen mannelijke erfgenaam geschonken maar alleen een dochter, Maria Tudor, de latere Bloody Mary, die gedurende haar korte regeerperiode vele protestanten zou vervolgen. Dit deed ze vanwege haar religieuze overtuiging, die ze met haar moeder deelde. Anna Boleyn baarde in 1533 een kind van Hendrik, maar ook dat was weer een dochter, Elizabeth.
De katholieke Kerk erkende Hendriks echtscheiding niet en beschouwde Elizabeth als een onwettig kind. Zij werd echter meteen na haar geboorte benoemd tot troonopvolgster, bij gebrek aan een zoon. Ze passeerde daarmee haar oudere halfzus Maria, die volgens Hendrik een bastaard was vanwege de ontbinding van zijn eerste huwelijk, maar desondanks zou Maria de troon eerder bestijgen dan Elizabeth.
Toen Elizabeth twee jaar oud was, werd haar moeder onthoofd op beschuldiging van overspel en verraad. De vele miskramen en het uitblijven van een mannelijke erfgenaam zullen hierbij een rol hebben gespeeld. Haar vader hertrouwde met Jane Seymour, met wie hij in 1537 eindelijk een zoon kreeg, de latere Eduard VI. Vanwege Hendriks voorkeur voor een mannelijke erfgenaam werd Elizabeth op haar beurt gepasseerd als troonopvolger ten gunste van Eduard.
Toen Hendrik VIII in 1547 overleed en Eduard VI hem opvolgde, werd de veertienjarige Elizabeth verder opgevoed door haar vierde stiefmoeder, Hendriks zesde echtgenote, de protestantse Catharina Parr en haar nieuwe echtgenoot Thomas Seymour. Elizabeths halfbroer Eduard VI overleed in 1553, nog geen zestien jaar oud. Hij werd opgevolgd door Jane Grey, een achternicht van Hendrik VIII, die na slechts negen dagen aftrad. Daarna werd Hendriks oudste dochter Maria Tudor koningin van Engeland.
Elizabeth werd wegens haar hardnekkig protestantisme als een potentiële bedreiging gezien voor Maria en zij werd verdacht van samenzwering tegen haar zuster. Er waren aan haar gerichte brieven ontdekt van Thomas Wyatt, die een rebellie had ontketend tegen Maria vanwege Maria's plan om te trouwen met Filips II. Naar aanleiding van deze brieven werd Elizabeth gevangengezet in de Tower of London. De prinses ontkende heftig en vasthoudend dat zij iets van die rebellie wist; er zijn ook nooit antwoorden van haar op die brieven gevonden. Wyatt en diens volgelingen werden allen onthoofd, maar Elizabeth kreeg enig voordeel van de twijfel; in 1554 werd ze in Woodstock, Oxfordshire, onder huisarrest geplaatst.
Maria Tudor trouwde in 1554 met de toenmalige kroonprins Filips II van Spanje. Voor beide echtelieden waren het verwekken van een katholieke erfgenaam en het terugbrengen van Engeland bij de katholieke moederkerk belangrijke doelen. Filips was het bovendien te doen om een bondgenootschap met Engeland tegen Frankrijk, om de al tientallen jaren slepende Italiaanse Oorlogen te kunnen beslechten. Er begonnen felle vervolgingen van protestanten, waarbij velen, zelfs de aartsbisschop van Canterbury Thomas Cranmer, op de brandstapel kwamen. Het leverde Maria de bijnaam 'Bloody Mary' op, maar het had geen blijvend effect. Toen Maria in 1555 zwanger leek te zijn geworden, werd Elizabeth uit Woodstock naar het hof geroepen voor het geval dat Maria en haar kind in het kraambed zouden overlijden. De zwangerschap bleek ingebeeld en Filips zocht zelfs (tevergeefs) toenadering tot Elizabeth, want hij zag wel in dat zij de waarschijnlijkste opvolger van Maria was. Filips kon wegens verplichtingen elders (in 1556 werd hij koning van Spanje) slechts veertien maanden in Engeland blijven. Hij had een zeer impopulaire oorlogsverklaring aan Frankrijk gedaan gekregen, maar een eigen troonopvolger hadden hij en Maria niet. Toen Maria in 1558 overleed, was Elizabeth dus de enige wettige troonopvolger. Als protestantse vrouw besteeg zij de troon toen de godsdienstige verhoudingen op een dieptepunt waren.
Religieuze spanningen en huwelijksperikelen.
Elizabeth werd in januari 1559 gekroond tot koningin van Engeland. Haar 44-jarige regering zou in het teken staan van religieuze spanningen, zowel in de buitenlandse politiek als in de binnenlandse verhoudingen, al bleef het in Engeland vergeleken met het Europese continent tamelijk rustig. Al tijdens het begin van haar bewind kreeg de Anglicaanse Kerk vaste vorm door een herstel van de "Act of Supremacy" (1559) die de maatregelen van haar voorgangster Mary Tudor terugdraaiden en haarzelf "Supreme Gouvernor" van de Kerk maakten. De "Act of Uniformity" in datzelfde jaar bepaalde dat haar onderdanen naar de kerk moesten gaan en daarbij het "Book of Common Prayers" moesten gebruiken. Rooms-katholieken en 'non-conformistische', dat wil zeggen niet-anglicaanse protestanten werden tweederangs burgers, wat tot in de 19e eeuw zo zou blijven. Ze herriep echter ook wetten die dienden voor het vervolgen van ketters, waardoor Engeland een betrekkelijk tolerant godsdienstregime kreeg. Zij had hiermee de meerderheid van de bevolking achter zich, maar het was totaal onaanvaardbaar voor het Vaticaan.
In 1570 werd zij door paus Pius V geëxcommuniceerd krachtens de bul Regnans in Excelsis. Zo'n maatregel tegen een regerend vorst had niet alleen religieuze betekenis, maar ook politieke: Katholieken werden opgeroepen haar niet meer te erkennen als koningin. Dit stigmatiseerde in principe alle katholieken als staatsgevaarlijk, hoewel slechts een kleine minderheid werkelijk zulke activiteiten ontplooide. Een ander politiek effect van deze excommunicatie was de ondersteuning van de aanspraak op de Engelse troon van haar nicht Maria Stuart, de katholieke koningin van Schotland, die echter in 1567 toevlucht had moeten zoeken in Engeland. De ontdekking van allerlei katholieke complotten zoals de Ridolfi-samenzwering in 1570 en de Throckmorton-samenzwering in 1580, al of niet met haar medeweten, maakte de positie van de katholieken steeds moeilijker. De jezuïeten in Engeland werden vanaf 1570 streng aangepakt.
Elizabeth I bleef haar hele leven ongehuwd en kreeg de bijnaam "Virgin Queen", hoewel het voor een monarch eigenlijk een plicht was om te trouwen en voor een opvolger te zorgen. Filips II, weduwnaar van haar oudere zus, was de eerste geweest die haar, zelfs toen Maria nog leefde, een aanbod had gedaan, maar werd daarmee de eerste die werd afgewezen. Er zouden daarna nog veel huwelijkskandidaten (onder meer de Habsburger Karel II van Oostenrijk) volgen, en even zovele afwijzingen. Er waren geruchten dat ze een relatie had met Robert Dudley, de graaf van Leicester en ze heeft waarschijnlijk serieus overwogen met hem te trouwen, vooral nadat diens vrouw in 1560 overleed. De omstandigheden van de dood van Dudleys vrouw waren echter verdacht en alleen al daarom zou Elizabeth haar reputatie hebben geschaad door met Dudley te trouwen. Tot Dudleys dood in 1588 heeft zij een goede, maar nooit geheel opgehelderde relatie met hem onderhouden.
Een late, maar om politieke redenen serieuze kandidaat was rond 1579 de 23 jaar jongere Franse kroonprins, Frans van Anjou, de jongere broer van de Franse koning. Zowel Frankrijk als Engeland hadden een slechte relatie met Spanje. Zij mocht deze Franse prins wel (ze noemde hem weleens haar 'kikkertje'), maar hij stuitte vanwege zijn katholicisme op te veel weerstand bij de bevolking. Hij overleed onverwachts na zijn mislukte avonturen in Engeland en vervolgens in de Nederlandse Republiek, waarna het voor de 51-jarige Elizabeth vaststond dat zij de rest van haar leven ongehuwd zou blijven. Daar zaten politieke voordelen aan. Het huwelijk van Filips II met Maria Tudor had al aangetoond dat daarmee niet alleen een bondgenoot in huis werd gehaald, en katholiek bovendien, maar ook het risico betrokken te worden in oorlogen die niet in het landsbelang waren. Vanuit het parlement werd sterke druk op haar uitgeoefend om hoe dan ook te trouwen en de opvolging te verzekeren, maar zij weigerde het onderwerp met het Lagerhuis te bespreken. Het parlementslid Peter Wentworth stelde de kwestie driemaal aan de orde en werd even zoveel keren naar de Tower gestuurd.
In de loop van de jaren bleek zij met deze houding inderdaad haar eigen positie versterkt te hebben. Er ontstond een maagdelijkheidscultus rond haar persoon; zij presenteerde zich als een koningin die met haar volk getrouwd was.
In 1579 brak de Tweede Desmond Opstand uit in het katholieke Ierland, gesteund door een klein leger van paus Gregorius XIII; dat werd vrij gemakkelijk vernietigd, maar deze opstand kreeg daarmee ook een godsdienstpolitiek aspect. Rond 1583 was de opstand na een meedogenloze campagne gebroken. Ongeveer een derde van de bevolking van het graafschap Desmond was omgekomen.
Spaans-Engelse Oorlog.
In 1580 kon Filips II Portugal annexeren dankzij een opvolgingscrisis in dat land, waarmee hij zijn enorme koloniale rijk nog eens fors uitbreidde en daarmee zijn inkomsten vergrootte. Om de handel met de Levant te stimuleren sloot Elizabeth in dat jaar een capitulatie met sultan Murat III, waarin Engelse kooplieden een aantal privileges kregen in het Ottomaanse Rijk. Nadat de Nederlandse stadhouder Willem van Oranje in 1584 was vermoord, begon Engeland de Nederlanden openlijk te steunen in hun opstand tegen het Spaanse gezag. De Nederlandse Staten-Generaal boden haar na de moord op Willem van Oranje in arren moede als naburige protestantse vorstin de soevereiniteit aan en zij stuurde haar vertrouweling Robert Dudley, graaf van Leicester, naar de Republiek als haar vertegenwoordiger, maar dat werd geen succes. Bovendien sloot Engeland een tegen Spanje gericht verbond met het islamitische Marokko.
Dit alles, gecombineerd met de Engelse kaperij tegen de Spaanse koloniën resulteerde in 1585 in de Spaans-Engelse Oorlog (1585-1604). In 1586 werd de Spaanse vertegenwoordiger verbannen uit Engeland wegens zijn betrokkenheid bij een complot tegen Engeland. Deze oorlog leidde tot Engelse interventie in de Franse Hugenotenoorlogen aan protestantse zijde, terwijl Spanje de Franse katholieken steunde. Uit vrees voor meer katholieke complotten werd door het parlement al in 1584 de Wet op Samenzweringen aangenomen. Die wet bepaalde dat een ieder die geassocieerd werd met een complot tegen de koningin van troonopvolging werd uitgesloten. Er werd nog een complot ontdekt door Elizabeths minister Francis Walsingham, het zogenaamde Babingtoncomplot.
Troonaanspraak van Maria Stuart.
De Schotse katholieke koningin Maria Stuart, een verre nicht van Elizabeth, had haar al jaren dwarsgezeten met een eigen aanspraak op de Engelse troon, op grond van het testament van Maria Tudor, daarbij gesteund door Frankrijk. In haar eigen land had ze zich echter onmogelijk gemaakt, in het bijzonder door rampzalige keuzes van twee opeenvolgende huwelijkspartners, zodat ze in 1567 naar Engeland moest vluchten. Aanvankelijk werd ze met respect behandeld, maar omdat ze haar aanspraak handhaafde, werd ze in 1568 onder arrest geplaatst. Er werden aanwijzingen gevonden van betrokkenheid van Maria bij het Babingtoncomplot. Ze moest terechtstaan voor een rechtbank van veertig edelen, onder wie ook katholieken. De minister van Justitie, John Popham, was aangewezen als voorzitter. Maria Stuart ontkende de beschuldigingen, maar het mocht niet baten. Ze werd schuldig bevonden en onthoofd in Fotheringhay Castle in Northamptonshire op 8 februari 1587.
In haar testament bleek Maria Stuart haar aanspraak op de Engelse troon te hebben overgedragen aan de Spaanse koning Filips II. Die vond steun bij de paus voor deze aanspraak en zette zijn plannen door om Engeland binnen te vallen. Francis Drake vernietigde in 1587 een deel van de Spaanse vloot bij Cádiz, waardoor Filips' plannen werden vertraagd.
Armada.
Pas in juli 1588 zeilde de Spaanse Armada, een enorme oorlogsvloot van 130 schepen met meer dan 30 000 manschappen in de richting van Het Kanaal. Het plan was om vanuit de Zuidelijke Nederlanden een invasieleger over te zetten onder leiding van de geduchte veldheer Alexander Farnese, de hertog van Parma. Het land was daarmee in dodelijk gevaar. Als zo'n groot Spaans leger voet aan wal kon krijgen, zou Engeland daar geen noemenswaardig verweer tegen hebben.
Nabij Grevelingen, tussen Duinkerke en Calais, werden op 8 augustus (gregoriaanse kalender) de Spaanse galjoenen uiteengejaagd door branders en daarna zwaar beschadigd door het geschut van de kleinere, maar wendbaardere Engelse schepen onder bevel van Charles Howard en Francis Drake. Nadat de wind ongunstig was gekeerd voor een invasie in Engeland, voer de vloot rondom de Britse eilanden terug naar Spanje, tot aan Schotland achtervolgd door Engelse schepen. Door hevige wind en stromingen sloegen daarbij nog veel schepen op de Ierse klippen te pletter.
Elizabeth bereikte haar hoogtepunt als nationale en historische figuur toen zij haar troepen moed insprak in Tilbury, in de monding van de Theems, hoewel zij gewaarschuwd was voor de onveiligheid. Dit gebeurde overigens op 19 augustus, toen de Armada al ter hoogte van de Shetlands voer en ieder reëel gevaar geweken was. Elizabeth droeg een klein zilveren harnas op paars fluweel en had geen lijfwacht; ze werd slechts door een paar schildknapen omringd. De toespraak zou de geschiedenis ingaan als de "Speech to the Troops at Tilbury", maar werd pas in 1654 gepubliceerd, hoogstwaarschijnlijk in een versie die niet woordelijk overeenkwam met de originele toespraak. Ze zei volgens de overgeleverde tekst onder andere: "I have come amongst you as you see, at this time, not for my recreation and disport, but being resolved in the midst and heat of the battle to live or die amongst you all, to lay down for my God and for my kingdom, and for my people, my honour and my blood, even in the dust. I know I have the body but of a weak and feeble woman; but I have the heart and stomach of a King, and of a King of England too, and I think it foul scorn that Spain or Parma or any prince of Europe should dare invade the borders of my realm." ("Zoals u ziet, ben ik nu niet in uw midden gekomen om mij te ontspannen en mij wat te vertreden. Ik ben vastbesloten om in het heetst van de strijd tussen u allen te leven of te sterven, voor mijn God en voor mijn koninkrijk mijn eer en mijn bloed te geven, al moet ik in het stof bijten. Ik weet dat ik slechts het lichaam heb van een zwakke en krachteloze vrouw; maar ik heb het hart en de moed van een Koning, ja, van een Koning van Engeland! En ik vind het een onverdraaglijke gedachte dat Spanje, Parma of welke Europese vorst dan ook, de grenzen van mijn rijk zou durven schenden.")
Toen de invasie niet kwam, was de opluchting algemeen en werd er feestgevierd. Er werden herdenkingsmunten geslagen met de tekst: "Flavit Jehovah et Dissipati Sunt" (Jehova's adem heeft ze verstrooid).
Nasleep.
Na dit hoogtepunt voor Engeland zou Spanje zich nog redelijk herstellen en Engeland aanzienlijke verliezen toebrengen op zee. Zelfs in 1601 zou Spanje nog interveniëren in de Negenjarige Oorlog in Ierland, die door de Engelsen met een verschroeide-aardetactiek gewonnen werd. Evenals Filips II heeft Elizabeth het einde van de Spaans-Engelse oorlog niet meer meegemaakt. Hun opvolgers maakten er in 1604 snel een eind aan; voor geen van beide partijen was de oorlog een grote overwinning geworden.
Dood en opvolging.
Elizabeth overleed op 69-jarige leeftijd op 24 maart 1603 om 2 uur 's nachts. Ze werd begraven in Westminster Abbey. Haar dood betekende het einde van het Huis Tudor. Elizabeth werd opgevolgd door Jacobus, de protestants opgevoede zoon van Maria Stuart, die al sinds 1567 als Jacobus VI koning van Schotland was. De titel van Jacobus I van Engeland kreeg hij er dus nu bij. Er ontstond zo een personele unie van de koninkrijken Engeland en Schotland.
Begin van de kolonisatie.
De Engelsen moesten in hun koloniale streven concurreren met Spanjaarden en Portugezen, die daar al bijna een eeuw ervaring mee hadden. Tijdens Elizabeths bewind zijn er geen blijvende resultaten geboekt. Francis Drake zeilde de wereld rond tussen 1577 en 1580, als tweede na de Portugees Ferdinand Magellaan. Hij legde ergens in Californië aan, en stichtte Nova Albion (Nieuw Engeland), hoewel dit stuk land niet werd gekoloniseerd. Humphrey Gilbert volgde, bereikte Newfoundland in 1583 en claimde het eiland voor Engeland, maar stichtte er geen kolonie. Walter Raleigh stichtte in 1585 de eerste kolonie op Roanoke Island in het huidige North Carolina (VS). Mede wegens felle conflicten met de inheemse bevolking bliezen de Engelsen het volgende jaar al de aftocht. In 1587 probeerde Walter Raleigh er opnieuw een kolonie te stichten. Bij het eerstvolgende bezoek van Raleigh daar, vier jaar later, bleken alle kolonisten spoorloos verdwenen te zijn.
Culturele bloeiperiode.
Tijdens Elizabeths bewind kende het culturele leven in Engeland een bloeiperiode. De componist en luitist John Dowland maakte zowel in eigen land als op het continent furore. De literatuur, en in het bijzonder de poëzie, kwamen tot grote ontwikkeling. Toneelauteurs als William Shakespeare en Christopher Marlowe creëerden hun belangrijkste werk in deze periode, toen de Engelse taal elders in Europa nog vrijwel onbekend was. Engelsen moesten zich in die tijd op het Europese continent maar in het Frans of het Italiaans verstaanbaar zien te maken. Met de ontdekkingsreizen en de nog moeizame kolonisatie werd niet alleen de basis gelegd voor het Britse Rijk, dat in de 19e eeuw zijn hoogtepunt zou bereiken, maar ook voor het Engels als wereldtaal en voor de Engelse literatuur als wereldliteratuur.

</doc>
<doc id="30740" url="https://nl.wikipedia.org/wiki?curid=30740" title="Spyware">
Spyware

Spyware is de naam voor computerprogramma's (of delen daarvan) die informatie vergaren over een computergebruiker en deze doorsturen naar een externe partij. Het doel van spyware is meestal om geld te verdienen. De term komt van het Engelse woord "spy", dat spion betekent, en het achtervoegsel "ware", dat aangeeft dat het om software gaat.
De opkomst van spyware is mede het gevolg van het illegaal kopiëren van software. De programmamakers zoeken, nu ze minder inkomsten uit verkopen halen, naar andere manieren om geld te verdienen. Het toevoegen van spyware aan een programma is een manier. Zo zijn er bijvoorbeeld twee versies van het peer-to-peerprogramma Kazaa: het ene kost geld, het andere bevat spyware. Naast deze commerciële vorm van spyware bestaat er ook een vorm met meer criminele doeleinden. 
Meestal weten gebruikers niets van de spywarefunctie van een programma. Er zijn echter varianten waarbij gebruikers wel over de spywarefunctionaliteiten ingelicht worden. Vaak vindt dit dan op een listige wijze in de algemene voorwaarden plaats. Detectieprogramma's kunnen gebruikt worden om de spyware na installatie te ontdekken en eventueel te verwijderen. Deze werking is anders dan bij virusscanners. Deze voorkomen namelijk de installatie van ongewenste programma's. Men moet wel oppassen voor slechte, valse en malafide spyware-detectieprogramma's. Een aantal van deze programma's werkt slecht of probeert de gebruiker aan te zetten tot het kopen van een betaalde variant, ofwel door middel van het geven van valse positieven, ofwel door zelf spyware of adware te installeren.
Spyware is een van de grootste gevaren geworden voor computers waarop Windows gebruikt wordt. Dit geldt speciaal voor gebruikers van Internet Explorer, vanwege de nauwe integratie van deze webbrowser met het Windows-besturingssysteem. 
Werking.
Spywareprogramma's lijken in zekere zin op computervirussen. Beide worden geïnstalleerd zonder dat de gebruiker daar weet van heeft en beide hebben nadelige gevolgen voor de gebruiker. Ook veroorzaken ze vaak instabiliteit van het besturingssysteem. Maar er zijn toch wat verschillen.
Een virus kopieert zichzelf; het zal proberen andere computers te infecteren. Spyware kopieert zichzelf in het algemeen niet. Virussen verspreiden zichzelf (met hulp van computergebruikers die onvoorzichtig met hun computer omgaan) op een zo onopvallend mogelijke manier om niet ontdekt te worden. Spyware wordt verspreid door programma's juist duidelijk aan te prijzen, zodat ze door onwetende gebruikers worden uitgevoerd.
Spyware installeert zichzelf op zo'n manier dat het steeds mee opstart als de computer gestart wordt, waarbij het processortijd en geheugen gebruikt en het systeem instabiel kan maken.
Spywareprogramma's kunnen bijvoorbeeld bijhouden welke websites er worden bezocht, welke e-mails worden verstuurd, welke programma's geïnstalleerd zijn, enzovoort. Spyware kan in virussen zitten, maar meestal zit het bijgeleverd bij bepaalde programma's (zoals Bonzi Buddy, CometCursor en Kazaa). Ook bepaalde cookies kunnen als spyware worden beschouwd: iemands surfgedrag over diverse websites kan worden getraceerd als de reclamebanners op die diverse websites vanuit één centrale server worden verzorgd.
Spyware en de wet.
Nederland.
Strafbaarheid.
Het gebruik van spyware is onder bepaalde omstandigheden strafbaar. Zo is het bij wet verboden om zonder toestemming een computerprogramma op iemands harde schijf te installeren. De juridische term hiervoor is computervredebreuk en staat vermeld in artikel 138ab Wetboek van Strafrecht en artikel 144a Wetboek van Strafrecht BES. Een lacune in de wet is dat deze spyware toelaatbaar acht wanneer de algemene voorwaarden melding maken van de spyware — zelfs als dit op een zeer onduidelijke wijze gebeurt. Daarnaast maakt spyware computers instabiel door slecht programmeerwerk. Dit valt onder het strafrechtelijk delict 'vernieling van geautomatiseerde bestanden door schuld'. 
Tevens verzamelt spyware persoonsgegevens zonder toestemming, hetgeen in strijd is met de privacywetgeving: de 'Wet bescherming persoonsgegevens'. Ook kan spyware in strijd zijn met artikel 4.1 van 'Het besluit universele dienstverlening en eindgebruikersbelangen'. Deze bepaling luidt als volgt:
"1. Een ieder die door middel van elektronische communicatienetwerken toegang wenst te verkrijgen tot gegevens die zijn opgeslagen in de randapparatuur van een abonnee of gebruiker van openbare elektronische communicatiediensten dan wel gegevens wenst op te slaan in de randapparatuur van de abonnee of gebruiker van openbare elektronische communicatiediensten, dient voorafgaand aan de desbetreffende handeling de abonnee of gebruiker:" 
"a. op een duidelijke en nauwkeurige wijze te informeren omtrent de doeleinden waarvoor men toegang wenst te verkrijgen tot de desbetreffende gegevens dan wel waarvoor men gegevens wenst op te slaan"
en
"b. op voldoende kenbare wijze gelegenheid te bieden de desbetreffende handeling te weigeren."
Handhaving.
Een gebruiker kan zelf het bedrijf in rechte aanspreken over diens handelwijze. Ook is het College bescherming persoonsgegevens bevoegd een boete per overtreding op te leggen wanneer de privacywetgeving is overtreden. Daarnaast is de OPTA bevoegd om op te treden en boetes op te leggen. Tot slot is ook het OM belast met de opsporing. 
Een struikelblok in de handhaving van de gestelde regels is dat men meestal niet kan nagaan waar de spyware vandaan komt. In de gevallen waarin dit wel lukt, blijkt meestal het bedrijf buiten Europa gevestigd te zijn, en zullen instanties als het College bescherming persoonsgegevens, het Openbaar ministerie en de OPTA machteloos staan.
In Europa is enkel één Duitse rechtszaak aangaande spyware bekend (Hertz versus Claria). In de VS zijn meerdere rechtszaken gevoerd met uiteenlopende uitspraken.
De eerste Nederlandse (en Europese) maatregel tegen spyware: OPTA heeft boetes opgelegd van in totaal 1 miljoen euro. Het gaat over de besmetting van 22 miljoen computers. De spyware heet DollarRevenue. Het betreft een overtreding van art. 4.1 van het bovenvermelde besluit. De boetes zijn opgelegd volgens art. 15.4 en art. 15.10 van de Telecommunicatiewet. Een deel van deze boetes moet betaald worden door de directeurs zelf. Door een bezwaarprocedure moeten de boetes pas betaald worden nadat een rechter hierover uitspraak gedaan heeft. De verdachten beweren dat het bewijs illegaal werd verzameld. OPTA heeft de namen van de bedrijven en hun directeurs niet bekendgemaakt omdat het niet duidelijk is of OPTA dergelijke informatie openbaar mag maken.
Andere soorten malware.
Spyware mag niet verward worden met andere soorten "malware", ook al zijn er vaak wel bepaalde overlappingen. Het specifieke aan spyware is dat het gaat om spioneren: het aftappen van gegevens. Meestal wordt de informatie gebruikt voor reclamedoeleinden.
Adware laat reclameboodschappen aan de gebruiker zien. Deze kunnen door middel van spyware op de gebruiker afgestemd zijn, maar dat is niet altijd het geval. Adware bevat dus soms spywarefunctionaliteit maar niet altijd.
Ook phishing is anders dan spyware. Door misleidende informatie proberen de phishers de gebruikers te laten geloven dat ze de website van een bedrijf (bijvoorbeeld een bank) bezoeken, terwijl het in werkelijkheid een vervalste webpagina betreft. Vervolgens vragen de phishers of de gebruikers gegevens aan hen willen verstrekken. Deze werkwijze is dus anders dan bij spyware.
Een Trojaans paard is software die, zonder medeweten van de gebruiker, op zijn computer geïnstalleerd wordt en op die computer handelingen kan gaan verrichten. De handelingen die verricht worden, worden door het programma zelf aangestuurd. Deze handelingen kunnen onder andere bestaan uit het aanrichten van schade. Deze malwarevariant doet dus meer dan enkel gegevens vergaren.
Een keylogger registreert toetsaanslagen op een computer en kan de vergaarde gegevens doorsturen naar een andere computer. Dit is vaak een vorm van spyware.
Een autodialer is een programma dat automatisch het inbelnummer op een computer verandert. Vaak wordt dit veranderd in een nummer waarvoor een hoog bedrag per minuut betaald moet worden. Dit is geen spyware omdat het geen gegevens verzamelt.

</doc>
<doc id="30741" url="https://nl.wikipedia.org/wiki?curid=30741" title="Hispaniola">
Hispaniola

Hispaniola (Spaans "La Española") is een eiland in de Caribische Zee. Ten noordwesten van het eiland ligt Cuba, gescheiden door de Windward Passage, ten westen Jamaica en ten oosten ligt Puerto Rico met ertussen de Monapassage. In het zuiden ligt de Caribische Zee en in het noorden de Atlantische Oceaan, voorbij de Turks- en Caicoseilanden. De eilanden Hispaniola, Cuba, Jamaica en Puerto Rico vormen samen de Grote Antillen. Hispaniola is na Cuba het grootste eiland van de Antillen.
Op Hispaniola zijn twee staten gevestigd. Op het westelijke deel bevindt zich de staat Haïti; in het midden en op het oostelijke deel ligt de Dominicaanse Republiek die twee derde van het eiland beslaat.
Geschiedenis.
De eerste bewoners.
Op Hispaniola woonden de Ciboney-indianen die het eiland Quizqueya (moeder van alle landen) noemden. Rond het begin van de jaartelling arriveerde de Taíno-stam van de Arowakken, Zij noemden het Aïti (hoge berg) en verdreven de oorspronkelijke bevolking naar het westelijke deel. Van de 11e tot de 15e eeuw werd het eiland regelmatig overvallen door de Cariben.
In de tijd van het Taínovolk was Quisqueya verdeeld in vijf caciquazcos/cacicazgos (provincies). Deze cacicazgos waren verdeeld in nitaíno's (gemeenten). Het hoofd van een cacicazgo was een cacique.
Ontdekking door Christoffel Columbus.
In 1492 werd het eiland ontdekt door Christoffel Columbus en hij noemde het La isla española. Door het gebruik van de Latijnse benaming Hispaniola is de huidige naam ontstaan. Hij maakte vier reizen naar dit eiland en de omgeving.
Zijn eerste reis met drie schepen bracht Columbus, op 6 december 1492, bij Cape Môle op dit eiland. Hij maakte daar op 12 december de eerste tijdelijke verblijfplaats die hij La Concepción noemde. Ook bouwde men in december 1492 het fort La Navidad iets ten oosten van de huidige stad Cap Haitien. Het houten fort La Navidad werd bij Columbus' terugkeer in november 1493 volledig vernield teruggevonden zonder de achtergelaten Spanjaarden. In het jaar 1977 werden de vermoedelijke resten van La Navidad ontdekt bij het huidige dorp Bord de Mer de Limonade aan de baai van Cap-Haitien. National Geographic Magazine publiceerde de vermoedelijke archeologische vondst.
Santo Domingo en Saint Domingue.
In 1668 begonnen de Fransen in het westen, zonder veel weerstand van de Spanjaarden, het eiland binnen te dringen. Tegen het einde van de 17de eeuw werden de Spaanse nederzettingen op Hispaniola onrendabel, onstabiel, en meer en meer genegeerd. Handel in, en arbeid van, slaven was een centraal onderdeel van het leven geworden. Suiker was het belangrijkste exportproduct, maar het was niet voldoende om de investering voor de Spaanse Kroon terug te verdienen. Door de nieuwe goudgebieden in het huidige Midden-Amerika en het failliet van de Spaanse kroon, werd het belang van Hispaniola als het Spaanse juweel in de Nieuwe Wereld al snel minder. Mede hierdoor moest Spanje in 1697, bij de Vrede van Rijswijk, een derde deel van Hispaniola formeel afstaan aan Frankrijk. Het Spaanse deel noemde men Santo Domingo (nu Dominicaanse Republiek) en het Franse deel werd Saint-Domingue (nu Haïti). De toenmalige grens tussen de twee staten loopt vrijwel gelijk met de hedendaagse situatie.
De Slavenopstand.
Het einde van de 18e eeuw werd gekenmerkt door onzekerheid en opstanden. Op 22 augustus 1791 brak de Haïtiaanse Revolutie uit onder leiding van Toussaint Louverture, Jean-Jacques Dessalines en Henri Christophe. De slavernij in Haïti werd uiteindelijk in 1793 afgeschaft. Er ontstond een groeiend collectief van witte, zwarte en mulattensoldaten, onder leiding van de voormalige slaaf Toussaint Louverture. De Vrede van Bazel werd ondertekend in juli 1795, waarna de Britten de voormalige Spaanse gebieden probeerden te veroveren. Zij werden uiteindelijk in april 1798 door Toussaint Louverture van Hispaniola verdreven. In 1801 hadden de voormalige slaven vrijwel het gehele eiland in handen. Napoleon stuurde in november 1803 troepen naar het eiland. De Franse troepen werden echter door de opstandelingen, onder leiding van Jean-Jacques Dessalines, in 1804 verslagen. De voormalige slaven verklaarden zich onafhankelijk en namen het hele eiland in met de naam Haïti, naar de naam "Aïti" zoals het Taíno-volk het eiland noemde. Dit forceerde een massale uittocht van de gegoede burgerij uit Santo Domingo.
Men veronderstelt dat het verlies van Haïti heeft bijgedragen aan het besluit van Napoleon om in 1803 de Franse bezittingen in Noord-Amerika aan de Verenigde Staten te verkopen (de Louisiana Purchase).
De laatste verdeling.
Vanaf 1838 ontstond de organisatie La Trinitaria die de onafhankelijkheid van het Spaanse deel nastreefde. Oprichter en leider was Juan Pablo Duarte. Samen met Francisco del Rosario Sánchez, Ramón Matías Mella en Pedro Santana werd een onafhankelijkheidsstrijd gevoerd waarna het oostelijk deel in 1844 de naam Repúblika Dominicána kreeg. Het westelijk deel behield de naam Haïti.
De ondergang van de Taíno.
De grote onderdrukking van het Taíno volk op Hispaniola begon na de slag dicht bij het kleine fort Santo Tomas in maart 1495. De plaats waar de strijd plaatsvond werd later Santo Cerro (heilige berg) genoemd.
De Taíno-indianen werden door slavernij en ziekten vrijwel uitgeroeid. In zijn "Geschiedenis van nieuw Indië" schreef de Spaanse priester Bartolomé de Las Casas over Hispaniola:
"Er woonden 60.000 mensen op dit eiland, inclusief de Indianen; zodat tussen 1494 en 1508, meer dan drie miljoen mensen zijn bezweken door oorlog, slavernij, en in de mijnen. Wie in de toekomstige generaties zal dit willen geloven?"
De Spaanse verschrikkingen die de indianen moesten ondergaan beschrijft hij in: Zeer kort relaas over de vernietiging van de Indiën
Rond 1503 werden de eerste slaven uit Afrika ingevoerd, om op de suikerrietplantages te werken, in plaats van de Indianen.
In 1522 brak de laatste grote opstand van de indianen uit onder leiding van Enriquillo, waarna in 1533 Enriquillo een akkoord verwierf met enkele rechten voor de indianen.
De volgende drie eeuwen heerst er een wrede samenleving, gebaseerd op klassenscheiding en slavernij.

</doc>
<doc id="30742" url="https://nl.wikipedia.org/wiki?curid=30742" title="LAN-party">
LAN-party

Een LAN-party is een bijeenkomst van computerliefhebbers die in hun vrije tijd hun computers op een Local Area Network (LAN) aansluiten, dat de computers met elkaar verbindt. Iedere bezoeker van de LAN-party neemt zijn eigen computer met monitor of een laptop en andere toebehoren mee; ook een netwerkkabel om de computer op het netwerk aan te sluiten hoort bij de basisuitrusting. LAN-party's duren vaak een weekend lang, maar ook kortere en langere bestaan. LAN-party's zijn ontstaan in de jaren negentig, toen netwerkapparatuur betaalbaar werd voor consumenten.
Activiteiten.
De belangrijkste activiteit op een LAN-party is het spelen van computerspellen met twee of meer personen, dit is mogelijk door het netwerk dat de computers verbindt. Soms gebeurt dit in georganiseerde vorm, zoals een competitie waarbij prijzen te winnen zijn. Bij de grote LAN-party's is de competitie het belangrijkst. Op LAN-party's komen sommige bezoekers niet alleen om te 'gamen' maar ook uitwisselen van ideeën over uiteraard de computer. Liefhebbers van Casemodden verzamelen zich ook vaak op LAN-party's. Vooral bij outdoor LAN-party's zoals CampZone en Megabit, waarbij het computeren wordt gecombineerd met kamperen, is het sociale aspect vaak belangrijk en komen veel bezoekers meer voor de gezelligheid dan voor het spel.
Technische aspecten.
Een LAN-party wordt veelal door vrijwilligers georganiseerd, deze vrijwilligers zijn dan zelf ook liefhebber van en deelnemer aan de LAN-party. Een aantal diensten en producten wordt soms door derden verzorgd, zoals beveiligingspersoneel, specifieke netwerkapparatuur en eventueel de huur van een geschikte locatie. Veel populaire LAN-party's worden zonder winstoogmerk georganiseerd.
Een LAN-party wordt als volgt opgebouwd: afhankelijk van het aantal bezoekers wordt gekozen tussen twee verschillende mogelijkheden. In het geval van kleinere LAN-party's wordt vaak gekozen om een of meer switches op te stellen waar de computers met behulp van UTP-kabels op worden aangesloten. Als meerdere switches nodig zijn worden ze door middel van glasvezel of UTP met elkaar verbonden, waardoor ze met elkaar kunnen communiceren. Voor grotere LAN-party's wordt vaak gekozen voor een heel andere opstelling, er wordt een centraal punt in het netwerk gecreëerd door het plaatsen van een of meer krachtige 'core'-switches, ook wel de backbone genoemd, waarop secundaire switchen met glasvezel of UTP worden aangesloten om zo één groot netwerk te creëren.
Om de netwerken op LAN-party's draaiende te houden en bruikbaar te maken moeten de bezoekers vaak een door de organisatie vastgesteld IP-adres en bijhorend subdomain en een DNS-adres instellen. De instellingen worden in de meeste gevallen door de organisatie aan de deelnemers verstrekt.
Alle computers en andere elektrische apparatuur op een LAN-party verbruiken samen vanzelfsprekend een flinke hoeveelheid stroom. Voor een LAN-party van 1000 deelnemers moet gerekend worden op een schijnbaar vermogen van gemiddeld 200 KVA. Stroomuitval is een veelvoorkomend probleem op LAN-party's. Met name goedkope schakelende voedingen kunnen storingen geven op het net. Problemen met elektriciteit kunnen voorkomen worden door niet te veel stekkerdozen parallel te schakelen op één wandcontactdoos. Deze stekkerdozen hebben liefst geen aan/uit-schakelaar om ongewild uitgeschakelen en daarmee lokale uitval te voorkomen. 
LAN-party's worden meestal binnen gehouden, maar ook in de open lucht, meestal in tenten. Bij LAN-party's in de open lucht worden aggregaten gebruikt om de elektriciteit op te wekken, omdat deze vaak plaatsvinden op velden waar geen aansluitingen zijn op het elektriciteitsnet. Ook hierbij wordt gezorgd dat er niet te veel deelnemers tegelijk op hetzelfde aggregaat worden aangesloten om te voorkomen dat één of meer van deze aggregaten uitvallen.
Nederlandse LAN-party's.
In Nederland is het alleen LAN-partyorganisaties Drome, Netgamez, GameParty, LAN = LIFE en Regroup vroeger gelukt meer dan 1000 deelnemers bijeen te brengen. Bijna al deze LAN-partyorganisaties zijn gestopt, GameParty bestaat nog wel, maar is opgesplitst in 2009. Nu zijn er in Nederland alleen The-Party, CampZone en The Reality over met meer dan 1000 deelnemers. Netgamez was ooit de grootste met meerdere edities boven de 2500 deelnemers. Drome 2014 werd bij gebrek aan deelnemers afgelast.
In de beginjaren kwamen op een LAN-party's veel hobbycomputeraars af. Dat is niet meer zo. De grote en middelgrote LAN-party's zijn vooral een toernooi geworden met een grote opkomst van de competitiespelers. Op grote LAN-party's is er een totaal prijzengeld boven de 20.000 euro.
Kleinere LAN-party's in buurthuizen of gymzalen zijn er bijna ieder weekend in Nederland en trekken meestal tot 50 deelnemers per keer.
Uitwisseling bestanden.
Op LAN-party's is het (in Nederland en België) niet toegestaan bestanden zoals software, muziek en films aan te bieden of uit te wisselen. Hoewel niet toegestaan werd, zeker in het begin, op LAN-party's in Nederland het lokale netwerk gebruikt voor zulke uitwisseling. Door betere alternatieven op het internet is downloaden op een LAN-party's niet meer gebruikelijk. In Nederland zijn organisators van LAN-party's hierop nooit aangesproken of gecontroleerd.
Situatie in België.
In België worden wel controles gedaan en is de organisatie aansprakelijk. Wanneer ontdekt wordt dat er illegale inhoud gedeeld wordt, wordt een aanklacht bij de politie ingediend, die de betrokken pc's in beslag nemen. Ook daar is gamen tegenwoordig de hoofdreden om naar een LAN-party te gaan en is bestandsdeling op LAN-party's afwezig.
Bekende LAN-party's.
Bekende LAN-party's met een artikel op de Nederlandstalige Wikipedia zijn:

</doc>
<doc id="30743" url="https://nl.wikipedia.org/wiki?curid=30743" title="Schaafbank">
Schaafbank

Een schaafbank voor de metaalbewerking is een machine waarbij een beitel in een rechte lijn heen en weer wordt bewogen. Het werkstuk wordt na iedere slag een klein stukje zijwaarts of opwaarts verschoven.
Deze machine wordt gebruikt om bijvoorbeeld een spiebaan in de as-opening van een tandwiel te maken.

</doc>
<doc id="30745" url="https://nl.wikipedia.org/wiki?curid=30745" title="Brandweer">
Brandweer

De brandweer is een opgeleid korps bestaande uit beroepslieden en vrijwilligers die zich bezighouden met basis- en gespecialiseerde opdrachten zoals brandinterventies, het verlenen van hulp bij ongevallen, rampenbestrijdingen en explosies. Daarnaast voert de brandweer ook kleinere dagelijks taken uit zoals de zorg en het bevrijden van mens en dier. Zowel beroepslieden als brandweervrijwilligers moeten over een geschiktheidsattest en medische keuring beschikken.
In België, Nederland en het grootste deel van Europa is het 112-alarmnummer van toepassing voor het bellen naar hulpdiensten zoals de brandweer en ambulance.
Kenmerken.
De brandbestrijding is in België en Nederland van oudsher een taak van de gemeentebesturen. Dit is in Nederland dan ook laatstelijk vastgelegd in de Wet veiligheidsregio's (Wvr) van 2010, waarmee de uitvoering van de brandweerzorg uit handen is gegeven aan de veiligheidsregio's. In Nederland zijn sinds 2014 de laatste gemeentelijke of gemeenschappelijke brandweerkorpsen opgeheven en bestaan er sindsdien nog maar 25 brandweerkorpsen, binnen elke veiligheidsregio een.
Nederland.
De Nederlandse brandweer beschikt over een wagenpark dat vuurrood van kleur is (kleurcode RAL 3000). Daarnaast zijn de voertuigen voorzien van BZK-striping (Binnenlandse Zaken en Koninkrijksrelaties), die in het leven is geroepen om de herkenbaarheid van de verschillende hulpverleningsdiensten te vergroten. Sinds 16 april 2019 worden nieuwe voertuigen voorzien van OOV-striping, speciaal gemaakt om 's nachts beter zichtbaar te zijn. De voertuigen van de brandweer zijn uitgerust met blauw zwaailicht en tweetonige hoorn.
België.
In België is dit vastgelegd in de wet op de Civiele Veiligheid van 15 mei 2007 die de wet van 1963 moet vervangen. Momenteel wordt de Belgische brandweer gestaag hervormd. Vrijwel alle gemeenten beschikken dan ook over een of meerdere brandweerposten (uitruklocaties), waarvan de grootte afhankelijk is van de omvang en het brandrisico van het uitruk- of verzorgingsgebied. Gemeentelijke brandweerkorpsen werken in België samen in hulpverleningszones. Op deze manier kunnen ze bepaalde taken efficiënter uitvoeren. Regionale brandweren richten zich primair op de voorbereiding van de rampenbestrijding, en kunnen bij grote incidenten en rampen snel over voldoende mensen en middelen beschikken. In Nederland is de totale brandweerzorg én crisisbeheersing namens de gemeentelijke besturen via de 25 veiligheidsregio’s georganiseerd en bestaan er geen gemeentelijke brandweerkorpsen meer.
Het wagenpark van de Belgische brandweer is eveneens rood (RAL 3020 of equivalent) en is voorzien van vergelijkbare BVV-striping.
Structuur.
De brandweer heeft een strakke, hiërarchische commandostructuur. Dit stelt een brandweerkorps in staat om daadkrachtig en georganiseerd op te treden en samen te werken met andere brandweerkorpsen of met andere instanties zoals politie en ambulancedienst.
De overheidsbrandweer was voorheen per gemeente georganiseerd. Een gemeente had een afdeling brandweer die deze taak uitvoerde. Per 1 januari 2014 zijn alle brandweerkorpsen verplicht om in regionaal verband samen te werken. Deze verplichting komt voort uit de wet op de veiligheidsregio's. De brandweer is sindsdien per veiligheidsregio georganiseerd en de brandweerlieden zijn in dienst van de veiligheidsregio. De gemeente heeft dan alleen nog een bestuurlijke taak en blijft verantwoordelijk voor de brandweerzorg.
De brandbestrijder.
Lange tijd werd het brandweervak nagenoeg uitsluitend door mannen uitgeoefend. Vooral de laatste decennia is daar verandering in gekomen en maken ook vrouwen deel uit van de korpsen. Het beroep brandweerman/-vrouw kennen we in twee verbanden: vrijwilliger en beroeps.
Brandbestrijder is een veeleisende baan, die een zeker risico inhoudt. Brandweerlieden moeten kunnen functioneren in extreme omstandigheden, een goede lichamelijke en geestelijke conditie is dus vereist. Sociale vaardigheden zijn belangrijk omdat men steeds in een groep werkt en in contact komt met de burger in diverse hoedanigheden (slachtoffer, hulpverlener, omstander, dader etc.) en andere hulpdiensten.
Kazerne.
De brandweer is nagenoeg altijd gevestigd in een brandweerkazerne. De grootte van dit gebouw is sterk afhankelijk van de grootte van de post en de taken en specialismen die de post heeft. Van oudsher was kazerne de benaming van een uitruklocatie waar het personeel tijdens de dienst verbleef (gekazerneerd was). De onbemande locaties werden posten genoemd. Tegenwoordig is kazerne de term voor de uitruklocatie, het gebouw en met de term post wordt de organisatie van de daarbij behorende bemanning, het materieel en de locatie zelf bedoeld.
Kantoren van de brandweer kunnen ook los van een uitruklocatie zijn ingericht.
Met een brandweerkorps wordt in Nederland de totale brandweer van elke veiligheidsregio bedoeld, in Nederland zijn er totaal 25 brandweerkorpsen vanuit de overheid georganiseerd.
Inzetbare materieel.
Materieel dat door de brandweer kan worden ingezet voor brandbestrijding en hulpverlening:
In België, maar ook in Duitsland, beschikt de brandweer vaak ook over Ambulancevoertuigen.
Elk materieel onderdeel is voorzien van een uniek nummer. Dit nummer wordt gebruikt bij alarmering, communicatie over portofoonverkeer en inzetcoördinatie.
De indeling van deze nummers is beschreven in het Nationaal Nummerplan Brandweer Nederland.
Hierbij wordt het materieel ingedeeld in 10 hoofdcategorieën.
Brandweer van Nederland.
Wettelijke taken brandweer in Nederland.
De taken van de brandweer zijn sinds 1 oktober 2010 in het Europese deel van Nederland bepaald op grond van de Wet veiligheidsregio's:
De taken van de brandweer zijn op de BES-eilanden bepaald op grond van de Veiligheidswet BES:
De taken kunnen in de praktijk onderverdeeld worden in vier groepen:
Beroepsbrandweer in Nederland.
Beroepskorpsen vindt men alleen in grote steden of bijzondere gebieden zoals bij de Gezamenlijke brandweer. Een dienst wordt volledig in en om de kazerne doorgebracht in afwachting van een oproep. Gedurende deze uren vindt het onderhoud aan materiaal en kazerne plaats, wordt oefening, sport en studie gedaan en worden rusturen ingelast. Uiteraard heeft een alarmoproep de hoogste prioriteit. Meestal vertrekt na het overgaan van het alarm binnen de 1 à 2 minuten het nodige materieel en manschappen uit de kazerne.
Beroepsmensen werken vaak in een rooster van 24 uur dienst, met daarna 48 uur vrij. Ook komt er een 12/24/12/48 uren schema voor (12 op; 24 af; 12 op; 48 af). Sommige korpsen werken 24 op en 72 af. Dan hebben ze wel een flink aantal "terugkomstdagen" om aan hun uren te komen. Tijdens de nacht rusten beroepsbrandweerlieden in een rustverblijf in de kazerne, deze tijd maakt dan ook gewoon deel uit van de werktijd. De traditionele "24 uur op en 48 uur af" resulteerde in een (gemiddeld) 56 urige werkweek. Volgens Europese regelgeving mag een werkweek echter niet langer dan 48 uur zijn. In 2007 werd daarom de werkweek van de brandweerlieden aangepast zodat er maximaal 48 uur per week gewerkt wordt, waarbij de mensen met een 56-urig arbeidscontract nog wel hetzelfde salaris behouden. Voor de werkgevers betekent dit dat er sinds 2007 meer brandweermensen nodig zijn om de kazernes te bemannen.
Als alternatief voor de beroepsbrandweer zijn er ook brandweerkorpsen die in de avonduren en het weekend vanuit de kazerne uitrukken met vrijwillige brandweerlieden die volgens een apart dienstrooster "gekazerneerd" zijn. Een voordeel hiervan is dat vrijwillige brandweerlieden bij alarm niet eerst vanuit hun woning of werkadres naar de kazerne hoeven te gaan, waarmee de snelheid van uitrukken in de avonduren en weekenden gelijk is aan een beroepskazerne.
Vrijwillige brandweer in Nederland.
Met name in de kleine en middelgrote gemeenten is bijna altijd sprake van een vrijwillige brandweer. Bijna 80 procent van de 26.900 brandweerlieden in Nederland is vrijwilliger en doet het brandweerwerk als bijtaak. Vaak mag deze van de werkgever het werk verlaten wanneer hij of zij opgeroepen wordt voor een dringende interventie. Het oproepen gaat over het algemeen via semafoons (ook wel pager of pieper genoemd). In deze gevallen wordt van een vrijwilliger verwacht dat hij of zij binnen 2 tot 3 minuten na alarmering in de kazerne is. De opleiding van een vrijwilliger is dezelfde als voor beroepskrachten. Veelal wordt er met piketregelingen gewerkt om de opkomst van een volledige bemanning te kunnen garanderen. Voor vrijwillige brandweerlieden geldt een aparte rechtspositieregeling, hierin is ook de vergoeding geregeld die de vrijwilligers krijgen.
Een deel van de brandweervrijwilligers is aangesloten bij de Vakvereniging Brandweer Vrijwilligers
Communicatie in Nederland.
In Nederland communiceert de brandweer via het C2000-communicatienetwerk dat ook gebruikt wordt door de politie-, ambulancediensten, de KNRM, de douane, en de Koninklijke Marechaussee.
Alarmering van brandweereenheden en -vrijwilligers vindt plaats via semafoons binnen het P2000-netwerk.
Opleiding in Nederland.
Een deel van de aspirant-brandweerlieden is afkomstig van de jeugdbrandweer. De beroeps- en de vrijwillige brandwachten ondergaan dezelfde opleiding(en). Er zijn verschillende rangen waaraan bepaalde opleidingsverplichtingen zijn gekoppeld. Het diploma "manschap A" bijvoorbeeld bestaat uit de modules Brand, Technische Hulpverlening, Ongeval Gevaarlijke stoffen, Assistentie Waterongeval en Levensreddende Handelingen. De combinatie leidt tot het diploma. Daarna kan men het diploma "manschap B" behalen om specialistische taken te kunnen uitvoeren. Het eerstvolgende niveau is dat van bevelvoerder met daaraan gekoppeld de rang brandmeester. Een bevelvoerder is leidinggevende op een tankautospuit en geeft leiding aan 5 tot 7 personen. Ter indicatie; de opleiding tot bevelvoerder vergt voor vrijwilligers circa drie en een half jaar.
De opleiding tot brandweerofficier (Officier van Dienst) vindt in Nederland centraal plaats aan het Nederlands Instituut Publieke Veiligheid te Arnhem. Hierbij is een hbo- of wo-opleiding een vereiste. 
De opleiding tot brandweerofficier wordt veelal in deeltijd gevolgd. Deze deeltijdopleiding wordt gegeven door middel van competentiegericht onderwijs, de zogenaamde leergangen. Een typische leergang duurt circa 35 weken van 1-2 dagen per week.
Naast de deeltijdopleiding bestaat ook de unieke voltijdsopleiding tot brandweerofficier aan het Nederlands Instituut Publieke Veiligheid (NIPV). De voltijdsopleiding duurt ruim 18 maanden. Door het fulltimekarakter van dit onderwijs is het niet mogelijk hier een baan naast te hebben. Deelnemers nemen deel aan de opleiding namens een van de veiligheidsregio's en verblijven veelal intern in Arnhem.
Jeugdbrandweer.
In Nederland zijn meer dan 150 jeugdbrandweerkorpsen actief. In deze korpsen worden jongens en meisjes een aantal aspecten van het brandweervak bijgebracht. Daarbij is een van de doelstellingen dat kinderen door kunnen stromen naar de vrijwillige- of beroepsbrandweer. Zo zijn bij een groot aantal brandweerkorpsen mensen werkzaam die hun brandweercarrière bij de Jeugdbrandweer zijn begonnen. Het gaat hierbij niet alleen om brandweerkorpsen met een jeugdbrandweer maar ook bij korpsen die geen jeugdbrandweer hebben zijn mensen in dienst die elders bij de jeugdbrandweer begonnen zijn. De jeugdbrandweer wordt daarom gezien als de kweekvijver voor de "volwassen" brandweer. Vandaar dat steeds meer gemeenten en brandweerkorpsen een jeugdbrandweerkorps oprichten.
Voordat de stap naar de "volwassen" brandweer gemaakt kan worden hebben de kinderen bij de jeugdbrandweer meestal een opleidingsperiode van 5 tot 6 jaar achter de rug. Leden in de leeftijd tussen de 12 en de 15 jaar zijn junioren. Vanaf het jaar dat een jeugdlid 15 is kan hij of zij meedoen bij de aspiranten. Na het jaar dat het jeugdlid 18 is geworden mag hij of zij niet meer meedoen met de jeugdbrandweer maar met een pré solliciteren bij een vrijwilligers, beroeps of bedrijfsbrandweerkorps.
Statistieken.
Sinds 2018 verzamelt het NIPV in opdracht van het Veiligheidsberaad cijfermateriaal over de brandweer, o.a. wat betreft het aantal posten of kazernes, het aantal personeelsleden in zogenaamde "repressieve functies" en de opkomsttijden. Met de opkomsttijd wordt bedoeld de tijd tussen het moment dat de melding bij de meldkamer binnenkomt en het moment dat het eerste brandweervoertuig ter plaatse toekomt. Volgens deze gegevens van het NIPV gold voor de Nederlandse brandweerkorpsen op 31 december 2021 dat:
Brandweer Nederland.
Brandweer Nederland is met ingang van 1 november 2012 de nieuwe naam van het samenwerkingsverband van alle brandweerkorpsen. Brandweer Nederland komt voort uit de Nederlandse Vereniging voor Brandweerzorg en Rampenbestrijding (NVBR) en staat onder leiding van de 25 brandweercommandanten/directeuren in de Raad van Commandanten en Directeuren Veiligheidsregio (RCDV) van de veiligheids. De RCDV heeft een dagelijks bestuur met een voorzitter en 10 vakregisseurs. Deze vakregisseurs zijn ieder verantwoordelijk voor één taakveld. De taakvelden van Brandweer Nederland zijn Risico- en crisisbeheersing, Incidentbestrijding, Leren en ontwikelen, Brandveiligheid en Bedrijfsvoering. Tijs van Lieshout, tevens directeur/commandant van Veiligheidsregio Amsterdam-Amstelland is voorzitter van de Raad van Commandanten en Directeuren Veiligheidsregio.
Nederlands Instituut Publieke Veiligheid (NIPV).
Het ondersteunende bureau van Brandweer Nederland is onderdeel van het Nederlands Instituut Publieke Veiligheid (NIPV)in Arnhem en Zoetermeer, dat per 1 januari 2013 zijn beslag heeft gekregen als Instituut Fysieke Veiligheid (IFV). Dit instituut is het uitvoeringsorgaan voor ontwikkelingen in het veiligheidsdomein en ondersteunt de brandweer op het gebied van bestuur, beleid, opleidingen en materieel.
Monumenten.
Op het terrein van het NIPV in Schaarsbergen bevindt zich het Nationaal Brandweermonument, waar sinds 2012 jaarlijks op de derde zaterdag in juni de in Nederland omgekomen brandweerlieden in besloten kring worden herdacht. Daarnaast bevindt zich op begraafplaats Emaus in Vlaardingen een monument voor de vijf brandweerlieden die omkwamen bij de oliebrand aan de Koningin Wilhelminahaven in 1951. Dit is tot nu toe het ernstigste brandweerongeval dat in Nederland heeft plaatsgevonden.
Vlag.
Tussen 1981 en 2003 beschikte de Nederlandse brandweer over een vlag. Het ontwerp was afkomstig van de Stichting voor Banistiek en Heraldiek. De wettelijke beschrijving luidt:
""kleuren vlaggedoek en embleem: rood: helder vermiljoen, gelijk de Nederlandse vlag, geel: donkergeel of "Prinsengeel", drie schuine banen rood-wit-rood, waarvan het wit 1/5 van de vlagafmeting langs de stok breed is, op het midden een schijf waarvan de middellijn 2/3 is van de vlagafmeting langs de stok; binnen deze schijf een smalle, witte zoom, het brandweerembleem op het midden met een hoogte die gelijk is aan 1/2 van de vlagafmeting langs de stok; het brandweerembleem, overeenkomstig de beschikking van 2 september 1964, nr. AB64/1667, Directie O.P., Hoofdafd. O.P.Z., wordt uitsluitend in de eerdergenoemde kleuren rood en geel uitgevoerd.""
Het was mogelijk om de vlag een lokale betekenis te geven door geheel boven aan de stokzijde een gele rechthoek met een maximum grootte van 1/25 van het vlaggenoppervlak te plaatsen met in rode letters de afkorting van de gemeentenaam in maximaal drie letters.
Sinds 2003 gebruikt de Nederlandse brandweer een logovlag.
Brandweer van België.
In België hebben niet alle gemeenten een brandweerkorps, bij kleine gemeenten neemt een naburige stad of gemeente dit dan voor hun rekening. Op nogal wat plaatsen in België is ook de ambulancedienst voor dringende medische hulpverlening een onderdeel van de brandweer.
Noodoproepen en interventies.
Via de alarmnummers 100 en 112 kan men in België een beroep doen op de brandweer bij noodsituaties. Voor de behandeling van de noodoproepen naar deze nummers wordt een onderscheid gemaakt tussen de "calltaking" en de "dispatching". De calltaking omvat het aannemen van de noodoproepen, het uitvragen van de oproepers, het noteren van de noodzakelijke informatie (o.a. de locatie en het soort noodsituatie) en het bepalen van het best passende type interventie, bijvoorbeeld 'voertuigbrand' of 'reinigen wegdek'. De dispatching omvat het daadwerkelijk alarmeren van het personeel dat moet uitrukken, het opvolgen van de interventies en het bieden van ondersteuning aan de ploegen op het terrein.
Calltaking en snelste adequate hulp.
De calltaking van de noodoproepen vindt plaats in de Noodcentrales 112 (NC112). Iemand die 100 of 112 belt voor dringende brandweerhulp, krijgt een operator van een van deze centrales aan de lijn. Voor het uitvragen van de oproeper, het bepalen van het juiste interventietype en het geven van eerste veiligheidsadviezen aan de oproeper, beschikken deze operatoren over een nationaal handboek met protocollen. Na de oproeper te hebben uitgevraagd, staan de operatoren van de NC112 in voor het alarmeren van de juiste brandweerdiensten.
Bij het bepalen van de juiste brandweerdiensten is het principe van de snelste adequate hulp of SAH van groot belang. Dit principe is van toepassing op een wettelijk vastgelegd aantal interventietypes; voornamelijk op de interventietypes waar mensen in ernstig gevaar (kunnen) zijn. Het SAH-principe bepaalt dat voor deze interventies niet per se de brandweer vanuit de territoriaal bevoegde brandweerpost/-zone moet uitrukken, maar wel die vanuit de post/zone die het snelst ter plaatse kan zijn, ook al moet die dan tussenkomen voorbij hun zone- of zelfs provinciegrens. Welke brandweerpost het snelst ter plaatse kan zijn, wordt berekend door de CAD-software van de NC112.
Bij interventies waarop het SAH-principe van toepassing is, alarmeert de NC112 de snelste brandweerpost/-zone. Als deze niet de territoriaal bevoegde is, informeert de NC112 ook de territoriaal bevoegde post/zone. Bij interventies waarop het SAH-principe niet van toepassing is, alarmeert de NC112 enkel de territoriaal bevoegde post/zone. De alarmering vindt plaats door het verzenden van een XML-bericht naar het computersysteem van de juiste brandweerpost/-zone en door telefonisch na te bellen.
Dispatching.
Waar de calltaking de verantwoordelijkheid is van de NC112, is de dispatching de eigen verantwoordelijkheid van de door de NC112 gealarmeerde brandweer. Voor de officiële start van de hulpverleningszones in 2015 had elke brandweerpost zijn eigen seinkamer die deze taak uitvoerde. Sinds de vorming van de hulpverleningszones, hebben de meesten echter een zonale dispatching of meldkamer in gebruik genomen. Deze verzorgt dan de dispatching voor alle brandweerposten binnen de zone. Zij ontvangen de alarmering van de NC112, bepalen de personen en wagens die moeten uitrukken en verwittigen deze via bijvoorbeeld pagers of een PA-systeem. In de meeste zonale dispatchings verloopt dit grotendeels geautomatiseerd aan de hand van het XML-alarmeringsbericht van de NC112.
Ook staan deze dispatchings in voor de opvolging en ondersteuning van de brandweerinterventies. Zo verwerken zij bijvoorbeeld vragen voor opschaling of bijstand van andere diensten. Hiertoe staan zij in permanent contact met de brandweerploegen op het terrein via het ASTRID-radionetwerk. In sommige provincies werken sommige of alle hulpverleningszones samen voor wat betreft de dispatching. Zij beheren dan gezamenlijk een interzonale of zelfs provinciale dispatching. 
Nummer 1722.
Naast de noodnummers 100 en 112 bestaat sinds 2017 ook het nummer 1722 voor niet-dringende brandweerinterventies tijdens stormweer (bijvoorbeeld voor wateroverlast). Bij stormweer kunnen de NC112 een piek aan oproepen krijgen voor dergelijke interventies. Het nummer 1722 dient om de nummers 100 en 112 te ontlasten van deze minder dringende oproepen zodat ze goed bereikbaar blijven voor mensen in levensgevaar.
Wettelijke taken brandweer in België.
De taken zijn nagenoeg hetzelfde als in Nederland. De brandweer blust niet alleen branden. Zij neemt ook alle hulpinterventies op lokaal niveau voor zijn rekening waar gevaar is voor de mens of diens goederen/bezittingen grote schade kunnen oplopen.
In België is dringende medische hulpverlening (ambulance) in veel gevallen ook een onderdeel van de brandweer.
De brandweer heeft ook een belangrijke preventieve taak: zij moeten de preventie- en veiligheidsmaatregelen controleren die zijn voorgeschreven door de openbare overheden. Elke stedenbouwkundige vergunningsaanvraag voor een meergezinswoning, openbaar gebouw, industrie etc. moet de brandweer controleren op de brandveiligheid + toegangs- en evacuatiewegen.
De wet bepaalt dat de hulpdiensten acht soorten opdrachten gratis moeten uitvoeren:
De brandweer komt dus tussen bij bijvoorbeeld:
Interventies door de brandweer die door het retributiereglement van de gemeente kunnen worden gefactureerd kunnen bijvoorbeeld zijn:
Beroepsbrandweer in België.
Net zoals in Nederland zijn de beroepskorpsen in België vooral te vinden in grote steden. Vijf grote steden werken volledig op beroepspersoneel (Brussel, Gent, Antwerpen, Luik en Charleroi). Daarnaast zijn er al verschillende centrumsteden die ook al volledig (of grotendeels) op beroepspersoneel zijn overgeschakeld (Kortrijk, Leuven, Hasselt, Oostende, Brugge, Aalst e.a.).
In middelgrote steden en gemeenten werkt men dikwijls met een combinatie van beroeps en vrijwilligers. Daar kiest men het aantal beroepsmensen in functie van de noden. Kleine gemeenten hebben soms slechts enkele beroepsmensen die voornamelijk in staan voor het onderhoud van materiaal en kazerne. Grotere gemeenten verkiezen dikwijls om een vaste basisploeg beroepspersoneel te voorzien van bijvoorbeeld 9 m/v per shift. Extra bijstand komt dan van vrijwilligers die opgeroepen worden.
Beroepsmensen in België werken in een vergelijkbaar urensysteem als in Nederland. De dagtaak in de kazerne is ook dezelfde.
Vrijwillige brandweer in België.
In België zijn ongeveer 12.000 vrijwilligers bij de brandweer.
De vrijwilligers zijn oproepbaar van thuis of op het werk via een semafoon (pieper in de volksmond). De alarmering gaat via de kazerne als deze bemand is of automatisch via de alarmcentrale HC100/112. Bij de meeste korpsen werkt men met een wachtsysteem waarbij de vrijwilliger volgens een schema (meestal een week) van wacht is, vergelijkbaar met Nederland. In andere korpsen kiezen de vrijwilligers zelf wanneer zij zich beschikbaar stellen; een dergelijk systeem is natuurlijk gekoppeld aan minimumverplichtingen (bijvoorbeeld een gemiddelde jaarlijkse beschikbaarheid van 6 uur per dag).
In bepaalde korpsen doen de vrijwilligers ook wachtdiensten in de kazerne, net zoals het beroepspersoneel.
In België worden vrijwilligers altijd betaald voor hun prestaties, de vergoeding of de toepassing ervan kan wel verschillen van korps tot korps. In het kader van de brandweerhervorming zullen deze vergoedingen gestroomlijnd worden per hulpverleningszone.
Opleiding in België.
In België bestaat er een modulair systeem voor de brandweeropleidingen. Deze modules worden georganiseerd in de provinciale opleidingscentra voor hulpdiensten.
De diverse opleidingsmodules dragen de naam van de corresponderende hiërarchische graad. Men begint sowieso met de opleiding "Brandweerman". Deze opleiding telt zo'n 300 lesuren en bestaat uit theorielessen en praktische oefeningen (zowel "droge" oefeningen als gecontroleerde oefeningen in een brandhuis).
Nadien kan men - indien gewenst en indien men aan de toelatingsvoorwaarden voldoet - deelnemen aan de modules "Korporaal", "Sergeant" en "Adjudant". In het ideale geval kan de adjudantscursus gestart worden 9 jaar na inschrijving voor de cursus "Brandweerman": men moet immers over voldoende anciënniteit beschikken om te mogen participeren aan een vervolgopleiding.
Verder zijn er nog de officiersopleidingen: "Officier", "Crisissituatiebeheer", "Technicus Brandvoorkoming" en "Dienstchef".
De opleidingen worden meestal op zaterdag georganiseerd, zodat vrijwillige brandweerlieden ook kunnen deelnemen.
Elke opleiding bestaat uit verschillende onderdelen, bijvoorbeeld brandbestrijding, technische hulpverlening, bevelvoering en gevaarlijke stoffen. Voor elk opleidingsonderdeel dient men te slagen voor het examen. Als de vereiste modules zijn gevolgd, krijgt men een brevet of diploma. De bijhorende graad krijgt men pas als er in het eigen korps een functie vacant is en na intern examen. Het is dus mogelijk dat iemand dienstdoet met de graad van korporaal, maar wel al over de brevetten sergeant en adjudant beschikt.
Naast de opleidingen in het opleidingscentrum is er onderricht in het eigen korps en een stageperiode van een jaar voor aspirant-brandweerlieden en onderluitenanten. Het provinciaal opleidingscentrum organiseert ook bijkomende specialisatiecursussen zoals binnenbrandbestrijding en ontzetting van beknelde personen. Dit omdat hier specifiek oefenmateriaal en infrastructuur voor nodig is waar korpsen zelf niet over beschikken.
Bedrijfsbrandweer.
Luchthavens en de grotere industrieën beschikken over een eigen bedrijfsbrandweer. Deze bedrijfsbrandweer kan een aangewezen brandweer zijn (de overheid heeft bepaald dat deze specifieke locatie een eigen brandweer nodig heeft) of het kan een wens zijn van de locatie. De bedrijfsbrandweer is opgeleid voor de specifieke taken in het bedrijf. Ze hebben een goede kennis van de locatie en specifieke gevaren op hun werkgebied. In Nederland zijn veel bedrijfsbrandweren min of meer geïntegreerd in de regionale veiligheidsregio's.
In het Rotterdamse Europoort gebied zijn veel bedrijven gevestigd die een bedrijfsbrandweer nodig hebben. Deze bedrijven hebben zich samen met de gemeente Rotterdam en het gemeentelijk havenbedrijf verenigd in het Openbaar Lichaam Gezamenlijke Brandweer. Daarnaast hebben bedrijven als Bruynzeel, Bavaria, Philips, Grolsch, MSD en diverse ziekenhuizen een eigen bedrijfsbrandweer.
Ook in de Haven van Antwerpen hebben enkele bedrijven een eigen bedrijfsbrandweer, zoals BASF en Borealis.
Een goed voorbeeld van een bedrijfsbrandweerkorps is de "Werkfeuerwehr" van het chemieconcern BASF in Duitsland. Zij zijn een autoriteit op het gebied van brandbestrijding in chemische installaties en passen hun expertise internationaal toe.
Zie ook.
Brandweer (single) van clouseau

</doc>
<doc id="30746" url="https://nl.wikipedia.org/wiki?curid=30746" title="Brouwersdam">
Brouwersdam

De Brouwersdam is het zevende bouwwerk van de Deltawerken. De Brouwersdam, gelegen in de Nederlandse provincies Zuid-Holland en Zeeland, sluit het Brouwershavense Gat af. Door deze afsluiting van dit zeegat ontstond het Grevelingenmeer.
Al in 1965 was de Grevelingendam tussen Goeree-Overflakkee en Schouwen-Duiveland gereedgekomen. De Grevelingen ten zuiden van Goeree-Overflakkee stonden nog in verbinding met de Noordzee. De stormvloeden konden hier dus hoger oplopen, daarom werden de dijken aan de zuidkant van het eiland in 1965 verhoogd. Om de periode van hogere vloedstanden te verkorten is direct na de sluiting van de Grevelingendam begonnen met de bouw van de Brouwersdam. Na ruim zes jaar, in het voorjaar van 1971, is deze dam gesloten. Tussen 1964 en 1971 hebben zich enkele zeer hoge waterstanden voorgedaan. In november 1966 bleef het water hier slechts enkele centimeters beneden het peil van 1 februari 1953.
Met de bouw van de zes kilometer lange dam werd in 1962 begonnen. De zeearm tussen Goeree en Schouwen was hier tot 30 meter diep. Vanwege de grote diepte werd dit sluitgat uitgevoerd als een caissonsluiting met doorlaatcaissons, waardoor de getijden tijdens de bouw van de dam door konden gaan. Hiermee werd voorkomen dat in het steeds kleiner wordende gat een te sterke stroming zou ontstaan. Deze methode werd gebruikt voor het noordelijk sluitgat De Kous (in het Springersdiep).
Naast de caissons is voor het zuidelijke sluitgat, het Brouwershavense Gat, uitgevoerd als kabelbaansluiting. Vanaf een kabelbaan werden grote blokken beton in de geul gestort, waarover vervolgens zand werd gespoten. De geul was lokaal te diep en het water stroomde te hard voor de methodes met de caissons. Nadat alle caissons neergelaten waren, werden de gaten met schuiven gedicht.
De Brouwersdam was in 1971 gereed. Na de afsluiting van de Grevelingen viel ongeveer 3000 hectare land droog. De weg op de dam (Rijksweg 57) werd op 30 maart 1972 in gebruik genomen. Later werd nog een doorlaatsluis in de dam aangebracht, de Brouwerssluis. Deze kwam gereed op 1 juni 1978.
Halverwege de dam is een jachthaven en bungalowpark Port Zélande. Aan de zeekant wordt veel aan kitesurfen gedaan, en zowel aan de zeekant als aan de kant van het Grevelingenmeer wordt veel aan windsurfen gedaan.
Op de Brouwersdam ligt van de Punt van Goeree tot aan Middelplaat Haven de museumtramlijn van de Stichting voorheen RTM.
Op de Brouwersdam wordt sinds 2006 jaarlijks het popfestival Concert at Sea georganiseerd.
In maart 2018 is er door de regering besloten de waterkwaliteit te verbeteren. Hiervoor worden op diverse plaatsen in de dam afsluitbare tunnelbuizen geplaatst, om zuurstofrijk water in het Grevelingenmeer te laten stromen. Het getijverschil zal ongeveer 40 centimeter bedragen, rondom een middenpeil van 30 centimeter onder NAP. 

</doc>
<doc id="30749" url="https://nl.wikipedia.org/wiki?curid=30749" title="Markiezaatskade">
Markiezaatskade

De Markiezaatskade is een vier kilometer lange dam tussen Zuid-Beveland en de Molenplaat bij Bergen op Zoom. De dam is aangelegd als voorbereiding voor de aanleg van de Oesterdam, die enkele jaren later zou worden aangelegd. De bouw van de Markiezaatskade begon eind 1980. In maart 1982 werd een deel van de Markiezaatskade in aanbouw door een storm verwoest. Op 30 maart 1983 was de Markiezaatskade klaar.
Noodzaak van de aanleg.
De belangrijkste reden voor de aanleg was het versimpelen van de bouw van de Oesterdam. Het kombergend oppervlak achter de Oesterdam wordt er namelijk ongeveer door gehalveerd, waardoor de bouw van de Oesterdam eenvoudiger en goedkoper verloopt. Bovendien wordt de hinder van de scheepvaart op de Schelde-Rijnverbinding tijdens de aanleg van de Oesterdam veel minder en duurt ook minder lang.
Daarnaast heeft de kade ook een definitieve functie. Het belang daarvan zit daarin dat de omkading het Markiezaat van het Zoommeer scheidt. Daardoor zal in het Markiezaatsmeer een betere waterkwaliteit kunnen worden bereikt dan in het Zoommeer. Dit zal de gewenste natuurlijke ontwikkeling van het grootste deel van het Markiezaat ten goede komen.
Tracé van de Markiezaatskade.
Het tracé van de westelijke Markiezaatskade is zo westelijk mogelijk getrokken. Door een lineaire kade evenwijdig aan en op zo kort mogelijke afstand van de Oesterdam te leggen, geeft men de Schelde-Rijnverbinding zo veel als maar doenlijk is het aanzien van een kanaal. Het Markiezaat wordt hierdoor tegelijkertijd groter, ten koste van het ondiepe restgebied langs het kanaal.
Door de kade voor de westkant van de Molenplaat langs te leiden ontstaan twee voordelen, die deze oplossing financieel aantrekkelijk maakten. Ten eerste konden de bouwmaterialen van de westelijke hoogwaterkering zoals slakken, mijnsteen en stortsteen voor de bouw van de kade worden hergebruikt. Ten tweede ontstond de mogelijkheid tussen de Molenplaat en de kade een hoeveelheid van ongeveer een miljoen m³ baggerspecie te bergen.
Bij het ontwerp van de westelijke Markiezaatskade zijn de volgende uitgangspunten gehanteerd:
De gekozen sluitingsmethode is ook uit waterbouwkundig opzicht gunstig, omdat de maximale snelheden in het sluitgat beperkt bleven tot 3,0 tot 3,5 m/s. Daardoor kon van relatief lichte waterbouwsteen met een stukgewicht van 60 tot 300 kg gebruik worden gemaakt. De sluitkade moest daarom wel in lagen met een maximale dikte van 0,5 m worden opgebouwd. Ten behoeve van de stabiliteit van de sluitkade bij zware stormen werd kruin en het binnentalud afgedekt met zwaardere waterbouwsteen.
Doorbraak van de kade bij de aanleg.
Op 11 maart 1982 is de westelijke Markiezaatskade bij een matige stormvloed doorgebroken. De doorbraak vond plaats bij een waterstand van N.A.P. + 3,7 m bij de aansluiting van de stenen sluitkade op het zuidelijke damvak. De kans dat deze waterstand zou voorkomen was klein, en daarom was dit uitvoeringsrisico genomen. Los van het feit dat het herstellen lastig was, vanwege de uitschuring door de getijstroming door de bres, gaf de dwarsstroming ook de nodige problemen voor de scheepvaart in de Schelde-Rijnverbinding. Door de aanleg van de sluitkade was er al een aanzienlijke dwarsstroming die hinder op leverde, maar de doorbraak verergerde dit nog. Daarom is na de doorbraak het doorbraakgat nog verruimd, waardoor op een later datum de sluitkade meer gecontroleerd kon worden afgebouwd.
Ten oosten ligt het Markiezaatsmeer en ten westen het Schelde-Rijnkanaal.

</doc>
<doc id="30750" url="https://nl.wikipedia.org/wiki?curid=30750" title="Nederlands verzet in de Tweede Wereldoorlog">
Nederlands verzet in de Tweede Wereldoorlog

Het Nederlands verzet in de Tweede Wereldoorlog is de verzamelnaam voor alle personen en groepen die tijdens de Tweede Wereldoorlog weerstand boden aan de Duitse bezetting van Nederland (1940-1945). Het verzet kenmerkte zich in vergelijking met andere bezette landen door relatief weinig gewapend en gewelddadig verzet en een zeer succesvolle onderduik, die leidde tot een grote verzetsorganisatie, de LO (Landelijke Organisatie voor Hulp aan Onderduikers). Uiteindelijk doken volgens het NIOD 350.000 Nederlanders onder (een record in bezet Europa), onder wie meer dan 25.000 Joden.
Geschiedschrijving van het verzet.
De historicus Loe de Jong had een sterke invloed als het ging om de geschiedschrijving van de oorlog en het verzet. Hij was de eerste directeur van het in 1945 opgerichte Rijksinstituut voor Oorlogsdocumentatie (RIOD) en was de auteur van het kolossale werk "Het Koninkrijk der Nederlanden in de Tweede Wereldoorlog", waarmee hij een stevige basis legde voor de geschiedschrijving van de oorlog en zijn stempel drukte op de manier waarop anderen over de oorlog en het verzet schreven.
De Jong maakte een verschil tussen verzet en illegaliteit. Verzet had voor hem een bredere inhoud dan het begrip illegaliteit. Verzet definieerde hij als volgt: "Verzet was steeds verzet tegen de bezetter: elk handelen waarmee men trachtte te verhinderen dat deze de doeleinden verwezenlijkte die hij zich gesteld had". Onder die doelen verstond De Jong onder andere de omvorming van Nederland naar een nationaalsocialistische staat, de overname van de Nederlandse economie door de Duitsers en de deportatie van de Nederlandse Joden. Verzet kon bijvoorbeeld bestaan uit het luisteren naar Radio Oranje of het dragen van symbolen, zoals bijvoorbeeld gebeurde op Anjerdag. Bij de illegaliteit ging het volgens hem om acties die door de Duitsers verboden waren en altijd in organisatorisch verband. Onder de illegaliteit rekende De Jong niet de Nederlanders die onderdoken of die hulp boden aan onderduikers.
Volgens L. de Jong zijn er tot september 1944 ongeveer 25.000 illegale werkers geweest die optraden in een vast organisatorisch verband. Niet meegeteld zijn individueel opererende verzetsmensen, onderduikers, huisvesters van onderduikers en overige niet bij een verzetsorganisatie aangesloten helpers van de illegaliteit. Vanaf september 1944 nam het aantal illegale werkers flink toe. Ten tijde van de bevrijding maakten circa 60.000 mensen benoorden de rivieren deel uit van de Binnenlandse Strijdkrachten (BS). Niet al deze 60.000 leden hadden echter ook vóór de bevrijding werkelijk illegaal werk in engere zin verricht. De Jong schat het totaal aantal illegale werkers, zoals door hem gedefinieerd, tijdens de gehele bezettingstijd op circa 45.000. Deze schatting komt neer op 0,5 procent van ongeveer de gemiddelde Nederlandse bevolking in Nederland tijdens de Tweede Wereldoorlog.
Op deze definitie kwam later veel kritiek. Zo vond de historicus Bob de Graaff dat De Jong zich te veel had laten leiden door zijn eigen oorlogsverleden en betrokkenheid bij het verzet. De Nederlandse geschiedschrijving zou er bovendien last van hebben gehad dat het verzet zo klein was. Verder is het debat sterk politiek en moreel geladen geweest met het zoeken met een strikte scheiding tussen goed en fout.
Hans Blom leverde gelijksoortige kritiek op De Jongs benadering. Hij stelde in een oratie in 1983 dat veel geschiedschrijving over de oorlog uitgaat van een zwart-witperspectief waardoor er geen sprake is van objectieve geschiedschrijving en er worden bovendien geen nieuwe inzichten ontwikkeld.
Chris van der Heijden stelde in zijn boek "Grijs verleden" dat het onderscheid tussen verzet en illegaliteit gekunsteld was. Zelf maakte hij het onderscheid tussen verzet en verzetjes. Onder verzetjes verstond hij symbolische daden waarmee mensen hun onvrede toonden, maar geen gevaar liepen.
Andere kritiek op De Jongs beschrijving van het verzet kwam in 2015 van een van zijn opvolgers als NIOD-directeur Marjan Schwegman. Doordat hij hulp aan onderduikers niet zag als illegaal werk had hij in standaardwerk ook geen aandacht voor de rol van veel vrouwen die vaak een ondersteunende rol speelden binnen het verzet, en met hem veel historici die schreven over de oorlog. Als de rol van vrouwen al werd beschreven, dan vaak in de rol van koerierster. Alleen de rol van een paar bekende vrouwen die vaak een opzienbarende rol speelden in het gewapend verzet, zoals Hannie Schaft en Truus Menger-Oversteegen, werd vaak verder uitgediept.
Nederlands-Indisch verzet.
Het verzet in Nederland beperkte zich niet alleen tot deelname van ingezetenen van Nederland, maar ook door inzet van in Nederland in de jaren 1940-1945 verblijvende Indische Nederlanders en leden uit de inheemse bevolking van de voormalige Nederlandse kolonie.
Ten grondslag aan de deelname in het verzet lag de discriminatie jegens hen in Nederland, die zich uitte in een bewijsdrang om beter te willen zijn dan de gemiddelde Nederlander, en bovendien waren zij avontuurlijker ingesteld. Het betrof zowel de totoks als de Indo’s en een aantal Nederlands gezinden uit de inheemse bevolkingsgroepen van Nederlands-Indië. Een aantal was in Nederland op verlof of terug om weer terug te keren, maar het merendeel bestond uit studenten. Zo sloten velen zich aan bij verzetsgroepen of gaven zich op als Engelandvaarder, rond 11%; van de 900 uit Nederland afkomstige RAF-personeelsleden, waren er 207 geboren in Nederlands-Indië. 100 inheemsen uit Nederlands-Indië die een studie in Nederland volgden, werden actief in het verzet. Tot de verzetsgroep rond Gerrit van der Veen behoorden veel uit Nederlands-Indië afkomstige leden en ook zij die banden met Nederlands-Indië hadden, zoals de daar geboren Erik Hazelhoff Roelfzema. Andere verzetsstrijders waren onder andere: Evy Poetiray, inheems ingezetene van Nederlands-Indië, was betrokken bij het drukken en verspreiden van illegaal drukwerk, zoals de Waarheid en Vrij Nederland; Rudy Jansz, van Nederlands-Indische afkomst, vervalste persoonsbewijzen, hielp mensen aan onderduikadressen, zette een knokploeg en een spionageploeg op; Rachmed Koesoemobroto, inheems ingezetene van Nederlands-Indië, ving Joodse kinderen op en bood hen onderdak op onderduikadressen. De inheemse studenten waren verenigd in de tijdens het interbellum opgerichte Perhimpoenan Indonesia.
Fasen in het verzet.
In het eerste oorlogsjaar (mei 1940-februari 1941) heerste vrij algemeen het idee dat het met de Duitse bezetting wel enigszins mee zou vallen. Die indruk werd zeker gestimuleerd door de strategie van Seyss-Inquart om Nederland door middel van een 'massage-politiek' geleidelijk rijp te maken voor de nationaalsocialistische ideologie en opname in een Groot-Duits Rijk of een Groot-Germaans Rijk. Dit idee bestond echter het minst bij de groep van ongeveer 15.000 Joodse vluchtelingen uit Duitsland.
Er werd na de capitulatie mondjesmaat actief verzet geboden, laat staan gewelddadig. Er waren mensen die al voor de oorlog besloten hadden niets met totalitaire denkbeelden te maken te willen hebben, van links noch van rechts; de CPN, vrijwel meteen door de Duitsers verboden, riep haar leden op tot actief verzet; in de krantenwereld zagen velen zich genoodzaakt ondergronds te gaan vanwege de censuur die meteen werd ingesteld. Ook veel uit krijgsgevangenschap terugkerende militairen hielden het been stijf.
De enige twee organisaties die onmiddellijk na de Duitse bezetting het ondergrondse verzet gingen organiseren waren de communisten in de CPN en de RSAP onder leiding van Henk Sneevliet. De CPN had al op 15 mei 1940 in het partijgebouw Parlando op het Frederiksplein in Amsterdam een vergadering van de partijleiding waar besloten werd om een ondergrondse organisatie van 2000 personen op te bouwen. Bij de opbouw werd gebruikgemaakt van adviezen van illegale communistische vluchtelingen uit Duitsland. Ze hebben zich van begin af aan verzet tegen de anti-Joodse maatregelen. Een flink aantal leden was van joodse oorsprong. Ook de nieuw verkozen leider voor de ondergrondse CPN Paul de Groot had een joodse achtergrond.
Al direct na de Duitse machtsovername waren er ook niet-communisten die zich opmaakten om weerstand te bieden. De eerste van hen was Bernardus IJzerdraat. Met kettingbrieven en pamfletten werden de burgers opgeroepen het Duitse bewind niet te erkennen. Hier en daar werden plannen gesmeed om tot actie over te gaan. Uit krijgsgevangenschap teruggekeerde militairen namen met elkaar contact op.
De methoden van deze eerste waren vaak nogal primitief - vrijwel niemand had enige ervaring. Groepen als de Geuzen en de Oranjewacht werden opgerold voordat ze actie hadden kunnen ondernemen; velen werden ter dood veroordeeld. Pas toen bleek dat de bezetter iedere vorm van protest of verzetsactie met harde hand vervolgde, werd men voorzichtiger en gingen sommigen ondergronds. Het fusilleren van achttien gevangenen (waaronder Bernardus IJzerdraat) op 13 maart 1941 was een grote schok, ook omdat hun vergrijpen niet verder waren gegaan dan kleine sabotagedaden, en geen Duitse slachtoffers hadden gekost. Tegelijk bracht het ook meer mensen in het geweer. Tijdens de oorlog zijn in totaal ruim 3000 Nederlanders gefusilleerd, bijna allemaal verzetsmensen. Slechts enkele groepen als de Oranje Vrijbuiters, CS-6, de Groep Albrecht en de groep-Dobbe hielden het langer vol. Ook het zogeheten Militair Comité van de CPN bleef actief ondanks zware vervolging.
Na de Februaristaking van 1941 en vooral na de April-meistaking van 1943 werd het verzet intensiever. Echter tot aan de zomer van 1943 waren er over de hele breedte nauwelijks mensen die actief verzet pleegden. Daarna namen er méér mensen aan deel en tegelijk werd de druk om zich hechter te organiseren groter.
De repressie van de Joden was een belangrijke factor (alle Joden moesten zich vanaf januari 1941 laten registreren); de Jodendeportaties namen begin 1943 een grootschalige aanvang, terwijl reeds op zondag 2 augustus 1942 vele honderden tot het katholicisme bekeerde joden weggevoerd waren als wraak op het "Herderlijk schrijven" van 26 juli in hetzelfde jaar. Ook de maatregelen om Nederlanders in Duitsland voor de oorlogsindustrie te laten werken werden sterk opgevoerd. Tevens werden oud-militairen onder druk van de actuele oorlogsgebeurtenissen aan het oostfront in krijgsgevangenschap teruggevoerd.
Al deze maatregelen tezamen zorgden voor een enorme toename van het aantal onderduikers die hulp nodig hadden. De LO en LKP begonnen zich landelijk te organiseren. Van nu af kwam ook méér contact tot stand met de Nederlandse regering in Londen.
De laatste verzetsfase trad in na de landing in Normandië en met name na de bevrijding van Zuid-Nederland. De bestaande verzetsgroepen, met name de LKP, de OD en de Raad van Verzet werden nu gebundeld in de paramilitaire Binnenlandse Strijdkrachten onder leiding van Prins Bernhard. Zij kregen onder meer opdracht de spoorwegen te saboteren ten dienste van de oprukkende Geallieerden.
Acties.
Acties van het verzet bestonden vóór 1943 vooral uit het onderbrengen en verzorgen van onderduikers plus in mindere mate sabotage. Er werden in hoog tempo steeds meer vervalsingen gemaakt van bonkaarten en persoonsbewijzen, geleidelijk aan steeds gecoördineerder (zie onder meer Gerrit van der Veen). Na 1943 ging dit op nog grotere schaal door, gekoppeld aan overvallen op bonnenbureaus en gemeentehuizen om aan persoonsbewijzen te komen. Het verzet bestond toen verder uit het hinderen van de vijand op diverse manieren, zoals het saboteren van verbindingen en telefoonlijnen, het opblazen van spoorlijnen, aanslagen op bevolkingsregisters, het onder water zetten van inundeerbaar gebied door het openzetten van sluizen en spionage.
Vooral in de laatste jaren van de oorlog waren bonkaarten onmisbaar omdat er zonder deze documenten geen voedsel te krijgen was. De LO organiseerde verder een landelijke 'beurs' voor het plaatsen van onderduikers en het verzamelen van adressen; de Knokploegen zorgden voor de papieren. Door de successen bij overvallen op kantoren waagde het gewapend verzet zich ook aan het bevrijden van gevangenen, zoals dominee Slomp (Frits de Zwerver).
Ook het opvangen van geallieerde piloten die boven bezet gebied waren neergeschoten en het doorsluizen van deze mannen naar de Pyreneeën of Zwitserland was belangrijk en gevaarlijk werk. Dit staat bekend als pilotenhulp, hoewel het behalve hulp aan neergeschoten piloten vooral ook hulp aan gevluchte krijgsgevangenen betrof.
De Illegale pers speelde gedurende de hele oorlog een voorname rol, evenals het inzamelen en doorsluizen van informatie. Na het verbod op radiobezit werden de illegale media nog belangrijker.
Relatief is er in geen land zoveel ondergedoken als in Nederland, en evenmin is er in een ander bezet land zoveel gestaakt. Stakingen in bedrijven waren een specifiek wapen van het communistisch verzet; de communisten organiseerden veel stakingen waar andersgezinden zich dan vaak bij aansloten. De omvangrijkste stakingen waren:
Van Luxemburg en Denemarken zijn stakingen bekend, waarbij in beide landen lange jaren het idee bestond, dat zij ieder voor zich de enigen in heel bezet Europa waren geweest die ooit staakten. In de Nederlandse literatuur gelden stakers echter niet zonder meer als verzetsmensen. Bij de eerste staking, van metaalarbeiders in Amsterdam-Noord op 17 februari 1941, ging het om de verplichte tewerkstelling (Arbeitseinsatz) in Duitsland. Er was ook al een staking geweest voor een hogere uitkering aan werklozen.
Opvallend is wel, dat grote groepen Duitse militairen in Nederland zich nooit bedreigd hebben gevoeld tijdens de oorlog, wat een indicatie kan zijn voor de omvang en werking van het gewapend of gewelddadig verzet, dat overigens zeker de eerste twee jaar van de oorlog niet over wapenvoorraden van enige omvang kon beschikken. Daarnaast bood het dichtbevolkte, platte Nederland weinig gelegenheid voor verzetsbewegingen van grotere omvang zoals die in Frankrijk (Maquis), Wit-Rusland (Bielski's), Joegoslavië en Griekenland (partizanen) voorkwamen. Een lichte uitzondering vormden groepen die zich ophielden in de Noordoostpolder (bijnaam 'Nederlands Onderduikers Paradijs'), bosrijk Oost-Nederland, waar het verzet zelfs tijdens de oorlog een krijgsgevangenkamp voor Duitse militairen had (kamp Bernhard) en de ontoegankelijke Biesbosch, waar ook korte tijd Duitse krijgsgevangenen werden vastgehouden door het verzet.
Liquidaties door het verzet.
De eerste liquidaties door leden van het verzet op Duitse militairen en collaborateurs vonden in 1941 plaats. Het aantal liquidaties nam met name in de laatste twee oorlogsjaren fors toe. In algemene zin was er een zekere terughoudendheid binnen het verzet met betrekking tot het uitvoeren van liquidaties vanwege eventuele represaillemaatregelen door de Duitsers. Zo werden er 117 mensen geëxecuteerd na de mislukte aanslag op Hanns Rauter, de hoogste SS-officier in Nederland. Bekender is wellicht nog de Razzia van Putten. Na een aanslag door het verzet waarbij een Duitse officier het leven verloor werd bijna de gehele mannelijke bevolking van het Gelderse dorp Putten weggevoerd. 552 van hen overleefden de oorlog niet. Ondanks die terughoudendheid zijn er genoeg voorbeelden bekend van liquidaties waarbij verzetsleden op individuele basis of binnen een klein groepsverband overgingen tot liquidaties. Zeker in het laatste oorlogsjaar trokken veel knokploegen zich weinig aan van de richtlijnen die uitgingen van de landelijke top van de Binnenlandse Strijdkrachten. Meestal droegen zij niet bij aan het beoogde doel: het redden van mensenlevens. Zelfs na de bevrijding vonden er meerdere moorden plaats door leden van het verzet.
Het aantal liquidaties door het verzet werd door Jack Kooistra op minimaal ruim zeshonderd geschat. Samen met Albert Oosthoek publiceerde deze journalist het boek "Recht op wraak", met daarin een overzicht van alle bekende liquidaties door het verzet.
Een aparte categorie vormt de groep - meestal Joodse - onderduikers die door het verzet om het leven zijn gebracht. Daarvan zijn ruim twintig gevallen bekend. Meestal werd besloten om hen te doden omdat zij een gevaar vormden voor hun omgeving. Soms konden zij niet goed omgaan met het leven in de onderduik en dreigden naar de bezetter te stappen. Omdat zij vaak over veel gevoelige informatie beschikten was de enige optie om hen te doden. Ook zijn er voorbeelden bekend dat een onderduiker - al dan niet terecht - werd aangezien voor een verrader, waarna besloten werd tot liquidatie.
Tegenmaatregelen.
De Duitsers beschikten over een goed georganiseerd apparaat om verzet de kop in te drukken. Met name de Sicherheitsdienst (SD) was bijzonder efficiënt en dientengevolge gevreesd. Er kon voorts een beroep worden gedaan op de Grüne Polizei en de Wehrmacht. Daarbij werden bijvoorbeeld soms ook kopstukken zoals tante Riek van de LO gearresteerd.
Onder de eigen bevolking waren er mensen die de Duitse bezetter steunden. Sommigen drongen in opdracht van de "Sicherheitsdienst" het verzet binnen om vervolgens de verzetsstrijders aan de bezetter te verraden. Na de oorlog werden velen van hen dan ook als landverraders beschouwd en een aantal van hen is terechtgesteld. Velen daarvan (niet allen) waren lid van de Nationaal-Socialistische Beweging (NSB)
Het verzet kende eveneens dubbelspionnen: naar buiten toe NSB, in werkelijkheid verzet. Het was vaak allerminst duidelijk wie er 'goed' of 'fout' was. Zelfs bij de politie (traditioneel gezagsgetrouw) waren de verhoudingen niet helder. Er waren 'dienstkloppers', maar ook velen die een oogje toeknepen; sommigen waren lid van de NSB maar anderen namen actief deel aan het verzet.
Veel onschuldige burgers werden het slachtoffer van Duitse tegenacties. Een berucht voorbeeld is de razzia in het dorp Putten op de Veluwe. Daar zijn alle personen van het mannelijke geslacht weggevoerd en velen vermoord nadat een auto van de Wehrmacht tussen Putten en Nijkerk was beschoten. Een ander voorbeeld is de wraak voor de 'toevalsaanslag' van het verzet op "SS- und Polizeiführer" Rauter. Er werden 116 personen gefusilleerd bij de plek van de aanslag. Enige malen zijn ook preventief gijzelaars genomen; een aantal van hen is terechtgesteld.
De intensiteit van de Duitse tegenacties nam toe naarmate de verzetsdaden toenamen. Vanaf augustus 1944 vond een radicalisering plaats van Duitse onderdrukking en Nederlands verzet, waarbij fusillades als represaillemaatregel steeds vaker voorkwamen. Zo zijn aan het Rademakersbroek in Varsseveld op 2 maart 1945 46 zogenoemde Todeskandidaten doodgeschoten en in Rotterdam op 12 maart 1945 20 mannen bij het Hofplein (Rotterdam Centrum) en vervolgens 20 mannen bij de Pleinweg (Rotterdam Zuid) doodgeschoten, waaronder drie agenten. Op 3 april werden bij de Oostzeedijk nog eens 20 man gefusilleerd. Tegen het einde en direct na de oorlog bleek dat in de Rotterdamse executiepelotons soms ook Nederlanders, die in dienst waren getreden van de Ordnungspolizei, werden ingedeeld. In totaal betreft dit waarschijnlijk 8 man, die aan één of meer executies deelnamen.
De executies gingen door tot het einde van de oorlog. Zo werd Hannie Schaft (het meisje met het rode haar) nog op 17 april 1945 in de duinen bij Bloemendaal geëxecuteerd.
Betekenis.
Het Duitse bezettingsapparaat beantwoordde het verzet met harde repressie, vaak ook tegen onschuldige of symbolische slachtoffers bij wijze van afschrikking.
De "Wehrmacht" had militaire rechtbanken, die veel verzetsstrijders hebben veroordeeld en terechtgesteld wegens sabotage. De "Sicherheitsdienst" stond onder rechtstreeks bevel van Heinrich Himmler en had geen rechtspraak nodig. Een nog veel groter aantal werd daarom zonder proces naar Duitse concentratiekampen weggevoerd.
Voor burgers in Nederland was vermoedelijk de voornaamste betekenis van gewapend verzet dat de bevolking een hart onder de riem werd gestoken. Het meeste gewapende verzetswerk was bij de Nederlandse regering in Londen niet eens bekend; omgekeerd kon de regering geen leiding geven aan wat er in Nederland gebeurde. Pas na de bevrijding van Zuid-Nederland veranderde dat. Spionage liep maar al te vaak mis (zie het Englandspiel). Sabotage was een druppel op een gloeiende plaat en werd, evenals liquidatie van tegenstanders, beantwoord met genadeloze represailles.
De hulp aan onderduikers bood honderdduizenden uitkomst, en hinderde bovendien de Duitse oorlogsindustrie door de velen die arbeidsdienst en de dwangarbeid via de Arbeitseinsatz ontdoken. De grondige Duitse administratie werd, geleidelijk aan, meer en meer ontwricht. Breed gedragen stakingen waren voor de nazi's een signaal dat zij niet hoefden te rekenen op steun voor hun 'Nieuwe Orde'.
Organisaties.
Onderduikorganisaties.
Het belang van onderduiken werd vooral duidelijk na enkele maatregelen van de Duitsers, vooral tussen eind 1942 en begin 1943, toen de Duitse repressie zich zichtbaar en merkbaar verhardde. Het gaat vooral om:
Met name het laatste punt leidde tot april-meistakingen van 1943. De Landelijke Organisatie voor Hulp aan Onderduikers (LO) ontstond en werd vooral georganiseerd door mevrouw Helena Kuipers-Rietberg ('tante Riek') en dominee Frits Slomp ("Frits de Zwerver" en breidde zich snel uit tot een organisatie met regionale en plaatselijke vertakkingen. De Landelijke Knokploegen (LOKP of kortweg KP) ontstonden al gauw uit de LO en vormden de militante tak daarvan, die moesten zorgen voor de onmisbare zaken als de voedselbonnen, die vaak door overvallen buit werden gemaakt. In september 1944 bereikte de organisatie haar hoogtepunt, toen door de Spoorwegstaking een totaal van ruim 300.000 onderduikers werd bereikt - een voor bezet Europa unieke situatie. Naar schatting waren hierbij betrokken, als onderduikgevers en als verzorgers, een minstens zo grote groep mensen.
Organisaties:
Plaatsen.
Bij de onderduik sprong naderhand vooral het dorp Aalten in het oog, onder leiding van Ome Jan, omdat daar 2500 onderduikers verbleven - op ong. 10.000 inwoners een record in Nederland. Ook de Noordoostpolder gold als geschikt en veilig, en verwierf de bijnaam 'Nederlanders Onderduik Paradijs'. In Limburg kwamen vele honderden Joodse kinderen, onder meer uit de Hollandsche Schouwburg, terecht, evenals in Overijssel en Friesland. In de kleinere plaatsen in Noord-Holland, met name in West-Friesland, zaten ook betrekkelijk veel onderduikers. In de ondoordringbare Biesbosch verbleven eveneens grote aantallen onderduikers, evenals in de Peel, toen nauwelijks bevolkt.
Onderduikuitvoerders.
Een van later de bekendste onderduikgevers was boer Hannis Bogaard uit Hoofddorp, die met zijn gezin in 1943 maar liefst 70 Joodse onderduikers huisvestte, gesnapt werd en zijn leven verloor in het concentratiekamp Sachsenhausen, terwijl twee van zijn zonen eveneens hun leven verloren.
Belangrijke figuren bij het redden van Joodse kinderen via de onderduik waren:
Knokploegen.
Het begrip Knokploeg was in eerst instantie bij de politie en de Sicherheitsdienst onbekend. De eerste keer dat ze het begrip tegenkwamen, was in de papieren die ze op 17 oktober 1942 bij een huiszoeking vonden bij Sally Dormits, de leider van een grote zeer militante joods-communistische verzetsgroep in Rotterdam genaamd Nederlandse Volksmilitie (NVM).
De Landelijke Knokploegen waren een tak van de Landelijke Onderduikorganisaties, hoewel ze onafhankelijk zijn ontstaan.
De onderduikorganisaties hadden dringend behoefte aan distributiebonnen, persoonsbewijzen en dergelijke, om hun protegés te beschermen. De Knokploegen zorgden hiervoor door overvallen ('kraken') op distributiekantoren, GAB's en bevolkingsregisters. Bekend zijn bijvoorbeeld de Tilburgse zegeltjeskraak (buit: 105.000 Rauterzegels en 7000 blanco persoonsbewijzen) in januari 1944, de overval op drukkerij Hoitsema in Groningen (buit: 131.000 bonkaarten), de bevrijding van gevangenen uit de huizen van bewaring in Arnhem, Assen en Leeuwarden en de overval op het distributiekantoor van Joure door de Groep-Dobbe.
Mettertijd werden de Knokploegen ook bekend door overvallen op gevangenissen om medestrijders te bevrijden (zie bijvoorbeeld de Overval op het Huis van Bewaring Amsterdam op 15 juli 1944) en liquidaties van verraders.
Medio 1944 ontstond op initiatief van de KP-Aalten een verzetsgroep van circa 40 man in de onbewoonde boerderij "De Bark". Vanwege de toenemende jacht van de Duitse bezetter op jonge mannen voor de Arbeitseinsatz wilden er meer onderduiken. Na D-day gaf de leiding van ex-militairen hen een disciplinaire opleiding en een training in wapengebruik om de verwachte geallieerde bevrijders bij te kunnen staan. 
De landelijke coördinatie was in handen van Leendert Valstar, Izaak van der Horst, Hilbert van Dijk en Liepke Scheepstra; ook Johannes Post en Theo Dobbe waren er enige tijd bij betrokken.
Illegale pers.
Vrijwel onmiddellijk na de capitulatie ontstond in de bezetting de Illegale pers. Omdat de bestaande pers, het ANP voorop, werd gelijkgeschakeld, moesten bestaande kranten en radio-omroepen zich houden aan wat door de bezetter werd toegestaan.
Illegale kranten:
Koeriers en koeriersdiensten.
Koeriers en koeriersters werkten in alle delen van het land en in alle geledingen. Veel grotere organisaties hadden hun eigen koeriersdiensten. Voor de illegale kranten was een distributieapparaat van levensbelang.
Twee bekende koeriersters waren Betty Trompetter, die samenwerkte met Johannes Post, en Joukje Smits, een van de eerste koeriersters van de LO.
Kunstenaars.
De kunstenaars kwamen in het geweer, toen voorbereidingen werden getroffen om een Nederlandse Kultuurkamer op te richten. Hierbij moet worden vermeld dat in de loop van 1941 Joden stukje bij beetje uit het artistieke leven werden geweerd. Vóór de instelling van de Kultuurkamer werd een comité gevormd uit alle disciplines om hiertegen te protesteren; de beeldhouwer Gerrit van der Veen was er lid van. Met name onder toneelkunstenaars was veel verzet tegen aanmelding; slechts 10 procent was bereid te tekenen. Hierop werden de directies van de grote gezelschappen onder zware druk gezet; een aantal mensen werd gearresteerd. Enkele gezelschappen - en verschillende orkesten - besloten hierop door te spelen. Voor de mensen die geweigerd hadden werd een geldelijk steunfonds in het leven geroepen.
Bij de individuele kunsten was het verzet tegen toetreding tot de Kultuurkamer minder algemeen, zij het dat schrijvers met andere inkomsten eerder geneigd waren hun beroep op te geven.
In de rest van de oorlog was van georganiseerd verzet in kunstenaarskringen geen sprake.
Grafisch kunstenaars, bijvoorbeeld Chris Lebeau (gearresteerd en omgekomen in Dachau) en Sixta Heddema, vervalsten documenten als verzetsdaad.
Ambtenarenverzet.
De bezetter voerde in 1943 de tweede distributiekaart in. Dergelijke kaart was enkel verkrijgbaar met een persoonsbewijs. Op deze manier hoopte men de onderduikers af te snijden van voedsel. In Leusden ontdekten enkele ambtenaren een vrij waterdicht systeem om valse persoonsbewijzen uit te reiken. Er werden verschillende methodes gebruikt: valse namen inschrijven in het bevolkingsregister en op die naam een persoonsbewijs uitreiken en de 'lijkjesmethode' waarbij overledenen administratief weer tot leven werden gewekt. Ook zocht men naar baby's die decennia ervoor waren overleden om op hun naam persoonsbewijzen uit te schrijven.
Medewerkers van deze 'TD-groep' reisden door het hele land andere ambtenaren te zoeken die wilden meewerken aan deze vorm van verzet. Vrijwel het enige risico situeerde zich bij de Rijksinspectie in Den Haag, maar ook daar werden ambtenaren gevonden die bereid waren medewerking te verlenen. Er was zo een vrijwel volmaakte methode ontstaan, zeker nadat deze centrale controle wegviel door een bombardement op het betrokken gebouw op 11 april 1944.
Na de Tweede Wereldoorlog.
Na de bevrijding heeft het samenwerkende verzet niet die rol kunnen spelen die velen, onder wie met name Wilhelmina, voor het verzet in gedachten hadden gehad. Het verzet was niet eensgezind waar het politiek betreft en de "oude" politieke structuren zoals de politieke partijen en de verzuilde maatschappelijke organisaties namen al snel weer hun oude plaats in. Een aantal verzetslieden nam politiek stelling, maar van de door Wilhelmina verwachte "nieuwe adel" van door strijd gelouterde verzetsmensen was geen sprake. In de eerste jaren had het verzet, middels de Nationale Federatieve Raad van het Voormalig Verzet Nederland (NFR/VVN), nog enige politieke invloed. Met name benoemingen van gezagsdragers en de zuivering van de maatschappij werden met het verzet besproken. Na de ambtsaanvaarding door Juliana taande de invloed van het verzet snel.
De toenemende ideologische tegenstellingen tussen het kapitalistische Westen en de socialistische Sovjet-unie, verdeelden het verzet zoals tijdens de oorlog al in Griekenland was gebleken.
De Nederlandse Regering had de verzetslieden willen decoreren met het daartoe ingestelde Verzetskruis. Ook de Militaire Willems-Orde was met het oog op verzetsdaden opengesteld voor burgers. Van decoraties met het Verzetskruis kwam niets terecht omdat de Raad voor het Verzet zich tegen het decoreren verzette. Er werd slechts één exemplaar uitgereikt. De Binnenlandse Strijdkrachten waren in meerderheid wél voor decoraties te vinden.
Wanneer 'allen hetzelfde risico hadden gelopen, waarom dan niet allen gelijk behandelen?' was een van de veelgehoorde argumenten van het verzet. Omdat de Duitse represailles tegen alle verzetsdaden erg wreed waren, was er voor alle verzetsstrijders, of het nu koeriers, organisatoren, knokploegen of huisvesters van onderduikers betrof, levensgevaar geweest bij ontdekking door de Duitse autoriteiten. Andere verzetsstrijders en helpers van onderduikers waren zeer bescheiden, ze hadden 'hun plicht gedaan' anders niet. Van het plan van de regering om Verzetskruisen uit te reiken kwam in deze sfeer niet veel terecht; het bleef bij één decoratie aan de gehandicapte verzetsman Gerard Tieman. Er werden later wel postume verzetskruisen verleend. Pas in 1980 werd een Verzetsherdenkingskruis ingesteld.
Nederlanders die tijdens de oorlog Britse en andere piloten uit het Britse Gemenebest en ontsnapte militairen in veiligheid brachten, werden onderscheiden met de Britse Medaille van de Koning voor Moed tijdens het verdedigen van de Vrijheid. Voor minder gevaarlijke verzetsdaden stelde George VI de Medaille van de Koning voor Verdienste in het Belang van de Vrijheid in.

</doc>
<doc id="30754" url="https://nl.wikipedia.org/wiki?curid=30754" title="Puerto Rico">
Puerto Rico

Puerto Rico, officieel het Gemenebest Puerto Rico, is een unincorporated territory van de Verenigde Staten in het oostelijk deel van de Caraïbische Zee. Het bestaat uit het gelijknamige hoofdeiland en kleinere eilanden. Het maakt deel uit van de Grote Antillen, en ligt oostelijk van de Dominicaanse Republiek, en ten westen van de Maagdeneilanden. De bewoners heten Puerto Ricanen of Porto Ricanen, in het Spaans "portorriqueños" of (tegenwoordig bij voorkeur) "puertorriqueños".
Naam.
De oorspronkelijke bewoners, de Taíno's noemden het eiland "Borinquén" wat 'Land van de dappere leider' betekent. Toen Christoffel Columbus het eiland in 1493 "ontdekte" noemde hij het "San Juan Bautista", naar Johannes de Doper. De hoofdstad kreeg de naam "Ciudad de Puerto Rico" dat 'Stad van de rijke haven' betekent. Na verloop van tijd gingen schippers het hele eiland Puerto Rico noemen. Om verwarring te voorkomen werd de hoofdstad steeds vaker "Puerto Rico de Puerto Rico" genoemd, en later "San Juan".
Geschiedenis.
Precolumbiaanse tijd.
Waarschijnlijk waren de eilanden al bewoond in het 2e millennium v.Chr. Op het eiland Vieques is in elk geval een skelet gevonden van 2000 v Chr. In de eeuwen die volgden migreerden verschillende volkeren vanuit Zuid-Amerika naar het eiland. Rond de 10e eeuw waren de Taíno, een stam van Arowakken-Indianen, de dominante groep geworden. Toen Christoffel Columbus tijdens zijn tweede reis op 19 november 1493 voor het eerst op het eiland landde, leefden er tussen de 30.000 en 60.000 Taíno, verenigd onder Agüeybaná.
Spaanse tijd.
Na de komst van Columbus werd het eiland onderdeel van het Spaanse Rijk en zou dat vier eeuwen blijven. Juan Ponce de León werd de eerste gouverneur. De ommuurde hoofdstad werd versterkt met het Kasteel San Felipe del Morro waardoor de stad onneembaar werd. Het eiland werd een belangrijk steunpunt voor de Spanjaarden voor de kolonisering van Amerika.
De hoofdstad werd in 1595 aangevallen door Francis Drake als onderdeel van de Spaans-Engelse Oorlog. De stad zou de aanval doorstaan. In 1625 werd de stad in het kader van de Tachtigjarige Oorlog aangevallen door een Nederlandse vloot onder leiding van Boudewijn Hendricksz. Deze keer werd de stad zwaar gebombardeerd, maar wist wederom stand te houden. In 1797 vielen de Britten het eiland weer binnen, nu onder leiding van Ralph Abercromby, maar ook zij trokken zich weer terug.
Intussen was een groot deel van de Taínobevolking overleden door ziektes die de Europeanen hadden meegebracht. Een deel van de overgebleven Taíno werden tot slavernij gedwongen om op suikerplantages te werken, ondanks dat dit volgens de koloniale wetgeving (de Leyes de Burgos) niet toegestaan was. Vanaf de 18e eeuw kwamen er koffieplantages⁣, maar na verloop van tijd bleken die minder rendabel. Ook kwamen er tabakplantages. In de 19e eeuw wisten steeds meer Spaanse koloniën zichzelf onafhankelijk te verklaren. Op Puerto Rico ontstonden gelijksoortige bewegingen, maar op één opstand na (de Grito de Lares van 1868) waren deze niet gewelddadig. In 1897 kreeg het eiland zelfbestuur van Spanje.
Amerikaanse tijd.
In 1898, na de Spaans-Amerikaanse Oorlog en na de ratificatie van het vredesverdrag, werd Puerto Rico ingenomen door de Verenigde Staten. Deze inname is nog steeds omstreden. Volgens sommigen was het een bevrijding; volgens anderen een bezetting. Een jaar later werd het eiland zwaar getroffen door een orkaan waar Amerikaanse bedrijven van profiteerden door boerderijen op te kopen en die samen te voegen tot grote efficiënte plantages. De Puerto Ricanen die hun zelfstandigheid konden bewaren, deden dat met grote schulden aan Amerikaanse banken. In 1900 werd de Foraker Act aangenomen waardoor de Puerto Ricanen beperkt zelfbestuur en een parlement kregen. Dit parlement stemde in 1914 voor onafhankelijkheid, maar was hier volgens de Amerikanen niet toe bevoegd.
In de jaren twintig ging het economisch goed, door de stijgende prijzen van suiker en tabak. Dit had als resultaat dat er veel in infrastructuur geïnvesteerd werd. Ook begon het eiland toeristen te trekken. De voorspoed werd beëindigd door de crisis van de jaren 30. In 1937 vond een schietpartij tussen de politie en demonstranten plaats die bekend zou worden als de Ponce massacre. In 1950 vond een gewapende opstand plaats waarbij o.a. het gerechtsgebouw en de gouverneurswoning (La Fortaleza) werd aangevallen. Na de Tweede Wereldoorlog zijn er veel initiatieven geweest om de economie te verbeteren en industrie aan te trekken.
In 1918 was er aan de westkust een aardbeving en tsunami. In 2017 raasde de orkaan Maria over het eiland. Drie jaar na de orkaan was nog steeds een deel van de schade niet verholpen.
Sinds 1967 zijn er vijf referenda gehouden over de status van het eiland. De opkomst is laag en de uitkomst is steevast, dat de bevolking aansluiting wil als 51e deelstaat van de Verenigde Staten. Deze houden echter de boot af en laten het bij de speciale status van Puerto Rico als geassocieerde staat.
Bestuur.
Sinds 1917 zijn Puerto Ricanen onder de "Jones Act" burgers van de Verenigde Staten. Ze zijn gerechtigd zonder visum overal in de Verenigde Staten te wonen, en omgekeerd mogen Amerikaanse staatsburgers naar Puerto Rico emigreren zonder visum. Maar Puerto Ricanen zijn niet vertegenwoordigd in het Amerikaanse Congres en mogen niet stemmen voor de Amerikaanse president. Ze betalen geen federale inkomstenbelasting. Puerto Rico heeft een gekozen functionaris, de "Resident Commissioner", die in het Congres plaatsneemt als gedelegeerde van Puerto Rico. Hij heeft spreekrecht in het Huis van Afgevaardigden en mag zitting nemen in commissies, maar hij heeft geen stemrecht.
Op 3 juli 1950 stemde de Amerikaanse regering in met "Law 600" die Puerto Rico het recht geeft een eigen grondwet op te stellen. De grondwet werd goedgekeurd door de meerderheid van de bevolking, en later door het Amerikaans Congres dat echter de uiteindelijke soevereiniteit over Puerto Rico behield, hoewel Puerto Rico wel zelfbestuur kreeg. Onder deze grondwet is Puerto Rico een vrijstaat "(en: commonwealth)", die is verbonden met de Verenigde Staten.
De regering bestaat uit drie takken: de uitvoerende macht, de wetgevende macht (met een tweekamerstelsel, bestaande uit een Senaat en een Huis van Afgevaardigden) en de rechterlijke macht. Aan het hoofd van de uitvoerende macht staat de gouverneur, sinds januari 2021 Pedro Pierluisi. De derde tak, het juridische systeem, is gebaseerd op het Spaanse burgerlijk wetboek.
Politieke status.
Puerto Rico heeft drie belangrijke politieke partijen, die ieder hun eigen politieke doelen nastreven voor de toekomstige status van het eiland.
Omdat de PPD de meerderheidspartij is, was er lange tijd weinig aandrang om de status quo te veranderen. In 2012 vond een volksraadpleging plaats waarbij de meerderheid van de Puerto Ricanen te kennen gaf de status te willen veranderen, echter met slechts een opkomst van rond de 25 procent. Hierop diende het parlement van Puerto Rico een officieel verzoek in om toe te treden als 51e staat van de Verenigde Staten. Dit ligt binnen de VS wel gevoelig aangezien Puerto Rico dan de eerste Spaanstalige staat zou worden. Maar ook op Puerto Rico ligt toetreding gevoelig.
Geografie.
De Puerto Ricaanse archipel bestaat uit het hoofdeiland Puerto Rico en diverse kleinere eilanden, waaronder Vieques, Culebra, en Mona. Het hoofdeiland meet 170 kilometer bij 60 kilometer en is het op twee na grootste eiland van de Verenigde Staten. Puerto Rico heeft een bevolking van ongeveer 4 miljoen waarvan er 430.000 in de hoofdstad San Juan wonen dat tevens de grootste stad is. De Cordillera Central is een bergketen die van oost naar west door het eiland loopt. Het hoogste punt is de Cerro de Punta (1338 meter). Het laagste punt ligt op zeeniveau.
Puerto Rico ligt in de tropen. In het noorden en in de bergen heerst een tropisch regenwoudklimaat, in het zuiden het moessonklimaat. De seizoenen verschillen niet sterk van elkaar en de gemiddelde temperatuur is het hele jaar door 27 °C. Het zuiden is warmer dan het noorden en de temperatuur in de bergen is lager dan het gemiddelde.
Bestuurlijke indeling.
Puerto Rico heeft 78 gemeenten ("municipios"; enkelvoud: "municipio") waaronder San Juan, Ponce, Mayagüez, Caguas, en Humacao. In de agglomeratie die bestaat uit San Juan, Bayamón, Carolina, en Guaynabo wonen ruim 1,6 miljoen mensen. Elke gemeente heeft een burgemeester, en een gemeenteraad die voor een periode van vier jaar wordt gekozen. Anders dan Amerikaanse staten is Puerto Rico niet verdeeld in "counties" of districten. De oudste gemeente, San Juan, werd gesticht in 1517. De eeuwen erna volgden de andere 77. De gemeente Florida is de jongste gemeente; deze werd gesticht in 1971.
Zie ook: Lijst van gemeenten van Puerto Rico
Verkeer &amp; vervoer.
Het eiland heeft een netwerk van snelwegen en de hoofdstad heeft een metro, de Tren Urbano. Luis Muñoz Marín International Airport is het enige internationale vliegveld van Puerto Rico.
Economie.
De economische omstandigheden in Puerto Rico zijn sinds de Grote Depressie aanzienlijk vooruit gegaan dankzij buitenlandse investeringen in kapitaalintensieve industrie zoals petrochemische industrie, geneesmiddelenindustrie en technologie. De lokale industrie, die tot 2006 profiteerde van speciale belastingmaatregelen van de Amerikaanse overheid (geen federale belastingen voor de activiteiten van Amerikaanse bedrijven op het eiland) moet nu concurreren met industrie in armere landen waar geen Amerikaanse wetgeving voor minimumlonen bestaat. Sinds 2006 is de economie met 14% gekrompen ten opzichte van tien jaar geleden. Daar komt bij dat Puerto Rico het grootste deel van haar voedsel moet importeren en het eiland geen natuurlijke rijkdommen heeft. Veel Puerto Ricanen trekken naar het vasteland van de VS om daar werk te vinden en velen kiezen voor een baan in het Amerikaanse leger.
Toerisme.
Toerisme is een groeiende inkomstenbron. Puerto Rico heeft mooie stranden, met name op de omliggende eilanden, en een aantal beschermde natuurgebieden. San Juan is een stop voor vele cruiseschepen en een van de stranden van Isabela in het noordwesten is een geliefde surflocatie. Liefhebbers van ornithologie (of vogelkunde) kunnen er de zeldzame Puertoricaanse amazone ("Amazona vittata") zoeken in het regenwoud van El Yunque. 239 plantensoorten, 16 vogelsoorten en 39 soorten reptielen, kikkers en salamanders komen alleen op Puerto Rico voor. Toeristen kunnen het beschermde koraalrif van de Puertoricaanse eilanden Culebra en Vieques bewonderen door te snorkelen en duiken.
Schulden.
Op 30 juni 2015 werd bekend dat Puerto Rico niet in staat was om de schulden terug te betalen. De gouverneur Alejandro Garcia Padilla, heeft een herstructurering van de schuld gevraagd. De bijzondere status van Puerto Rico maakt een oplossing van het schuldenprobleem er niet eenvoudiger op. Het eiland is geen onafhankelijke staat en kan bijvoorbeeld niet bij het Internationaal Monetair Fonds (IMF) aankloppen. Maar het is ook geen district of gemeente van de VS, zodat het de bescherming tegen faillissement ontbeert die bijvoorbeeld berooid Detroit inriep. In januari 2016 was de schuldenlast opgelopen tot ruim 67 miljard euro, ofwel 71% van het bruto binnenlands product. De overheidsobligaties van het eiland hebben geen herstructureringsclausule waardoor minderheidscrediteuren niet verplicht kunnen worden om mee te werken. Op 1 augustus 2015 verzuimde Puerto Rico 58 miljoen dollar aan aflossing en rente te betalen op een obligatielening. De regering komt daarmee in conflict met de schuldeisers en wil ze aan de tafel krijgen om over de schulden te praten.
Demografie.
De bevolking van Puerto Rico is ontstaan uit groepen van voornamelijk Spanjaarden, Taíno-indianen, en Afrikaanse slaven. In vijf eeuwen is er een harmonieus mengsel van Spaanse, Taíno en Afrikaanse tradities ontstaan, maar de cultuur van de Spaanse kolonisten is altijd overheersend geweest.
Van de Europese bevolking stammen de meesten uit families van de kolonisten die voornamelijk afkomstig waren uit Zuid-Spanje en de Canarische Eilanden. Aanvankelijk kwamen huwelijken tussen de Spanjaarden en de Taíno-indianen voor, maar de inheemse bevolking werd al snel uitgeroeid (bron ?). Tegenwoordig zijn de Taíno uitgestorven, maar hun bijdrage aan de cultuur van het eiland is nog terug te vinden in de plaatselijke gerechten, de kunst, en de plaatsnamen. Toen de oorspronkelijke bevolking was uitgeroeid, werden veel Afrikaanse slaven op het eiland geïmporteerd, en tegenwoordig zijn er veel Puerto Ricanen met een zichtbaar Afrikaans uiterlijk.
Mitochondriaal DNA-onderzoek op Puerto Rico toont aan dat Taino DNA terug te vinden is bij 61 procent van de bevolking.
Later arriveerden immigranten uit Corsica, Italië, en Frankrijk op het eiland, en veel Spaanse loyalisten uit voormalige Spaanse koloniën in Zuid-Amerika. Andere kolonisten komen uit Ierland, Duitsland, en recent, uit Cuba en uit de Dominicaanse Republiek, maar zij maken minder dan 2% van de bevolking uit. Volgens de volkstelling van 2000 beschouwt 96% van de bevolking zich als afkomstig uit Puerto Rico, zodat de maatschappij tamelijk homogeen lijkt.
De belangrijkste taal op Puerto Rico is Spaans. Naar schatting spreekt minder dan een kwart van de bevolking goed genoeg Engels om het, naast het Spaans, als voertaal te kunnen gebruiken. Engels wordt op school onderwezen als tweede taal.
Van de bevolking is 85% rooms-katholiek (volkstelling van 2000).
Biodiversiteit, flora en fauna.
Puerto Rico heeft 239 soorten endemische planten waaronder de "Passiflora tulae" en een groot aantal planten die ook te vinden zijn op andere antillen zoals de "Heliconia caribaea" en de "Philodendron giganteum".
De fauna van Puerto Rico kent ook een aantal endemische soorten zoals een soort van de toornslangachtigen; "Borikenophis portoricensis", kikker "Coqui" en de bedreigde papegaai de Puertoricaanse amazone.
In het zuidwestelijk gedeelte van Puerto Rico bevindt zich de "Baai van Vuur" ("Bay of Fire"), gekenmerkt door een opvallende vorm van bioluminescentie, teweeggebracht door dinoflagellaten in het water van de baai.
Wetenschap.
Sinds 1903 heeft het eiland een eigen universiteit, de Universiteit van Puerto Rico. In 1963 werd de Arecibo-radiotelescoop geopend, die destijds de grootste radiotelescoop ter wereld was en waarmee in 1974 de Areciboboodschap werd verzonden.
Cultuur.
De cultuur van Puerto Rico wijkt sterk af van de rest van de Verenigde Staten en is het product van de diverse etnische groepen die op het eiland leven. Dit is ook terug te zien in de culinaire cultuur van het eiland. Onder andere de gumboachtige soep asopao en de cocktail pina colada zijn bekende gerechten.
In het oude, ommuurde deel van de hoofdstad zijn vele koloniale bouwwerken te zien. Ponce Creole is een bouwstijl die aan het eind van de 19e eeuw ontstond en geïnspireerd is op het neoclassicisme, Spanish Colonial Revival-architectuur en victoriaanse architectuur.
Reggaeton is een muziekstijl die in de jaren negentig ontstond uit reggae, dancehall en hiphop. Bomba en plena zijn oudere muziek- en dansstijlen die hun oorsprong op het eiland hebben.
Puerto Rico heeft een eigen Olympische sportploeg, en wordt vertegenwoordigd op internationale evenementen zoals de Olympische Zomerspelen, de Olympische Winterspelen, de Pan-Amerikaanse Spelen, de Centraal-Amerikaanse en Caraïbische Spelen en de World Baseball Classic. Ook op de Miss Universe- en Miss World-verkiezing wordt Puerto Rico door een eigen kandidate vertegenwoordigd, wat het land reeds vijf winnaressen opleverde.
Puerto Rico kent sinds 1912 haar eigen filmindustrie. Daarnaast is het voor vele Amerikaanse films als decor gebruikt. Voor Amerikaanse bedrijven was het lange tijd niet toegestaan om in Cuba te filmen waardoor Puerto Rico een passend alternatief vormde.
De mascotte van Puerto Rico is de Coqui, een kleine boomkikker met de Latijnse naam Eleutherodactylus.
Het geluid van deze kikkers wordt door de inwoners van Puerto Rico als kenmerk van het eiland beschouwd.
Literatuur.
Daniel Emmerwahr: Amerika buiten de Verenigde Staten. Een koloniale geschiedenis. Atlas-Contact, 2019

</doc>
<doc id="30756" url="https://nl.wikipedia.org/wiki?curid=30756" title="Leonard Bernstein">
Leonard Bernstein

Leonard Bernstein (Lawrence (Massachusetts), 25 augustus 1918 – New York, 14 oktober 1990) was een Amerikaanse componist, dirigent, pianist en muziekpedagoog.
Levensloop.
Leonard Bernstein was de zoon van de Oekraïense Joden Sam Bernstein en Jennie Resnick uit de buitenwijken van Rivne die in 1908 hun sjtetl ontvluchtten om de dienstplicht te ontlopen in het toen nog tsaristische Rusland. Later studeerde hij aan de Harvard-universiteit en aan het Curtis Institute of Music te Philadelphia. Hij werd voor het eerst bekend toen hij in 1943 bij een concert te New York als dirigent inviel voor de zieke Bruno Walter. Hij maakte in de jaren veertig diverse musicals, die succesvol draaiden op Broadway. In de jaren vijftig dirigeerde hij een keer zo goed als onvoorbereid aan La Scala te Milaan de "Medea" van Luigi Cherubini met Maria Callas in de hoofdrol. Jarenlang presenteerde hij op televisie een educatief programma over klassieke muziek.
Van 1958 tot 1969 was hij eerste dirigent en artistiek leider van de New York Philharmonic. Met dit orkest nam hij alle symfonieën van Gustav Mahler op. Bernsteins bevlogen interpretaties droegen bij tot hernieuwde belangstelling in de VS voor deze componist. Hij zorgde ook voor eerste uitvoeringen van enkele symfonieën van Charles Ives. Hij legde zich ook toe op componeren. Een van zijn bekendste werken is de (ook verfilmde) musical "West Side Story" (1957). Hij schreef ook de opera "Candide". Bernstein dirigeerde regelmatig de Wiener Philharmoniker, het Koninklijk Concertgebouworkest en het Boston Symphony Orchestra. Met deze orkesten maakte hij ook live-opnamen van concerten.
Tot zijn grootste wapenfeiten als dirigent behoort de wereldpremière van de Turangalîla-symfonie van Olivier Messiaen in 1949. Om de val van de Berlijnse Muur en de aanstaande Duitse hereniging te vieren dirigeerde hij tweemaal de Negende Symfonie van Beethoven, op 23 december 1989 in de Berliner Philharmonie in West-Berlijn en op 25 december 1989 in het Konzerthaus Berlin in Oost-Berlijn. Bernstein verving daarbij in Schillers tekst van het slotkoor "Ode an die Freude" het woord "Freude" (vreugde) door "Freiheit" (vrijheid). Het tweede concert werd wereldwijd op televisie uitgezonden.
Bernstein musiceerde meeslepend, met inzet van heel zijn wezen. Hij legde veel emoties in de muziek, volgens sommigen ook als er meer aanleiding was tot distantie. In zijn laatste jaren gaf hij de voorkeur aan live-opnamen met publiek boven studio-opnamen. Bernstein was vele jaren een icoon van de klassieke muziek in de VS. Als een van de eerste Amerikaanse musici werd hij geaccepteerd als volledig gelijkwaardig aan Europese topmusici. Hij bezat niet enkel de kwaliteiten van uitvoerend musicus en componist, hij overschreed ook grenzen tussen klassieke muziek en andere muziekgenres en wist als weinig anderen mensen te begeesteren voor muziek.
Bernstein was een van de eerste musici uit de klassieke muziekwereld die de waarde erkenden van rock- en popmuziek. In 1967 vroeg hij in het televisieprogramma "Inside Pop: The Rock Revolution" aandacht voor The Beatles, The Beach Boys, The Byrds, The Hollies en anderen. Hij zorgde ervoor dat "Society's Child" van de tiener Janis Ian door Amerikaanse radiostations werd uitgezonden. Dit zeer omstreden nummer ging over een verhouding van een blank meisje met een zwarte jongen.
Leonard Bernstein overleed op 72-jarige leeftijd in New York aan hartfalen gerelateerd aan longkanker. Kort daarvoor had hij al zijn afspraken als dirigent afgezegd.
Privé.
Bernstein was getrouwd met actrice Felicia Montealegre. Uit dit huwelijk kwamen drie kinderen voort. Hij had buitenechtelijke affaires met zowel mannen als vrouwen. In 1976 verliet hij Felicia om te gaan samenwonen met de musicoloog Tom Cothran. Toen Felicia in 1977 longkanker bleek te hebben keerde hij naar haar terug. Hij zorgde voor haar tot haar dood op 16 juni 1978. Daarna had hij diverse homoseksuele relaties tot aan zijn eigen dood op 14 oktober 1990.
Over Bernsteins leven maakte Bradley Cooper, als regisseur, scriptschrijver en hoofdrolspeler, in 2023 de Netflix-speelfilm "Maestro".

</doc>
<doc id="30757" url="https://nl.wikipedia.org/wiki?curid=30757" title="Central Intelligence Agency">
Central Intelligence Agency

De Central Intelligence Agency (CIA) is de buitenlandse inlichtingendienst van de Verenigde Staten. Deze instelling is verantwoordelijk voor het verkrijgen en analyseren van informatie over regeringen, bedrijven en personen, waarna ze deze informatie doorgeeft aan de verschillende onderdelen van de Amerikaanse overheid.
De CIA is een van de 17 Amerikaanse inlichtingendiensten die gecoördineerd worden door de Director of National Intelligence (DNI), een functie die voorheen door de Directeur van de Central Intelligence Agency werd uitgeoefend.
De CIA bezit daarnaast een uitgebreid geheim militair apparaat, dat gedurende de Koude Oorlog verantwoordelijk was voor de vele pogingen om regeringen omver te werpen die als pro-Sovjet en tegengesteld aan Amerikaanse belangen gezien werden, zoals die van Jacobo Arbenz in Guatemala, Soekarno in Indonesië, Patrice Lumumba in de Democratische Republiek Congo en Salvador Allende in Chili.
De CIA was tevens de drijvende kracht achter het oprichten van stay-behindnetwerken in Europa die actief zouden moeten worden na een eventuele Sovjet-invasie aldaar. Dit stond ook bekend als de Operatie Gladio. Daarnaast heeft de CIA ook geheime contacten met het Vaticaan, dit is in oktober 2006 bevestigd door Richard Allen, voormalig veiligheidsadviseur van president Ronald Reagan.
Het hoofdkantoor van de CIA bevindt zich in Langley, in de staat Virginia alwaar ook het credo van de CIA afgebeeld staat: "And ye shall know the truth, and the truth shall make you free" (Johannes 8:32).
Geschiedenis.
De CIA werd op 18 september 1947 opgericht door president Harry S. Truman, als opvolger van de op 22 januari 1946 opgerichte "Central Intelligence Group" (CIG). Het doel was om een inlichtingendienst op te richten die een ramp, zoals de aanval op Pearl Harbor zou kunnen voorkomen. De Central Intelligence Agency werd een soort doorstart van de Office of Strategic Services (OSS), een dienst die zich tijdens de Tweede Wereldoorlog bezig had gehouden met het verzamelen van inlichtingen in het bezette Europa.
Een van de eerste opdrachten van de nieuw geformeerde CIA was het rekruteren van voormalig nazi's die een rol konden spelen in het vergaren van inlichtingen over de Sovjet-Unie. Dat er tussen deze nieuwe rekruten ook doorgewinterde oorlogsmisdadigers zaten, was van secundair belang. Generaal-majoor Reinhard Gehlen liep met zijn hele spionagegroep over naar de CIA en zou een belangrijke rol spelen in de jaren vijftig (de groep rond Gehlen werd in 1956 omgevormd tot de Bundesnachrichtendienst).
Begin 1951 sprak CIA-directeur Walter Bedell Smith met de hoofden van geheime diensten uit Groot-Brittannië, Frankrijk, Italië, Nederland, Griekenland, Turkije en wellicht ook de Scandinavische landen af dat deze zouden meehelpen bij het uitvoeren van geheime missies in de communistische landen Bulgarije, Roemenië, Polen, Joegoslavië en Albanië. Verantwoordelijk hiervoor waren twee afdelingen die elkaar hevig beconcurreerden, namelijk het Office of Special Operations (OSO) dat zich onder leiding van Richard Helms meer op het vergaren van inlichtingen richtte, en het Office of Policy Coordination (OPC), dat zich onder leiding van Frank Wisner vooral bezighield met sabotage-operaties. Per 1 augustus 1952 werden beide afdelingen samengevoegd tot het Directorate of Plans (DP), dat in 1973 werd opgedoopt tot Directorate of Operations (DO).
Bij deze missies werden agenten achter het IJzeren Gordijn gedropt, zowel om inlichtingen te vergaren als om het anti-communistische verzet te ondersteunen, maar zij werden in bijna alle gevallen door de communistische geheime diensten opgepakt of zelfs ter dood gebracht. Gezien de vaak amateuristische opzet en de slechte samenwerking met de Britse MI6 waren deze missies doorgaans al bij voorbaat gedoemd te mislukken. Desondanks werden deze operaties, onder de codenaam Redsox, pas in 1955 volledig gestaakt.
Operaties in de jaren vijftig.
De dienst kwam pas echt op stoom toen Allen Dulles in 1952 directeur van de CIA werd. Onder zijn leiding kwamen er spionagemissies in Oost-Europa, de Sovjet-Unie en China, in een poging om daar informanten te werven en inlichtingen te vergaren. Tijdens de Koude Oorlog spande de CIA zich ook in om de Russische propaganda in het Westen tegen te gaan. De organisatie was op vele terreinen actief: van de filmindustrie tot en met de beeldende kunst. Zo kocht de CIA de filmrechten op van twee boeken van George Orwell (Animal Farm en 1984).
Zo was de CIA in 1954 nauw betrokken bij de staatsgreep in Guatemala om daar een rechtse regering te steunen en Amerikaanse handelsbelangen te beschermen. De dienst begon zich gaandeweg meer en meer met dit soort werkzaamheden te bemoeien. Een jaar eerder had de CIA een coup gesteund in Iran om Mohammad Mossadeq af te zetten. De dienst verwaarloosde daarbij de taak waar hij eigenlijk voor opgericht was, namelijk het verzamelen van informatie. Ondanks waarschuwingen en duidelijke aanwijzingen, verzaakte de CIA het bijvoorbeeld om de Chinese interventie in de Koreaanse Oorlog te voorzien. Op 30 oktober 1950 had de CIA gegarandeerd dat Chinese interventie hoogst onwaarschijnlijk was. Twee dagen later viel China echter aan met 300.000 man en werden de Amerikanen bijna de zee in gedreven.
Het gebrek aan informanten bleef een probleem voor de CIA tijdens de Koude Oorlog. Vaak was het voor de dienst moeilijk om een risico in te schatten. Ook de organisatiestructuur was een probleem, hoewel meerdere presidenten hebben geprobeerd om de macht van de CIA in te perken. Desondanks kon de instelling in hoge mate haar eigen agenda bepalen.
De Cuba-operaties.
Een volgende test tijdens de Koude Oorlog was de kwestie Cuba. Fidel Castro was hier in 1959 aan de macht gekomen. Hij was geen echte communist, maar het beleid van de VS ten aanzien van Cuba dreef Castro richting de Sovjet-Unie. John F. Kennedy werd in 1961 president en erfde het plan om een invasie in de Varkensbaai te organiseren. De CIA had jaren aan het plan gewerkt, dat in de basis door Eisenhower was goedgekeurd. Hoewel deze niet de details wist van het plan. Het was een operatie waar duizenden mensen en miljoenen dollars bij betrokken waren.
Het idee was dat een groep van Cubaanse bannelingen zou landen in de Varkensbaai om vervolgens Fidel Castro af te zetten. Steun van het volk was cruciaal in het plan. Maar een gebrek aan informanten zorgde ervoor dat de CIA niet goed op de hoogte was van de stemming die onder het Cubaanse volk leefde. Op 16 april 1961 begon de operatie, maar deze liep al snel uit op een calamiteuze mislukking. Het enige wat de operatie had kunnen redden was grootschalige inzet van de Amerikaanse marine en luchtmacht. Kennedy wilde echter geen directe Amerikaanse inmenging en weigerde de inzet van bommenwerpers en mariniers. Kennedy was woedend op Dulles en de CIA, maar nam wel openbaar de verantwoordelijkheid voor de mislukking.
Om Cuba te beschermen begonnen de Sovjets in 1962 aan de bouw van een raketbasis op Cuba. Deze werd in oktober 1962 opgemerkt door een U2-vliegtuig, hetgeen leidde tot de Cubacrisis. De nieuwe directeur van de CIA, John McCone, had al eerder gewaarschuwd voor de dreiging, maar Kennedy was hier niet op ingegaan. De werkelijke bedoelingen van de Sovjets waren niet bekend bij de VS. Ook hier kon de CIA geen uitsluitsel geven. Geheime onderhandelingen zorgden uiteindelijk voor een oplossing waar beide landen mee konden leven.
Operaties elders in de wereld.
Eveneens in 1962 was het een CIA-agent die aan de Zuid-Afrikaanse (apartheids)regering de tip gaf die leidde tot de arrestatie van Nelson Mandela.
De CIA was ook actief betrokken in de oorlog in Vietnam, waar de instantie geheime operaties uitvoerde in Laos en Cambodja. Een van de minst glorieuze pagina's in de geschiedenis van de CIA, want hier was de dienst betrokken bij de handel in heroïne, waarvan een groot deel rechtstreeks naar de Amerikaanse soldaten in Zuid-Vietnam ging.
Maar ook elders in de wereld bleef de CIA erg actief. De staatsgreep in Chili op 11 september 1973 werd gesteund door de CIA, die de linkse regering van Salvador Allende wilde vervangen door de rechtse Augusto Pinochet. De betrokkenheid van de CIA lekte echter uit, waarna het Amerikaanse Congres een onderzoek startte. De toenmalige directeur Richard Helms loog onder ede tegen het Congres en werd hiervoor veroordeeld. Helms trad uiteindelijk af na het Watergateschandaal, waar ook CIA-agenten bij betrokken waren, in opdracht van president Richard Nixon.
Volgens een aantal bronnen blijkt de CIA in 1963 de Iraakse militaire coup en het latere Saddam Hoessein-regime in Irak te hebben gesteund tot de Iraakse invasie van Koeweit. De steun werd gerechtvaardigd door de waarneming dat Irak een belangrijke bufferstaat was in de relatie met de Sovjet-Unie.
In 2002 zei president Bush in "The Washington Post" dat de CIA toestemming had om geheime operaties uit te voeren als voorbereiding op een militaire aanval op Irak.
Aankoop van Crypto AG.
In 1970 kocht de CIA samen met de Duitse inlichtingendienst BND via een tussenpersoon en in het diepste geheim de Zwitserse fabrikant van cryptografische apparatuur Crypto AG (intern aangeduid als operatie RUBICON). De CIA en de BND installeerden niet zomaar eenvoudige "backdoors" in deze apparaten, maar pasten alleen de cryptografische algoritmes zodanig aan dat het achteraf kraken van de ermee versleutelde berichten veel sneller verliep, wat het zeer moeilijk maakte om deze manipulatie te ontdekken.
Alleen een select aantal bevriende landen kregen apparatuur die wel veilig was, alle andere landen (waaronder ook Europese landen als Spanje, Italië en Griekenland) de verzwakte versie. Naast de VS en Duitsland werden ook Denemarken, Frankrijk, Groot-Brittannië, Israël, Nederland en Zweden op de hoogte gebracht van de verzwakte algoritmes, zodat ook de geheime diensten van die landen de betreffende berichten konden ontcijferen. Hoewel er altijd wel geruchten waren over de onbetrouwbaarheid van Crypto AG, kwam deze CIA/BND-operatie pas in februari 2020 aan het licht.
Afghanistan en jihadistisch terrorisme.
In de late Koude Oorlog bleef de CIA zich bezighouden met geheime operaties overal ter wereld, met wisselend succes. Zo had de dienst de Sovjet-interventie in Afghanistan niet zien aankomen. De CIA leverde op grote schaal wapens en financiële middelen aan de rebellen, om tegen de Sovjets te vechten, maar een goed beleid om uit het conflict te stappen was er niet. Na de oorlog vertrok de CIA ook en liet de grote hoeveelheden wapens achter, hetgeen op de langere termijn problemen zou opleveren. Ook wapenleveranties aan Irak en Iran vonden plaats. Dat laatste kwam ook aan het licht en werd bekend als de Iran-Contra-affaire. Hierbij waren enorme hoeveelheden wapens en geld betrokken.
In de jaren tachtig en negentig bleek de dienst nog niet in staat om terrorisme aan te pakken. Men had de aanslagen in Jemen en Tanzania niet aan zien komen, evenals de bomaanslag in het World Trade Center van New York in 1993. Aanwijzingen leidden naar de Saoedische terrorist Osama bin Laden. De CIA kon hem echter niet vinden. Zo kon deze opnieuw toeslaan op 11 september 2001, met grootschalige aanslagen in Washington D.C. en New York. Aanslagen waarbij de CIA opnieuw faalde om ze aan te zien komen, ondanks enkele sterke aanwijzingen. Oorlogen in Afghanistan en Irak gaven de CIA weer nieuwe gelegenheden om clandestiene operaties uit te voeren en om inlichtingen te verzamelen.
Huidige situatie.
Vandaag de dag heeft de CIA niet meer dezelfde machtspositie als in de Koude Oorlog. De organisatiestructuur van de inlichtingendiensten is veranderd, waardoor er tegenwoordig meer toezicht is. Ook zijn de bevoegdheden ervan duidelijker geformuleerd. In 2007 werd er een intern rapport vrijgegeven over de illegale activiteiten van de CIA tussen 1950 en 1975, de zogenaamde Family Jewels. CIA-directeur Michael Hayden noemde het: "een beeld van een andere dienst, uit een andere tijd". Veel zaken waren al bekend, maar het rapport geeft wel een beeld van de activiteiten van de dienst op het hoogtepunt van de Koude Oorlog. Het gaat hier onder andere om het afluisteren van journalisten, openen van post, experimenten met lsd, moordaanslagen op staatshoofden, staatsgrepen en het werken binnen de grenzen van de VS.
Op 15 september 2001 presenteerde George Tenet tijdens een briefing de Worldwide Attack Matrix, een strikt geheim document dat geheime antiterreuroperaties van de CIA beschreef in 80 landen in Azië, het Midden-Oosten en Afrika. De acties, al aan de gang of aanbevolen, varieerden van "routinepropaganda tot dodelijke geheime acties als voorbereiding op militaire aanvallen". De plannen, indien uitgevoerd, "zouden de CIA de grootste en dodelijkste "authority" geven in zijn historie".
Betrekkingen met Nederland.
In 1947 verzochten de Nederlandse premier Beel en het hoofd van de BVD Einthoven de CIA om een permanente intelligence liaison in Den Haag te stationeren en zodoende kwam in 1948 Henry B. "Hank" Bradford als eerste officiële vertegenwoordiger van de CIA naar Den Haag, in 1949 gevolgd door William C. "Bill" Ladd als de eerste "Chief of Station" (CoS) van de CIA op de Amerikaanse ambassade. Einthoven had wel duidelijk gemaakt dat de CIA niet achter de rug van de BVD om in Nederland mocht opereren en dat alleen de BVD bepaalde wat er met in Nederland vergaarde inlichtingen gebeurde. Zo liet BVD-hoofd Sinninghe Damsté in 1958 zelfs James Jesus Angleton, het roemruchte hoofd contraspionage van de CIA, tot ongewenst persoon verklaren nadat deze geheel op eigen houtje een geluidsopname van de Bilderbergconferentie van BVD-medewerker Piet Gerbrands had weten los te krijgen.
Naast de ambassade in Den Haag had de CIA ook een grote vertegenwoordiging op het Amerikaanse consulaat in Rotterdam, om van daaruit inlichtingen te vergaren over alles wat zich rondom de Rotterdamse haven voltrok. Dit was van zodanig belang, dat de CIA alle kosten van het consulaat op zich nam toen het Amerikaanse ministerie van Buitenlandse Zaken de post wilde sluiten.
In 1954 benaderde de CIA het Nederlands Radar Proefstation (NRP) in Noordwijk met het verzoek om een Russisch afluisterapparaatje genaamd "The Thing" na te bouwen. Daar slaagde het NRP aanvankelijk niet in, maar bouwde voor de CIA wel soortgelijke afluisterapparatuur en leverde nog tot 1984 zend- en ontvangstantennes.
In de jaren vijftig begon de CIA de BVD ook financieel te ondersteunen (de zogeheten "zilveren koorden"), zodanig dat medio jaren zestig ongeveer 10% van het personeel van de BVD (65 personen) door de Amerikanen betaald werden, totdat dit in 1967 beëindigd werd. Daarnaast had ook prins Bernhard, die goed bevriend was met CIA directeuren als Walter Bedell Smith en Richard Helms, regelmatig op eigen houtje contact met de CIA, met wie hij onder meer de resultaten deelde van zijn eigen inlichtingendienstje. Bovendien gebruikte hij de communicatiekanalen van de CIA voor zijn eigen zaken, waarmee hij de formele diplomatieke wegen omzeilde.
Naar aanleiding van het verschijnen van de studie "Juliana &amp; Bernhard, Verhaal van een huwelijk 1936-1956" van historicus Cees Fasseur in november 2008, waarin de zogenaamde Greet Hofmans-affaire uitvoerig aan bod kwam, wist oud-journalist Friso Endt, die van 1945 tot 1972 redacteur bij "Het Parool" was en in 1956 een rol speelde bij de publiciteit rond deze affaire, het volgende te melden:
In februari 2006 werd uit door "NRC Handelsblad" na een beroep op de Wet Openbaarheid van Bestuur (WOB) verkregen informatie van het ministerie van Verkeer en Waterstaat duidelijk dat in de jaren daarvoor een groot deel van de vliegtuigen die mogelijk geheime en illegale vluchten met terreurgevangenen voor de CIA hadden uitgevoerd, in Nederland waren geland dan wel in het Nederlandse luchtruim waren geweest.
In juli 2008 kwam uit antwoorden van minister van Binnenlandse Zaken Guusje ter Horst (PvdA) op vragen van de Kamerleden Kuiken en Van Dam naar voren, dat er aan het in 2004 door Nederland geforceerde vertrek van de lokale "Chief of Station" van de CIA destijds bewust geen verdere ruchtbaarheid was gegeven.
CIA World Factbook.
Zoals het grootste deel van de documenten die door de Amerikaanse overheid geproduceerd worden, behoren ook de publicaties van de CIA tot het openbaar domein. Dat betekent dat werken als het "CIA World Factbook", met al zijn landinformatie en kaartjes, vrijelijk gebruikt kunnen worden.
Beïnvloeding van de publieke opinie.
Op verschillende momenten heeft de Central Intelligence Agency (CIA), op eigen initiatief of in overeenstemming met richtlijnen van de president van de Verenigde Staten of de staf van de Nationale Veiligheidsraad, geprobeerd de publieke opinie in zowel de Verenigde Staten als daarbuiten te beïnvloeden.
Kort na de Tweede Wereldoorlog pasten deze inspanningen in het kader van de Amerikaanse ideologische strijd tegen het communisme, onder meer via Radio Free Europe/Radio Liberty. Ook poogde de CIA artistieke bewegingen te infiltreren en te coöpteren met behulp van fondsen die meestal werden gekanaliseerd via het "Congress for Cultural Freedom" en de Ford Foundation. Het doel van deze inspanningen was om de politieke invloed van de Sovjet-Unie, onder meer via Cominform, te bestrijden en de Amerikaanse politieke invloed uit te breiden. 
Tijdens de Vietnamoorlog (1955-1976) verspreidde de CIA soms nepnieuws om een Amerikaanse interventie te verantwoorden, en kon het in die periode rekenen op meer dan 30 door haar betaalde journalisten. Een Senaatscommissie besloot in 1976: "“De CIA onderhoudt momenteel een netwerk van honderden buitenlandse personen over de hele wereld die inlichtingen verstrekken aan de CIA en soms proberen de opinie te beïnvloeden door middel van geheime propaganda. Deze personen geven de CIA directe toegang tot een groot aantal kranten en tijdschriften, tientallen persdiensten en nieuwsagentschappen, radio- en televisiestations, commerciële boekuitgevers en andere buitenlandse mediakanalen.”" 
Tijdens de Oorlog in Afghanistan (2001-2021) bleek uit gelekte documenten dat de CIA in 2010 interne aanwijzingen opstelde voor het manipuleren van de publieke opinie in Europa. Aanleiding was de vrees van de Amerikaanse regering voor het afkalven van de steun, in Frankrijk en Duitsland, voor de oorlog, na de Nederlandse kabinetscrisis over het Uruzganbesluit in 2010. De aanwijzingen stonden in een vertrouwelijk “Red Cell Memorandum”, gelekt door WikiLeaks.

</doc>
<doc id="30758" url="https://nl.wikipedia.org/wiki?curid=30758" title="Figuurzaagmachine">
Figuurzaagmachine

Een figuurzaagmachine is een zaagmachine met dunne zaagjes, die door een licht elektromotortje of een elektromagnetische trilplaat wordt aangedreven. 
De zaagjes worden net als bij een handfiguurzaag in een beugel gespannen. Dit gebeurt verticaal en door het verstellen van de zaagtafel kan ook onder een hoek gezaagd worden. De onderzijde van de zaag wordt aangedreven en aan de bovenzijde houdt een (blad)veer het zaagblad onder spanning. Met een figuurzaagmachine kan zuiverder worden gewerkt dan met een handfiguurzaag, doordat de hoek van het zaagblad met de zaagtafel vast ingesteld wordt, het werkstuk langs een geleider gevoerd kan worden en doordat het werkstuk met beide handen langs de zaag kan worden geleid. 
Bovendien kunnen houten of kunststoffen werkstukken met een dikte tot wel 45 millimeter worden gezaagd. Afhankelijk van de kwaliteit van het zaagblad kunnen hout, kunststof of metaal worden gezaagd. Figuurzaagmachines worden met name door verschillende soorten kunstenaars gebruikt. 

</doc>
<doc id="30759" url="https://nl.wikipedia.org/wiki?curid=30759" title="CIA">
CIA



</doc>
<doc id="30760" url="https://nl.wikipedia.org/wiki?curid=30760" title="Oesterdam">
Oesterdam

De Oesterdam is een dam tussen Tholen en Zuid-Beveland in het oostelijke deel van de Oosterschelde. Met met een lengte van 10,5 kilometer is het de langste dam van de Deltawerken. Net als de Philipsdam was deze dam nodig nadat besloten was om de Oosterschelde met een stormvloedkering af te sluiten in plaats van met een dichte dam. 
Noodzaak van de Oesterdam.
De Oesterdam is een compartimenteringsdam die nodig was nadat in 1974 besloten was om de Oosterschelde niet af te sluiten, maar te voorzien van een stormvloedkering. De Commissie Compartimentering Oosterschelde was door de minister van Verkeer en Waterstaat ingesteld, met onder meer de opdracht om vóór 30 april 1975 rapport uit te brengen aan de minister en aan de provinciale besturen van Zeeland en Noord-Brabant aangaande de technische, planologische en financiële aspecten van de verschillende mogelijkheden van compartimentering van de Oosterschelde. Het was nodig om iets te doen om er voor te zorgen dat het getijverschil bij Yerseke voldoende groot bleef, en dat de binnenvaart van Antwerpen naar Rotterdam getijvrij zou worden, zoals in het traktaat met België was afgesproken. De commissie kwam met een aantal alternatieven, die ieder een iets andere lay-out van de dam voorstelden.
Deze alternatieven zijn nader uitgewerkt en voor de Oesterdam bleek een optie met een tracé vanaf het Schelde-Rijnkanaal door de Bathse polders direct naar het noorden, met een apart spuikanaal uitmondend in een spuisluis in de Westerschelde, de Bathse spuisluis (en verbetering van het Kanaal door Zuid-Beveland) het aantrekkelijkst. Het bleek ook nodig om ten oosten van de nieuwe scheepvaartweg achter de Oesterdam een dam aan te leggen om het ondiepere gebied te scheiden van de vaarweg, de Markiezaatskade.
In een vroeg stadium is ten westen van de Kreekraksluizen het damlichaam aangebracht van het Bathse spuikanaal, omdat dit operationeel moest zijn zodra de Oesterdam gereed kwam. 
De sluis tussen Zoommeer en de Oosterschelde is ten zuidwesten van het Tholense Gat geprojecteerd, omdat aanleg daar mogelijk was en aansloot op het eenvoudig aan te leggen damvak over de Speelmansplaten. Daardoor bleven er twee sluitgaten over, het Marollegat en het Tholense Gat.
Aanleg van de Oesterdam.
De planning was om het lange, zuidelijk deel uit te voeren als zandsluiting tot aan de nieuwe Bergse Diepsluis, en het deel van de Bergse Diepsluis naar Tholen uit te voeren met een kabelbaan en betonblokken.
De geotechnische en technische geologische uitdagingen tijdens de bouw van de Oesterdam waren aanzienlijk. De Holocene lagen, die zich uitstrekken van NAP −5 m tot −16 meter waren onregelmatig en bestonden uit zand-, veen- en kleilagen van verschillende dikte. Daaronder bevonden zich in de Pleistocene lagen zandafzettingen met daartussen klei en schelpengruis. In de richting van Speelmansplaten en het Marollegat nam de dikte van de Holocene laag af, wat wijst op minder erosie in de loop van de tijd.
In sommige gebieden bevonden de dikke klei-afzettingen van de formatie van Duinkerke zich direct op veen of onder een zandbedekking. Aanzienlijke erosie door de Schelde had eerder een geul gevormd in de meest zuidelijke 100 meter van de werken, die later was gevuld met een complexe mix van klei en zand.
Uit geotechnisch onderzoek is gebleken dat de kwaliteit van de ondergrond op de dijkvakken Speelmansplaten en Marollegat slecht is. Om de instabiliteitsrisico's tijdens de bouw te minimaliseren, zijn verschillende oplossingen onderzocht, zoals steunbermen, verticale drainage, grondverbetering en gefaseerd bouwen met specifieke profielen om de stabiliteit te garanderen.
De bouw van de Oesterdam begon in 1979 met de aanleg van een werkeiland op de Speelmansplaten. Dit eiland was in 1980 klaar. In etappes werd vervolgens de Oesterdam aangelegd. Het tracé volgde zo veel mogelijk de bovenkant van de draagkrachtige pleistocene zandlaag. Voor de eenvoud werd een uniform basisbreedte van 76 meter gekozen, verbreed tot 110 meter bij het laatste sluitgat van het Marollegat om het risico op instabiliteit te minimaliseren. In het tracé aan de zuidkant maakte de ondergrond directe aanleg op de bestaande grond over een lengte van ruim 100 meter mogelijk. Er werden specifieke eisen gesteld aan de uitvoering van damlichamen in overgangen van uuitvoeringsmethod, waarbij de nadruk lag op het behoud van de stabiliteit.
Omdat de uitvoering wat uitgesteld werd, en omdat doordat door de ontwikkeling van de baggertechniek grote capaciteiten tegen relatief lage prijzen beschikbaar kwamen, is besloten om ook het Tholense Gat als zandsluiting uit te voeren. Hiervoor was het wel nodig om met behulp van de stormvloedkering een aantal dagen een uitgerekte getijkromme te creëren. De milieu-effecten daarvan zijn onderzocht en bleken bij de gekozen strategie acceptabel. 
In 1986 heeft men de sluiting uitgevoerd met zand. Toen in 1989 ook de weg (N659) over de dam aangelegd was, werd de nieuwe verbinding officieel geopend door de commissaris van de Koningin, C. Boertien. 
De Bergse Diepsluis, aan het noordelijke einde van de dam, is aangelegd op de restanten van de verdronken stad Reimerswaal. Daarom is bij de Bergse Diepsluis in juli 2022 een informatiepunt geopend over de ca. 250 verdronken dorpen in Zeeland.

</doc>
<doc id="30761" url="https://nl.wikipedia.org/wiki?curid=30761" title="Knipschaar">
Knipschaar

Een knipschaar of slagschaar is een grote plaatschaar die in werkplaatsen of fabrieken wordt gebruikt voor het machinaal knippen van platen. Het is een productiemachine waarbij een bovenmes is bevestigd in de bovenbalk en een ondermes is bevestigd in de tafel. Deze schuiven, afhankelijk van de instellingsmogelijkheden en de te knippen plaatdikte, langs elkaar af.
Er bestaan twee typen knipschaar: een oscillerende en een guillotineschaar.
Er is geen overeenstemming over wat de beste methode is. Met een schaar wordt plaatmateriaal geknipt. Dit kan in allerlei vormen en maten zijn; van 1 tot 8 meter met een dikte van 0,2 mm tot circa 20 mm (staal 37), of 0,2 mm tot circa 14 mm (roestvast staal).
In de slagschaar wordt, voor het daadwerkelijk knippen, de plaat door middel van een aantal neerhoudstempels vastgehouden Dit verbetert het knipresultaat en is bovendien veiliger. Veel van de slagscharen tegenwoordig zijn voorzien van CNC-bediening. Hiermee kan men de lengte, de dikte, het soort en de breedte van het materiaal ingeven, waarna de schaar zichzelf in de meest ideale positie zet om de betreffende plaat te knippen.
In verband met de steeds strenger wordende veiligheidseisen worden de nu gebouwde machines uitgerust met een afscherming daar waar de plaat door de bediener in de schaar wordt gebracht, deze wordt bevestigd op een aantal centimeters voor de messen zodat de vingers van de bediener er niet onderdoor kunnen. De bediening geschiedt meestal door middel van een pedaal.

</doc>
<doc id="30762" url="https://nl.wikipedia.org/wiki?curid=30762" title="Schotelschuurmachine">
Schotelschuurmachine



</doc>
<doc id="30763" url="https://nl.wikipedia.org/wiki?curid=30763" title="Democritus van Abdera">
Democritus van Abdera



</doc>
<doc id="30767" url="https://nl.wikipedia.org/wiki?curid=30767" title="Verzetsbeweging">
Verzetsbeweging

Een verzetsbeweging, weerstandsbeweging of bevrijdingsorganisatie is een organisatie of groep personen die zich toelegt op het plegen van verzet tegen een bezetter of onderdrukker. Verzet kan zich richten tegen een buitenlandse bezetter, een binnenlandse dictatuur of de overheersing door een bepaalde minderheid.
De tactiek van een verzetsbeweging kan variëren van passief verzet, sabotage, of zelfs aanslagen of liquidaties van personen. Het kan moeilijk zijn een grens te trekken tussen verzet en terrorisme, wat de een legitiem verzet noemt zal een ander als terreur beschouwen. Sommige verzetsbewegingen opereren als guerrillabeweging.
In de koloniale tijd leverden in tal van koloniën verzetsbewegingen strijd tegen de Europese overheersers. In de Tweede Wereldoorlog hadden vele landen in Europa verzetsbewegingen die de Duitse bezetters bevochten. Er was ook in nazi-Duitsland zelf een anti-nazibeweging. In Engeland waren voorbereidingen gaande om een beweging op te zetten die verzet zou plegen tegen een eventuele Duitse bezetting.

</doc>
<doc id="30768" url="https://nl.wikipedia.org/wiki?curid=30768" title="Verzet">
Verzet



</doc>
<doc id="30772" url="https://nl.wikipedia.org/wiki?curid=30772" title="Meetinstrument">
Meetinstrument



</doc>
<doc id="30773" url="https://nl.wikipedia.org/wiki?curid=30773" title="Dennis M. Ritchie">
Dennis M. Ritchie



</doc>
<doc id="30774" url="https://nl.wikipedia.org/wiki?curid=30774" title="Extensie (taalkunde)">
Extensie (taalkunde)

Extensie is in de taalkunde het geheel van de betekenissen van een woord. Zij is tegengesteld aan het begrip comprehensie (inhoud). De extensie van het woord "insect" is groter, maar de comprehensie is kleiner dan die van het woord "mug". Maar de extensie van "mug" is weer groter dan die van "malariamug". 
Het is eenvoudig in te zien dat extensie en inhoud zich omgekeerd tot elkaar verhouden: als men alles wat zich voortbeweegt, zich voedt en een stofwisseling heeft een "dier" noemt, dan neemt de inhoud van het begrip toe als men er bij zegt dat het ook nog met een redelijk verstand begaafd is, maar de extensie neemt af omdat er dan alleen nog maar mensen onder vallen.

</doc>
<doc id="30775" url="https://nl.wikipedia.org/wiki?curid=30775" title="Dirk Flentrop">
Dirk Flentrop

Dirk Andries Flentrop (Zaandam, 1 mei 1910 – Santpoort, 30 november 2003) was een Nederlands orgelbouwer.
Flentrop was de zoon van de oprichter van het Zaandamse orgelbouwbedrijf "Flentrop Orgelbouw". Dit bedrijf, dat over de hele wereld bekend is, is actief in Europa, de Verenigde Staten en Zuid-Amerika en verkoopt tegenwoordig ook orgels aan Taiwan en Japan.
Als onderscheiding voor zijn verdiensten kreeg Flentrop in 1968 een eredoctoraat in de musicologie aan het Amerikaanse Oberlin College, Ohio voor zijn "[pionierswerk in] de herleving van de klassieke orgelbouw". Later kreeg hij nogmaals een eredoctoraat, nu van de Duke University in North Carolina. In 1982 werd hij in Amerika geëerd met een boek over het werk dat hij daar heeft verricht.
Flentrop overleed op 93-jarige leeftijd in zijn woonplaats Santpoort.

</doc>
<doc id="30776" url="https://nl.wikipedia.org/wiki?curid=30776" title="Earl Bellamy">
Earl Bellamy

Earl Bellamy (Minneapolis (Minnesota), 11 maart 1917 – Albuquerque (New Mexico), 30 november 2003) was een Amerikaans filmregisseur.
Bellamy was regisseur van talloze populaire Amerikaanse televisieseries waarvan uiteindelijk meer dan 1600 episodes zijn gemaakt.
Bellamy begon zijn carrière als regie-assistent van speelfilms.
Hij werkte onder andere mee aan de films "A Star Is Born", "The Talk of the Town" met Carry Grant en "Kiss and Tell" met Shirley Temple.
Later stortte hij zich op de regie van televisieseries, waarbij het Western-genre zijn voorkeur genoot.
Zo kwamen onder zijn regie de series "The Lone Ranger", "Rawhide", "The Adventures of Rin Tin Tin" en "The Monroes" tot stand.
Verder regisseerde hij televisieseries als "I Spy", "Starsky and Hutch", "Lassie", "The Munsters", "Fantasy Island" en enkele afleveringen van "The F.B.I.".
Bellamy overleed op 86-jarige leeftijd te Albuquerque, New Mexico, VS als gevolg van een hartaanval.

</doc>
<doc id="30777" url="https://nl.wikipedia.org/wiki?curid=30777" title="Bestandsextensie">
Bestandsextensie

Een bestandsextensie of kortweg extensie is een toevoeging aan het eind van een bestandsnaam waarmee aangegeven kan worden om wat voor soort bestand het gaat. Een bestandsextensie bestaat uit een of meer letters na de laatste punt in de naam. In de bestandsnaam "wikipedia.artikel23.doc" bijvoorbeeld is "doc" de bestandsextensie.
Bestandsextensies worden in sommige besturingssystemen gebruikt om de computer in staat te stellen het type van een bestand te bepalen, om zodoende het juiste programma te kunnen starten waarmee het bestand dient te worden geopend. 
Volgens besturingssysteem.
DOS.
De reden dat de meeste extensies uit maximaal drie letters bestonden, heeft zijn oorsprong in het ooit populaire MS-DOS-besturingssysteem. DOS vereiste zogenaamde "8.3"-bestandsnamen, bestaande uit maximaal acht tekens voor de punt in de naam en maximaal drie tekens erna. 
Extensies zijn overigens niet verplicht onder DOS; bestanden zonder extensie zijn zonder meer toegelaten. 
De enige verplichte extensies zijn:
Windows.
De versies Windows 1.0 tot Windows 3.x hadden nog steeds dezelfde beperking als DOS, omdat dat nog het eigenlijke besturingssysteem was. Er kon wel aan elke extensie een bepaald programma gekoppeld worden, zodat een bestand met die extensie geopend wordt met dat programma als op dat bestand gedubbelklikt wordt.
De versies Windows 95, Windows 98 en Windows Me gebruiken een aangepast bestandssysteem, VFAT of Virtual FAT genaamd, waardoor langere bestandsnamen mogelijk zijn (tot een maximum van 256 tekens in totaal). Het onderliggende besturingssysteem is nog steeds DOS, waardoor in zogenaamde "Real Mode" de 8.3-beperking nog altijd geldt. Wanneer eenmaal het systeem tijdens het opstarten in "32 bit Protected Mode" geschakeld is, worden langere namen ondersteund. Het VFAT-systeem maakt voor bestanden met een lange naam of een lange extensie alsnog een korte "alias" aan, en het systeem gebruikt trucs om de lange naam binnen het FAT-systeem te bewaren. Op die manier kan de schijf vanuit DOS nog altijd correct gelezen worden, door alleen de korte alias te gebruiken. Wel worden hierdoor bestandsnamen soms moeilijk leesbaar voor DOS-gebruikers.
Vanaf Windows 95 kan de gebruiker ook kiezen om de extensie te verbergen (in de Windows-verkenner), waardoor het lijkt alsof er geen extensies meer zijn. Deze optie staat standaard aan in latere versies van Windows.
De versies Windows NT, Windows 2000 en Windows XP gebruiken geen DOS meer, en kunnen standaard een langere extensie aan, zowel op het NTFS-bestandssysteem als op een FAT-bestandssysteem. De enige beperking is nu nog dat de volledige bestandsnaam, inclusief het pad en de extensie, niet langer mag zijn dan 256 tekens.
Unix en Linux.
Voor Unix- en GNU/Linux-systemen is een extensie niet verplicht, omdat deze systemen een andere manier gebruiken om het type van een bestand te bepalen. Maar omdat extensies het voor de mens makkelijker maken om te zien om wat voor soort bestanden het gaat, en omdat het het samenwerken met Windows-gebruikers vergemakkelijkt, worden er onder Unix en Linux meestal ook bestandsextensies gebruikt.
Unix- en Linux-systemen hebben geen beperking voor de lengte van de bestandsextensie, maar er zijn wel grenzen aan de lengte van de bestandsnaam (met de extensie erbij). Dit komt doordat deze systemen de bestandsextensies volledig negeren en deze gewoon zien als een deel van de bestandsnaam.
Mac OS X.
Ook in Mac OS X is een extensie niet verplicht om het bestand uitvoerbaar te maken. Mac OS X is net als Windows ten opzichte van DOS een schil om een opdrachtregelgeoriënteerd besturingssysteem dat Darwin heet; dit is een Unix-kloon, en gaat daarom feitelijk op dezelfde manier met bestandsextensies om als Unix en Linux.
Binnen de grafische omgeving van Mac OS X is het wel gangbaar bestandsextensies te koppelen aan programma's, zoals .pages voor bestanden van de tekstverwerker Pages. Deze kunnen in Finder veranderd worden op vergelijkbare wijze als dat in Windows' "Verkenner" mogelijk is; echter kan Mac OS X aan elk individueel bestand een programma koppelen, ongeacht de extensie: zo worden normaliter alle programma's met extensie .html in Safari geopend, maar het is mogelijk om één bepaald .html-bestand altijd automatisch in Teksteditor te laten openen in plaats van Safari. Mac OS X gebruikt de extensie eigenlijk alleen als er geen ander programma voor het specifieke bestand opgegeven is.
Ook kan in Mac OS X per bestand opgegeven worden of de extensie verborgen moet worden. Standaard gebeurt dit voor alle programma's (met extensie .app) en sommige andere bestandstypen. Dit geldt echter alleen in de grafische omgeving; vanuit de Unix-terminal zijn alle extensies altijd zichtbaar.
Beveiligingsprobleem.
Windows verbergt standaard de extensies, wat een beveiligingsrisico is. Kwaadaardige gebruikers die een computervirus of computerworm willen verspreiden, kunnen gebruikmaken van een naam zoals codice_1 welke dan getoond wordt als codice_2. Voor de ontvanger lijkt dit een onschadelijk tekstbestand, terwijl het in werkelijkheid een gevaarlijk programma is.

</doc>
<doc id="30778" url="https://nl.wikipedia.org/wiki?curid=30778" title="Lijst van bestandsextensies">
Lijst van bestandsextensies

Deze lijst van bestandsextensies geeft een overzicht van bestandsextensies zoals die in de informatica worden gebruikt. In het Unix-besturingssysteem, en dus ook bij GNU/Linux, bestaan bestandsextensies meestal uit kleine letters. In DOS-systemen kan een bestand maar één extensie hebben, die maximaal drie tekens bevat. Hoewel deze restrictie tegenwoordig bij Windows niet meer bestaat, worden ook onder Windows bestandsextensies vaak beperkt tot 3 of soms 4 tekens. Een bestandsextensie kan gekoppeld worden aan meerdere bestandsformaten. Een bestandsextensie kan dus andere inhoud hebben, terwijl een bestandsformaat altijd een bepaald type inhoud bevat.

</doc>
<doc id="30779" url="https://nl.wikipedia.org/wiki?curid=30779" title="Donkerveldmicroscopie">
Donkerveldmicroscopie

Donkerveldmicroscopie is een vorm van microscopie waarbij het preparaat zodanig wordt belicht dat er geen ander licht dan van het preparaat zelf in het beeldveld kan komen. Men ziet het preparaat dus tegen een zwarte achtergrond. Het is op deze manier in principe mogelijk om partikels te zien die kleiner zijn dan theoretisch, ten opzichte van de golflengte van het gebruikte licht, mogelijk is met gewone belichting. Op dezelfde manier als waarop men 's nachts een ster kan zien, die zelfs met behulp van telescopen niet groter is dan een enkel punt, terwijl eenzelfde puntje, maar dan donker, bij nacht niet te zien zou zijn geweest, is het mogelijk losse details in het preparaat waar te nemen die met gewone belichting niet te zien zouden zijn geweest.
Om dit verschijnsel te illustreren kan het voorbeeld van een fotonegatief worden gebruikt. De normale manier om een fotonegatief te beoordelen, is het tegen een lichte achtergrond te houden. Waar het negatief donker is wordt het licht tegengehouden en waar het beeld doorzichtig is, daar is het licht. Men bekijkt het negatief of het preparaat dus zoals een arts een röntgenfoto bekijkt. Maar als er van schuin achter het negatief, of in de praktijk van een donkerveldmicroscoop het preparaat, met een bundel licht doorheen wordt geschenen zodanig dat het licht niet rechtstreeks in het oog valt, en er verder geen andere lichtbronnen aanwezig zijn, dan ziet men de donkere gedeelten oplichten door verstrooiing van het licht aan de zwarte korrels in het negatief, of aan de onregelmatigheden in het preparaat.
De loop van de lichtstralen is in de figuur weergegeven. Het licht komt van onder het beeldveld in, het oog bevindt zich aan de bovenkant en kijkt door het oculair naar beneden. Er bevinden zich twee lenzen in de microscoop, de condensor en het objectief. Bij gewone belichting is er geen ringvormige stop en zou het licht direct via de condensor, het preparaat en het objectief worden waargenomen. Dat deel blijft bij donkerveldmicroscopie daarentegen donker, omdat het licht op die plaats door de ringvormige stop wordt afgedekt. Alleen licht dat van buiten langs de ringvormige stop in het preparaat valt en naar de lens wordt verstrooid wordt waargenomen.
Bepaalde spirocheten, dunne, spiraalvormige bacteriën, zoals "Treponema pallidum", de verwekker van syfilis, en "Borrelia burgdorferi", de verwekker van lymeziekte, kunnen zo met een lichtmicroscoop toch worden waargenomen. Ze zijn anders bij normale belichting te dun om te zien.
Principe.
Het principe is dat het preparaat alleen door stralen wordt belicht, die zo scheef invallen dat zij bij ongehinderde doorgang het achterliggende objectief niet bereiken. Bij donkerveldmicroscopie wordt verhinderd dat licht dat ongehinderd door het preparaat is gepasseerd wordt waargenomen. Hoewel in moderne microscopen deze mogelijkheid om te filteren op een iets andere manier wordt bereikt, kan een donkerveld in principe al met een enkele lens worden bereikt.
Wanneer een preparaat met een evenwijdige bundel licht wordt doorschenen, verzamelt al het licht dat geen wisselwerking met het preparaat heeft ondergaan zich in het brandpunt van de lens. Licht dat wel wisselwerking, dat wil zeggen verstrooiing, ondergaat komt op andere punten van het brandvlak bijeen. Het is daarbij van groot belang hoe groot de strooiingshoek kan zijn die nog door de lens wordt opgevangen omdat de fijne details juist tot strooiing bij hoge hoeken leidt. Wanneer al het licht in het brandpunt wordt geblokkeerd, kan het andere licht in de rest van het brandvlak, dat met het preparaat in wisselwerking is getreden, tot het uiteindelijke beeld bijdragen.

</doc>
<doc id="30780" url="https://nl.wikipedia.org/wiki?curid=30780" title="Qantas">
Qantas

Qantas is de oudste en grootste luchtvaartmaatschappij van Australië. De maatschappij dient als nationale luchtvaartmaatschappij van dit land. Qantas is de op twee na oudste luchtvaartmaatschappij ter wereld, na de KLM, de nationale luchtvaartonderneming van Nederland en Avianca uit Colombia. Aandelen van het bedrijf worden verkocht op de "Australian Securities Exchange".
Geschiedenis.
De onderneming werd op 16 november 1920 gesticht onder de naam "Queensland and Northern Territory Aerial Services Limited", afgekort tot het acroniem "Qantas". Thans is de naam Qantas betekenisloos.
In 1947 werd Qantas door de federale regering van minister-president Ben Chifley (Labor Party) genationaliseerd. Het bleef vier decennia lang in publiek eigendom, tot de jaren 90 toen het werd geprivatiseerd. British Airways werd toen een belangrijke aandeelhouder.
Sedert de fusie met Australian Airlines in 1993, heeft het een uitgebreide dienstregeling onderhouden tussen alle Australische hoofdsteden en regionale centra. Ook vliegt het op vele internationale trajecten van en naar Australië.
Qantas heeft de reputatie op de Australische luchtvaartmarkt een agressieve concurrent te zijn. Van tijd tot tijd hebben verschillende Australische bedrijven het loodje moeten leggen onder aanhoudende klachten over het tarievenbeleid van Qantas, met sterk concurrerende tarieven op de frequente diensten en exorbitante prijzen op niet aan concurrentie onderhevige routes.
Na de terroristische aanslagen van 11 september 2001 en het failliet gaan van Ansett Australia genoot Qantas praktisch een monopolie, totdat Virgin Australia met zijn meedogenloze concurrentie een behoorlijke hap uit de markt veroverde. Als antwoord stichtte Qantas in 2003 Jetstar, een low-cost carrier, waarmee Qantas een achteruitgang ("crowd out") van de lagekostenmaatschappijen hoopte te bereiken. Quantas stelde zich ten doel om een zeer dominante speler op de binnenlandse markt te blijven en een van de weinige winstgevende "full-service" luchtvaartmaatschappijen ter wereld te zijn.
Qantas heeft geprobeerd om uit te breiden in de binnenlandse luchtvaartmarkt van Nieuw-Zeeland, eerst via aankoop van aandelen in Air New Zealand, later door een "franchise-overname" van Ansett New Zealand. In 2003 vroeg Qantas toestemming om een groter minderheidsbelang in Air New Zealand te kopen.
In 1993 kocht British Airways voor 665 miljoen Australische dollar een aandeel van 25% in het bedrijf. In september 2004 verkocht British Airways zijn aandeel in Qantas, vermoedelijk voor 1,1 miljard Australische dollar. Het oorspronkelijke aandeel van British Airways van 25% was afgenomen tot 18,5% door de uitgave van meer aandelen. Het is bij wet verplicht dat minimaal 51% van de aandelen in Australische handen moet zijn, zodat een buitenlandse partij geen eigenaar kan worden van de Australische maatschappij. Volgens analisten is de verkoop, waarbij een groter aandeel in Australische handen is, nodig voor een expansie op de Aziatische markt.
Norfolk Jet Express vroeg zelf faillissement aan op 4 juni 2005. Na spoedberaad kondigde Peter Maywald, de gezaghebber van Norfolk, aan dat Qantas en Air Nauru gezamenlijk vervangende diensten voor ten minste 12 maanden zouden aanbieden.
In het tweede halfjaar van 2013 leed Qantas een verlies van 235 miljoen Australische dollar. Het bedrijf had veel last van concurrent Virgin Australia en besloot daarom tot drastische ingrepen. Het plan behelsde:
De wet maakt het voor Qantas moeilijk om geld aan te trekken. Op dit moment mag één buitenlandse investeerder volgens de Australische wet niet meer dan 25% van alle aandelen hebben. Buitenlandse luchtvaartmaatschappijen mogen in totaal niet meer dan 35% van de aandelen in handen hebben en tot slot mag maximaal 49% van de aandelen in buitenlandse handen zijn. Deze restrictieve regels gelden alleen voor Qantas. De luchtvaartmaatschappij wil daarom dat de Australische regering de regels aanpast.
Incidenten en ongevallen.
Vaak wordt beweerd, vooral door een dialoog in de film "Rain Man", dat Qantas nog nooit een fataal ongeval heeft gehad. Echter, de officiële stelling van de maatschappij is dat Qantas nog nooit een fataal ongeval heeft gehad met een straalvliegtuig. Voor de komst van de straalvliegtuigen had Qantas enkele fatale ongevallen. Eentje vond plaats op 16 juli 1951, toen een De Havilland Drover (registratie VH-EBQ) neerstortte in Nieuw-Guinea na een motorstoring, waarbij alle zeven passagiers plus de bemanning om het leven kwamen. Andere dodelijke ongevallen vonden plaats in 1927, 1934, 1942, 1943 (2x) en 1944.
Tot 1999 waren er geen belangrijke incidenten met Qantas in het straaltijdperk. Enkele opvallende incidenten vanaf dat jaar:

</doc>
<doc id="30783" url="https://nl.wikipedia.org/wiki?curid=30783" title="470 v.Chr.">
470 v.Chr.

Het jaar 470 v.Chr. is een jaartal volgens de christelijke jaartelling.

</doc>
<doc id="30784" url="https://nl.wikipedia.org/wiki?curid=30784" title="472 v.Chr.">
472 v.Chr.

Het jaar 472 v.Chr. is een jaartal in de 5e eeuw v.Chr. volgens de christelijke jaartelling.

</doc>
<doc id="30785" url="https://nl.wikipedia.org/wiki?curid=30785" title="471 v.Chr.">
471 v.Chr.

Het jaar 471 v.Chr. is een jaartal volgens de christelijke jaartelling.

</doc>
<doc id="30786" url="https://nl.wikipedia.org/wiki?curid=30786" title="473 v.Chr.">
473 v.Chr.

Het jaar 473 v.Chr. is een jaartal volgens de christelijke jaartelling.

</doc>
<doc id="30787" url="https://nl.wikipedia.org/wiki?curid=30787" title="1331">
1331

Het jaar 1331 is het 31e jaar in de 14e eeuw volgens de christelijke jaartelling.

</doc>
<doc id="30788" url="https://nl.wikipedia.org/wiki?curid=30788" title="1332">
1332

Het jaar 1332 is het 32e jaar in de 14e eeuw volgens de christelijke jaartelling.

</doc>
<doc id="31332" url="https://nl.wikipedia.org/wiki?curid=31332" title="Emma Goldman">
Emma Goldman

Emma Goldman (Kaunas, 27 juni 1869 – Toronto, 14 mei 1940) was een Amerikaanse anarchiste en feministe van Joodse afkomst.
Haar familie verhuisde tijdens haar tienerjaren van Litouwen naar Sint-Petersburg. Daar deed ze haar eerste revolutionaire ideeën op. Daarvandaan emigreerde ze op haar zeventiende naar de Verenigde Staten. Later woonde ze ook in Rusland (daar in 1919 vanwege haar revolutionaire overtuiging naartoe gedeporteerd), Zuid-Frankrijk en Groot-Brittannië.Ze heeft zowel de Russische Revolutie als de Spaanse Burgeroorlog meegemaakt.
Haar bekendste werk is "Anarchism, and Other Essays".
Het bekende citaat 'If I can't dance to it, it's not my revolution' wordt vaak aan Emma Goldman toegeschreven, maar het is onduidelijk of zij dit werkelijk heeft gezegd.
Levensloop.
In New York ontmoette ze Alexander Berkman. Ze waren spilfiguren binnen de anarchistische beweging in de VS. Ze schreef in de Verenigde Staten voor het blad "Mother Earth". Goldman werd, samen met Berkman vanwege haar activiteiten tegen de Eerste Wereldoorlog en voor haar aanmoediging van de arbeidersstrijd in de VS als onderdeel van de Red Scare naar Rusland verbannen. Ze werden op 21 december 1919 met 247 anderen op een gammele boot met de cynische naam "Sovjet Ark" gezet.
Russische revolutie.
Na een tussenstop in Finland kwam Goldman uiteindelijk in 1920 in Rusland aan waar ze initieel als heldin werd ontvangen. Vol goede moed zetten zij en Berkman zich voor de Russische Revolutie in, maar merkten al snel het onderscheid tussen hun libertaire opvatting van de revolutie en die van de autoritaire bolsjewieken onder leiding van Vladimir Lenin. Langzaam begon de communistische regering de anarchistische elementen in de revolutie te onderdrukken. De sovjets, de vrije arbeiders- en soldatenraden, werden onder controle van de bolsjewistische regering gebracht en de milities werden onder leiding van Leon Trotski omgevormd tot het Rode Leger en kwam daarmee eveneens onder diens controle. Nadat het Rode Leger ingezet werd tegen stakers, in Petrograd en in 1921 Kronstadt werd belegerd, nadat deze in opstand was gekomen tegen de dominantie van de bolsjewieken en vrije raden eiste, keerden Goldman en Berkman zich openlijk tegen het Sovjet-regime. Tot dan toe hadden ze achter de schermen geprobeerd de loop der dingen ten positieve te beïnvloeden. Ze schreven samen met Alexej Brorovoj en Alexander Schapiro de tekst "De Russische Revolutie en de Communistische Partij" waarin zij de machtsovername van de bolsjewieken bekritiseren. Deze tekst werd initieel anoniem verbreid. Goldman verliet Rusland in 1921 en belandde enige jaren in Duitsland in Berlijn. Later zou zij nog meerdere kritische analyses schrijven over de acties van de Russische communisten, waaronder "My disillusionment in Russia" (1923) en "My further disillusionment in Russia" (1924).
Hierna reisde ze van Berlijn naar Londen, waar ze wederom met deportatie werd bedreigd. In 1927 vertrok ze hierom naar Canada.
Spaanse revolutie.
In 1936 ging ze naar Spanje om er de Spaanse Revolutie te steunen en tegen Franco's fascisme te vechten in de Spaanse Burgeroorlog. Dit was een belangrijke periode voor haar. Haar hoop was gebroken na de autoritaire wending die de Russische Revolutie had genomen en de zelfmoord die haar levensgezel Berkman in juni 1936 pleegde. Goldman werd tijdens de Spaanse Burgeroorlog en Revolutie internationale afgevaardigde voor de CNT en FAI. Gedurende deze tijd schreef ze de necrologie van de prominente Spaanse anarchist Buenaventura Durruti, getiteld "Durruti is Dead, Yet Living". Ze schreef in deze periode vele brieven aan internationale kameraden over haar ervaringen in Spanje, deze zijn samengebracht in het boek "Vision on Fire" (2006). Ze gaf veelvuldig interview en lezingen en ondersteunde de anarchosyndicalisten vol enthousiasme. Ze schreef ook regelmatig voor "Spain and the World", een tweewekelijkse krant met de burgeroorlog en revolutie in Spanje als zwaartepunt.
In september 1938 bezocht ze Spanje nogmaals, maar het land leek volgens haar wel een "brandend huis". De oorlog tegen het fascisme had zijn tol geëist, er waren veel slachtoffers te betreuren en veel terreinverlies. Vlak voor haar terugkeer naar Londen verklaarden de nationalistische troepen van Franco de overwinning. Goldman was gefrustreerd over de afzijdigheid van de Britse regering, die Spanje economisch had geboycot en geblokkeerd, terwijl de nationalistische en fascistische zijde steun genoot van zowel Nazi-Duitsland onder Hitler als fascistisch Italië van Mussolini. Goldman reisde gefrustreerd naar Canada, waar ze de laatste jaren van haar leven doorbracht. Haar verdiensten voor de Spaanse Revolutie waren echter niet vergeten; op haar 70ste verjaardag kreeg ze een bericht uit Parijs van voorzitter Mariano Vázquez van de CNT-FAI met een dankbetuiging voor haar bijdragen en noemde haar "onze spirituele moeder". Dit noemde ze "het mooiste eerbetoon dat ze ooit heeft ontvangen".
Emma Goldman stierf op 14 mei 1940 op 70-jarige leeftijd en ligt begraven in Chicago.
Trivia.
In Aflevering 4 van seizoen 1 van de serie Sons of Anarchy 'Patch Over' wordt een definitie van het anarchisme volgens Emma Goldman verteld nl. 

</doc>
<doc id="31333" url="https://nl.wikipedia.org/wiki?curid=31333" title="Manuel de Castel Rodrigo">
Manuel de Castel Rodrigo

Emanuel de Moura Cortereal, markies de Castel Rodrigo (?, 1590 - Madrid, 28 januari 1651) was landvoogd van de Zuidelijke Nederlanden van 20 september 1644 tot 1647.
Hij stamde uit een Portugese familie die de Spaanse aanspraken op de Portugese troon volledig gesteund had en daar rijkelijk voor beloond werd. In 1630 werd Manuel benoemd tot ambassadeur in Rome, waar hij grote sier maakte en onder anderen architect Francesco Borromini en beeldhouwer François Duquesnoy financieel steunde.
In 1640 werd hij teruggeroepen en tussen 1642 en 1644 verbleef hij in Wenen. Hij volgde in dat laatstgenoemde jaar Francisco de Melo op als landvoogd van de Zuidelijke Nederlanden, die het jaar ervoor een nederlaag op de Fransen had geleden in de slag bij Rocroi.
Manuel de Castel Rodrigo bekleedde de functie van landvoogd tijdens de laatste jaren van de Tachtigjarige Oorlog. In het jaar na zijn aftreden, 1648, kwam er een einde aan deze oorlog en werd de Vrede van Münster gesloten tussen Spanje en de Noordelijke Nederlanden. Manuel speelde een belangrijke rol in de onderhandelingen.
In 1647 werd hij teruggeroepen naar Madrid, waar hij aan het hof verbleef tot aan zijn dood in 1651. Als landvoogd werd hij opgevolgd door Leopold Willem van Oostenrijk.
Manuel was persona non grata in zijn geboorteland Portugal, dat zich in 1640 afgescheiden had van Spanje.
Manuel was de tweede markies de Castel Rodrigo. Zijn zoon en opvolger, Francisco, werd later eveneens landvoogd van de Zuidelijke Nederlanden, meer bepaald van 1664 tot 1668.

</doc>
<doc id="31334" url="https://nl.wikipedia.org/wiki?curid=31334" title="Martin Van Buren">
Martin Van Buren

Martin Van Buren, gedoopt als Maarten Van Buren (Kinderhook (New York), 5 december 1782 – aldaar, 24 juli 1862), was de achtste president van de Verenigde Staten (1837-1841). Vóór zijn presidentschap was hij de achtste vicepresident (1833-1837) en de tiende minister van Buitenlandse Zaken onder Andrew Jackson (1829-1831).
Hij was een belangrijke organisator van de Democratische Partij, een dominante figuur in het tweepartijensysteem.
Van Burens voorgangers waren geboren op het grondgebied van de latere Verenigde Staten, maar waren Britse onderdanen vóór de Amerikaanse Revolutie. Van Buren was de eerste president die geboren werd als Amerikaans staatsburger en bovendien de eerste president die niet van Britse afkomst was - zijn familie was Nederlands en zijn moedertaal was Nederlands. 
Als minister van Buitenlandse Zaken onder Andrew Jackson en dan als vicepresident, was hij een belangrijke figuur in het bouwen van een organisatorische structuur voor de Jacksonian democratie, vooral in de staat New York. Als president wilde hij niet dat de Verenigde Staten Texas annexeerden, een daad die zijn opvolger, John Tyler, acht jaar na de aanvankelijke afwijzing van Van Buren zou bereiken. Tussen de geweldloze Aroostookoorlog en de Caroline-affaire, waren de relaties met Groot-Brittannië en zijn koloniën gespannen.
Zijn regering werd grotendeels gekenmerkt door de economische problemen van zijn tijd, de Paniek van 1837. Hij werd tot zondebok bestempeld voor de depressie en werd "Martin Van Ruin" genoemd door zijn politieke tegenstanders. Van Buren werd weggestemd na vier jaar en verloor van de Whig-kandidaat William Henry Harrison.
In 1848 deed hij mee voor het presidentschap voor een derde partij, de Free Soil Party.
Biografie.
Van Buren werd geboren in Kinderhook in de staat New York. Zijn betovergrootvader Cornelis Maessen emigreerde in 1631 uit Buurmalsen in Nederland. Zijn vader Abraham Van Buren (17 februari 1737 – 8 april 1817) was boer en caféhouder. Zijn moeder, Maria Hoes van Alen (27 februari 1747 – 16 februari 1817) had ook kinderen uit een eerder huwelijk.
Van Buren volgde openbaar onderwijs in de Kinderhook Academy en in 1796 ging hij rechten studeren in de stad New York. Een van zijn leraren was William Peter van Ness, een vooraanstaand advocaat en later Aaron Burrs tweede man in het duel tegen Alexander Hamilton om het presidentschap. Na zijn afstuderen was Van Buren 25 jaar praktiserend advocaat.
Van Buren trouwde op 21 februari 1807 te Catskill in Greene County met Hannah van Buren, zijn nicht in de derde graad. Zij groeiden samen op in Kinderhook.
Begin politieke carrière.
Van Burens praktijk maakte hem financieel onafhankelijk, en het leidde hem het politieke pad op. De politieke situatie in New York na 1800, het jaar dat Jefferson werd gekozen en de Federalisten de macht kwijt waren, was bijzonder bitter en persoonlijk. De Democratisch-Republikeinse Partij werd opgedeeld in drie stukken, volgers van respectievelijk George Clinton (en later zijn neefje De Witt Clinton), Robert Livingston en Aaron Burr.
Federalistische macht na 1799 hing af van de coalitie met een van deze groepen. Van Buren, die zich al vroeg bij de Clintons had gevoegd, kwam in 1812 in de Senaat van de staat en werd ook lid van het "Court for the Correction of Errors", het hoogste gerechtshof in New York tot 1847.
Nationale politiek.
In 1821 werd Van Buren gekozen als senator. In de Senaat was hij erg actief. Bij de omstreden presidentsverkiezingen van 1824, die uiteindelijk werden gewonnen door John Quincy Adams, stond hij aan de kant van minister van Financiën William Crawford. Na de verkiezingen koos hij de kant van Andrew Jackson en speelde hij een belangrijke rol in de oprichting van de Democratische Partij. In 1828 werd hij gekozen tot gouverneur van New York Hij stapte uit de Senaat en ging terug naar New York. Na een paar maanden nam hij ook ontslag als gouverneur om minister van Buitenlandse Zaken te worden onder de nieuwe president Andrew Jackson. In de daarop volgende vier jaar was hij een trouwe aanhanger van Jackson. Eerst als minister (tot 1831) en daarna als ambassadeur voor het Verenigd Koninkrijk. In 1832 werd hij gekozen tot vicepresident. Vier jaar later werd hij gekozen tot president.
President.
Het presidentschap van Martin Van Buren werd geen succes. Het feit dat hij Andrew Jackson opvolgde hielp niet, maar de economische crisis was een groter probleem. Vier jaar lang probeerde hij die op te lossen, maar hij slaagde daar niet in. Uiteindelijk verloor hij in 1840 de verkiezingen van William Henry Harrison.
Onder zijn bewind vond de zogenoemde Trail of Tears plaats. De verplaatsing van de Cherokee-indianen, of Native Americans, van hun land naar het huidige Oklahoma. Deze volksverplaatsing was gestart onder het bewind van Jackson en mede mogelijk gemaakt door Van Buren. Van Buren sprak in meerdere brieven zijn trots uit over deze overwinning voor de Amerikanen. Een kwart van de indianen die van gebied moesten veranderen, stierf uiteindelijk aan ziekten, oververhitting en andere omstandigheden.
Tijdens zijn presidentschap was Van Burens mening over slavernij in lijn met die van zijn partij. De Democraten genoten veel steun in het zuiden van de Verenigde Staten en waren voor slavernij. Na zijn presidentschap veranderde Van Buren van mening en in de latere jaren van zijn leven begon hij wetsvoorstellen te steunen die slavernij probeerden uit te bannen. Bij het begin van de Amerikaanse Burgeroorlog stond hij aan de kant van de Union, oftewel het noorden.
Campagne en partijsplitsing.
Van Buren staat tegenwoordig bekend als de grondlegger van het moderne campagne voeren. In de verkiezingen van 1824 waren er vier kandidaten namens de Democratisch-Republikeinse partij. Hoewel de kandidaten grotendeels dezelfde ideeën hadden, werden ze tegen elkaar uitgespeeld. Hierdoor verloor Andrew Jackson, die door Van Buren gesteund werd. In plaats van inhoud werd in dit politieke systeem vooral lokaal sentiment belangrijk. Van Buren zag de ineffectiviteit van deze opzet en zette in op hervormingen. Door eerder zichtbare fracties in de Democratisch-Republikeinse partij, en de beoogde hervormingen van Van Buren, splitste de partij uiteindelijk. Van Buren wordt hiermee erkend als een van de grondleggers van de Democratische partij.
Latere jaren en nalatenschap.
Voor de verkiezingen van 1844 hoopte Van Buren weer de nominatie voor het presidentschap van zijn partij te krijgen. Hij verloor van James K. Polk die uiteindelijk president werd. In 1848 was hij wel presidentskandidaat, namens de Free Soil Party. Hij verloor, maar kreeg toch redelijk wat stemmen. Na deze verkiezingen ging hij met pensioen.
Van Buren stond bekend als een groot politiek leider, die floreerde achter de schermen. Binnen de Democratische partij had hij aanzienlijk veel macht en wist hij compromissen te sluiten en dingen te bewerkstelligen. Als president bleek hij deze dingen echter niet gedaan te krijgen. Hij was niet erg sociaal en miste een bepaald charisma dat noodzakelijk is voor een effectief presidentschap.
Hij overleed op 24 juli 1862 op zijn landgoed Lindenwald, aan astma en hartproblemen.

</doc>
<doc id="31337" url="https://nl.wikipedia.org/wiki?curid=31337" title="Microscopie">
Microscopie

Microscopie, oppervlakteanalyse of oppervlaktekarakterisering is een categorie binnen de materiaalkarakterisering, die de oppervlakte- of grenslaagstructuur van een materiaal onderzoeken en in kaart brengen. Meestal wordt niet alleen informatie verkregen over de buitenste atoomlaag, maar ook over meer naar binnen gelegen lagen, en gaat het om vaste materialen. Oppervlakteanalyse wordt voornamelijk gebruikt bij het onderzoek naar coatings, thin films en microstructuren. Deze manier van materiaalkarakterisering wordt veel toegepast binnen het vakgebied der materiaalkunde, maar ook binnen delen van de vastestoffysica en analytische chemie.
Bij een aantal methoden wordt slechts een zeer klein oppervlak geanalyseerd (lokaalanalyse). Door aftasten met een sonde (Engels: "probe") wordt dan een beeld van het gehele substraat verkregen. Voor de analyse wordt gebruik gemaakt van fenomenen als reflectie, diffractie, refractie en elektromagnetische straling. De analyse verloopt door excitatie van het substraat met behulp van fotonen, elektronen, ionen of aanleggen van een elektrisch veld, waarna de respons in de vorm van emissie van fotonen, elektronen, ionen of neutrale deeltjes wordt geanalyseerd via spectroscopische analysemethoden. Hierbij kan het zijn dat het deeltje of de golf van de inkomende straal (excitatie) verschilt van de uitkomende straal (emissie).
De structuurinformatie van de uitkomende straal kan in kaart worden gebracht door een afbeelding, patroon of diagram te genereren.
Overzicht microscopische analysemethoden.
De microscopie-technieken kunnen fotonen, elektronen, ionen of sondes gebruiken om gegevens te verzamelen over de structuur van een substraat op verschillende lengteschalen. Enkele veelvoorkomende voorbeelden van microscopie-technieken zijn:
Elektronenmicroscopie.
Röntgen-elektronenspectroscopie.
"X-ray induced photo-electron spectroscopy" (XPS) genoemd, vindt de excitatie plaats door röntgenstraling en de analyse door meting van de energie van de uit het substraat tredende elektronen. Het verschil tussen ingestraalde en uittredende energie is een maat voor de bindingsenergie van deze elektronen. De analysediepte bedraagt ongeveer 1 nm, de resolutie op het oppervlak ongeveer 2,5 mm.
Auger-elektronspectroscopie.
Auger-elektronspectroscopie (AES) is gebaseerd op excitatie van elektronen uit de binnenste schil (K-schil) van de atomen. Terugval van elektronen uit meer naar buiten gelegen schillen naar de K-schil levert energie onder de vorm van röntgenfotonen, die gedeteceerd en geanalyseerd kan worden. De analysediepte is ca. 1 nm (2 tot 10 atoomlagen), de oppervlakteresolutie 10−3 tot 10−4 mm.
Electron microprobe.
"Electron microprobe" (EMP), ook "electron probe micro-analysis" (EMPA) genoemd, is een methode waarbij excitatie plaatsgrijpt door elektronen, terwijl de geëmitteerde fotonen (röntgenstraling) worden geanalyseerd. Het voordeel van deze methode is dat de analysediepte hierbij groter is, namelijk ca. 1 µm.
Ionenmicroscopie.
Bij secondary-ion mass spectrometry (SIMS) wordt het analysesubstraat beschoten met ionen of atomen en de vrijgemaakte ionogene brokstukken worden geanalyseerd. De analysediepte is ca. 1 nm, de oppervlakteresolutie bedraagt 10−2 tot 10−3 mm.
Lasermicroscopie.
"Laser microsonde analyse" (LAMA), ook wel "laser optical-emission spectroscopy" (LOES) genoemd, is een methode waarbij met behulp van een laser (een intens gefocusseerde bundel fotonen) een geringe hoeveelheid materiaal verdampt, waarna deze damp eventueel nog wordt geëxciteerd door een elektrisch veld. De uitgezonden fotonen geven kwalitatieve en - door vergelijking met standaarden - ook semi-kwantitatieve informatie.

</doc>
<doc id="31338" url="https://nl.wikipedia.org/wiki?curid=31338" title="Donkerveld microscoop">
Donkerveld microscoop



</doc>
<doc id="31341" url="https://nl.wikipedia.org/wiki?curid=31341" title="Martin van Buren">
Martin van Buren



</doc>
<doc id="31342" url="https://nl.wikipedia.org/wiki?curid=31342" title="Donkerveld microscopie">
Donkerveld microscopie



</doc>
<doc id="31344" url="https://nl.wikipedia.org/wiki?curid=31344" title="Donkerveldmicroscoop">
Donkerveldmicroscoop



</doc>
<doc id="31345" url="https://nl.wikipedia.org/wiki?curid=31345" title="Remstraling">
Remstraling

Remstraling (uit het Duits, "Bremsstrahlung") is een vorm van elektromagnetische straling die wordt uitgestraald als een geladen deeltje een acceleratie (of deceleratie) ondergaat, typisch bij het op een doel botsen van een versneld elektron in een röntgenbuis.
Het met hoge snelheid vliegende elektron wordt door botsing met de atomen in de anode sterk geremd en verliest hierbij veel van zijn snelheid; de verloren kinetische energie wordt als röntgenstraling uitgezonden.
Remstraling ontstaat wanneer elektronen aan een hoge snelheid een atoom binnenvliegen en onder de invloed van de kern van het atoom in hun baan afgebogen of zelfs volledig gestopt worden. Hierbij wordt de kinetische energie omgezet in röntgenstraling, in dit geval remstraling.
Een andere manier om röntgenstraling op te wekken is aan de hand van karakteristieke straling.
Remstraling ontstaat ook in het heelal in emissienevels zoals H-II-gebieden en planetaire nevels die geïoniseerd gas bevatten met een temperatuur van ongeveer 10.000 K. Verder straalt gas in clusters met een temperatuur tussen 107 en 108 K (het intraclustermedium) remstraling uit als röntgenstraling, zie ook röntgenastronomie.

</doc>
