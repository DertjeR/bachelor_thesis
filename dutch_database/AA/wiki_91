<doc id="33519" url="https://nl.wikipedia.org/wiki?curid=33519" title="Wilhelm II van Duitsland">
Wilhelm II van Duitsland

Friedrich Wilhelm Viktor Albert von Preußen, in het Nederlands Frederik Willem Victor Albert van Pruisen (Berlijn, 27 januari 1859 – Doorn, 4 juni 1941) uit het Huis Hohenzollern was als Wilhelm II de laatste Duitse keizer (Duits: "Kaiser") en koning van Pruisen. Hij was het erfelijke staatshoofd van het Duitse Keizerrijk en het koninkrijk Pruisen van 15 juni 1888 tot 9 november 1918. Deze periode in de Duitse geschiedenis wordt ook het wilhelminische tijdperk genoemd.
Inleiding.
Wilhelm II was een kleinzoon van de Britse koningin Victoria en was verwant aan vele monarchen en prinsen van Europa. Hij werd gekroond in 1888, ontsloeg in 1890 Otto von Bismarck, die al sinds 1871 rijkskanselier was maar in Wilhelms ogen niet volgzaam genoeg was, en wilde van Duitsland, dat aan het eind van de 19e eeuw al een dominante positie op het continent had, een nog grotere mogendheid maken. Hij was temperamentvol en impulsief en deed daarom vaak tactloze en ondoordachte uitspraken die geregeld voor nationale en internationale ophef zorgden. Ook had hij moeite zijn plek te vinden in een monarchie waarin naast de keizer nog andere belangrijke politieke organen bestonden; regelmatig zocht hij de grenzen op van zijn constitutionele macht en overschreed die ook meer dan eens. Vóór 1900 domineerde hij de Duitse politiek grotendeels maar na de eeuwwisseling verminderde zijn invloed geleidelijk door zijn blunderende optreden en verschillende publieke en in de media breed uitgemeten schandalen rondom zijn persoon die zijn aanzien flink beschadigden, niet alleen in het buitenland maar vooral ook binnenslands. Bij het uitbreken van de Eerste Wereldoorlog in augustus 1914 had hij al betrekkelijk weinig invloed op de besluitvorming en aan het eind van deze oorlog was zijn generale staf "de facto" de werkelijke machthebber. Aan het eind van de oorlog in oktober-november 1918 werd duidelijk dat Duitsland deze strijd had verloren en brak in het land de Novemberrevolutie uit, die als resultaat had dat de monarchie werd afgeschaft en Duitsland een republiek werd. Wilhelm II werd afgezet en vluchtte op 10 november 1918 vanuit het Duitse hoofdkwartier in België, de stad Spa, waar hij zich op dat moment bevond, naar Nederland, waar hij troonsafstand deed. Hij zag Duitsland nooit meer terug en in 1941 overleed hij in zijn permanente verblijfsplaats Huis Doorn, waar hij bijgezet werd in een mausoleum. Zijn gebalsemde lichaam is er nog steeds aanwezig en zal pas naar Duitsland terugkeren wanneer dat land weer een monarchie is geworden - aldus de laatste wens van Wilhelm II.
Biografie.
Familie.
Wilhelm werd in 1859 geboren als oudste zoon van kroonprins Frederik van Pruisen, de latere Duitse keizer Frederik III en diens gemalin Victoria van Saksen-Coburg en Gotha, dochter van de Britse koningin Victoria. Als zodanig was hij een kleinzoon van koning Wilhelm I van Pruisen en Victoria. De latere Britse koning Eduard VII was zijn oom en diens opvolger George V was zijn Britse neef. Hij was tevens een neef van de Russische tsarina Alexandra Fjodorovna, de vrouw van tsaar Nicolaas II van Rusland die daarmee een aangetrouwde neef van Wilhelm was. Deze tsaar was overigens persoonlijk, via diens Deense moeder Dagmar van Denemarken, een verre verwant van Wilhelm. Nicolaas was echter via zijn overgrootmoeder van vaderskant een achterneef van Wilhelm II. De overgrootmoeder van Nicolaas Charlotte van Pruisen was namelijk een oudtante van Wilhelm II, Charlotte was de zuster van Wilhelms opa Wilhelm I van Duitsland.
Jeugd.
Doordat Wilhelm met een tangverlossing ter wereld kwam, als gevolg van een stuitligging, en daarbij zenuwen in zijn schouder werden beschadigd, was hij zijn leven lang licht gehandicapt; zijn linkerarm was vrijwel verlamd en bleef in groei achter ten opzichte van zijn rechterarm, een zogenoemde Erbse parese. Op veel foto's van hem tracht Wilhelm zijn kleine arm enigszins uit het zicht te houden of te verbergen door hem vast te houden met zijn rechterhand. Zijn Engelse familie sprak altijd van "Willy's withered arm".
Hij werd in zijn jeugd gekweld door een minderwaardigheidscomplex vanwege zijn handicap. Van zijn moeder kreeg Wilhelm geen steun; ze beschouwde zijn handicap als 'walgelijk en schandelijk' en verkeerde tevens in de overtuiging dat hij ook geestelijk niet helemaal in orde zou zijn. Zij onderwierp de kleine Wilhelm aan een keihard regime van fysieke en intellectuele oefeningen. Daarvoor hadden zijn ouders, zoals gebruikelijk in adellijke kringen, een privéleraar aangesteld: de streng calvinistische pedagoog Georg Ernst Hinzpeter. Met harde hand ging deze de opvoeding van de kleine Wilhelm aan. Ondanks zijn handicap moest hij aan alle fysieke activiteiten meedoen en kreeg hij, naast harde massages, elektroshocktherapie. In zijn latere autobiografie vermeldde Wilhelm dat hij derhalve een 'moeilijke jeugd' had gehad. Desondanks ging hij goed vooruit. Zijn linkerarm bleef weliswaar achter in ontwikkeling, maar met zijn rechterarm compenseerde Wilhelm dat. Zijn sterke handdruk was berucht onder diplomaten en andere hoogwaardigheidsbekleders. Als aristocraat moest hij ook leren paardrijden, maar dat ging niet van een leien dakje. De kleine Wilhelm had er moeite mee om zijn evenwicht te bewaren en voortdurend viel hij van zijn paard, maar werd er even vaak, ondanks zijn smeekbeden aan Hinzpeter, weer op gezet. Na lange tijd lukte het hem zijn evenwicht te bewaren en hij werd uiteindelijk zelfs een goede ruiter. Volgens onder anderen zijn Britse neef George V was hij ondanks zijn gehandicapte linkerarm ook een opvallend goede schutter - zij het met een aangepast jachtgeweer. Wilhelm ging naar het Friedrichsgymnasium in Kassel en sloot dit met goed resultaat af. Daarna ging hij naar de universiteit van Bonn om rechten en politiek te studeren. In tegenstelling tot wat zijn moeder dacht was er met Wilhelms intellectuele vermogens niks mis. Met leren had hij niet veel moeite en hij sprak dan uiteindelijk naast Duits ook vloeiend Engels en Frans. Tijdens zijn latere ballingschap in Nederland leerde hij ook Nederlands. Wilhelm had een goed geheugen en buitenlandse diplomaten, ambassadeurs en politieke leiders die later met hem te maken kregen roemden zijn grote feitenkennis op uiteenlopende gebieden. Ook had hij grote interesse in natuurwetenschappen en techniek. Zijn grootste interesse ging uit naar geschiedenis, vooral die van Duitsland en de oudheid. Verder hield hij zich bezig met kunst en cultuur zoals schilderkunst en muziek. Als afsluiting van zijn opleiding ging hij naar de militaire academie.
Karakter en persoonlijk leven.
Wilhelm had gemengde gevoelens tegenover het Britse koningshuis. Hij hield van zijn grootmoeder Victoria, maar had een grote hekel aan zijn Engelse moeder en zijn oom Eduard VII. Hij had een grote bewondering voor de kracht en macht van het Britse Rijk, maar voelde ook jaloezie.
Wilhelm was ijdel, theatraal, praalziek, impulsief en onnadenkend en tegelijkertijd ook verlegen, gevoelig en intelligent. In zijn openbare optreden uitte hij zich dikwijls in agressieve taal, maar als het op daden aankwam trok hij zijn handen af van delicate politieke en diplomatieke zaken die opgelost dienden te worden. Heel vaak veranderde zijn mening over personen of zijn standpunten in bepaalde kwesties van enthousiasme in grote afkeer, soms van de ene dag op de andere. Zijn beleid was dan ook zwalkend en volstrekt inconsequent. Wilhelm II verborg zijn onzekerheid achter een façade van meedogenloosheid en arrogantie. Tussen 1907 en 1909 kwam de Harden-Eulenburgaffaire aan het licht, een reeks van militaire en burgerlijke rechtszaken over vermeend homoseksueel gedrag door prominente leden van het kabinet en de entourage van keizer Wilhelm II. Philipp zu Eulenburg, een van de belangrijkste verdachten in deze processen was, al voor diens troonsbestijging, de beste vriend van Wilhelm II. Beiden maakten deel uit van een genootschap, waaraan later werd gerefereerd als de Liebenberger Kreis. Leden van dit genootschap waren allen Duitse edelen, waarvan aangenomen wordt dat de meesten homoseksueel waren. Ook keizer Wilhelm II, toen nog prins, maakte van deze kring deel uit. Vaak was Wilhelm te vinden op het kasteel van Philipp zu Eulenburg, waar hij de rust en liefde vond die hij tijdens zijn opvoeding had gemist. Na de Harden-Eulenburgaffaire was Wilhelm politiek beschadigd en moest mede daarom zijn vriend laten vallen. Daarna nam als beste vriend van de keizer, Maximilian Egon II von Fürstenberg, deze rol over.
Op 27 februari 1881 trad Wilhelm in het huwelijk met prinses Augusta Victoria van Sleeswijk-Holstein-Sonderburg-Augustenburg (1858-1921). Hoewel dit aanvankelijk een politiek huwelijk was - Sleeswijk-Holstein was pas sinds 1866 na oorlogen met Denemarken en Oostenrijk deel van het koninkrijk Pruisen en moest dus sterker aan de kroon gebonden worden -, werd het snel gekenmerkt door wederzijds respect en genegenheid. Ondanks dit huwelijk bleven roddels de ronde doen over Wilhelms appreciatie van het eigen geslacht, met name betreffende zijn vriend Philipp zu Eulenburg. Wat niet hielp om deze roddels tegen te gaan was dat Wilhelm de jarenlange vaste gewoonte had om in de zomer met een besloten gezelschap een vaarvakantie te houden in de Noorse fjorden. Opvallend was dat Wilhelm zich dan omringde met jonge en goed uitziende edelen en officieren en dat er geen vrouwen welkom waren bij dit gezelschap. Dit gaf ook stof voor de vele geruchten over de vermeende homoseksualiteit van Wilhelm en zijn entourage. Maar dit alles kan ook anti-propaganda van tegenstanders zijn geweest, want directe bewijzen voor deze aantijgingen zijn nooit geleverd.
In Pruisen, het belangrijkste land van het Duitse Keizerrijk, was vooral de aristocratie en het door de adel gedomineerde Pruisische leger belangrijk en iemand telde pas mee als hij connecties daarmee had. Het land was daardoor door en door militaristisch. Ook Wilhelm, opgevoed in deze Pruisisch conservatieve en militaire traditie, was een militarist "pur sang" en had daarmee ook een grote voorliefde voor uiterlijk militair vertoon, zoals het afnemen van de frequent gehouden militaire parades bij allerhande officiële gebeurtenissen en het uitdelen en verzamelen van medailles, vaandels en andere militaire eretekenen. Hij had vooral een levenslange grote passie voor uniformen en was aldus altijd gekleed in uniform. Daarbij droeg Wilhelm ook een snor met extravagant omhoog gekrulde punten (dit was tevens een dankbaar object voor spotprenten van de keizer). Hij had verschillende kleermakers in vaste dienst en een speciaal uniform voor elk denkbare gelegenheid. Vaak verkleedde hij zich tot wel zes keer per dag. Hij zou zelfs speciaal zijn admiraalsuniform hebben aangetrokken wanneer hij naar de opera "Der fliegende Holländer" ging. Het verhaal dat hij dit ook aantrok als hij naar het aquarium van de Berliner Zoo ging is waarschijnlijk maar een legende. Zelf had Wilhelm er plezier in om eigen fantasie-uniformen te ontwerpen, die hij bij sommige informele gelegenheden droeg. Hij hengelde verder actief naar erekolonelschappen in buitenlandse regimenten om daarmee ook de bijbehorende Engelse, Oostenrijkse, Spaanse, Russische en andere uniformen te verwerven.
Een andere liefhebberij van Wilhelm was de drijfjacht en dan met name het uit hun lijden verlossen van aangeschoten wilde zwijnen met een speciale speer, de "Saufeder". Hij genoot van het applaus dat daarop volgde, hoewel een van zijn hovelingen deze activiteiten eens een "walgelijk en ontaard schouwspel" noemde. Tevens was hij dol op zeilen, was een verdienstelijk amateurschilder en hij had een aardige bariton: hij componeerde zelfs een - door de critici matig ontvangen - opera, "Der Sang an Aegidia". Ook had Wilhelm interesse in wetenschap en techniek; hij liet zich op de hoogte houden van de laatste wetenschappelijke en technische ontwikkelingen en ging vaker zelf op bezoek bij o.a. de universiteit van Berlijn waar hij zich onderhield met vooraanstaande wetenschappers. Ook hield hij ervan technische beurzen en exposities te bezoeken en geregeld bestuurde hij persoonlijk de nieuwste automobielen van zijn uitgebreide wagenpark.
Wilhelm II werd soms betiteld als ""Der Redekaiser"," omdat hij te pas en te onpas geneigd was om een min of meer geïmproviseerde toespraak te houden bij allerlei gelegenheden. Een bekend voorbeeld is de beruchte "Hunnenrede" die hij afstak bij het vertrek van de militairen die in China de 'Bokseropstand' mede moesten neerslaan.
Wilhelm stond in Duitsland eveneens bekend als "Wilhelm der Reisekaiser", omdat hij ervan hield om op reis te gaan. Hij reisde dikwijls rond door het keizerrijk en bezocht ook frequent zijn Britse verwanten in Groot-Brittannië. Op zijn jacht "Hohenzollern II" bevoer hij de Middellandse zee, de Noordzee en Oostzee en zelfs voer hij in 1905 naar Marokko waar hij de Marokkaanse koning bezocht en deze eer bracht als soeverein vorst over zijn land. Dit zorgde overigens voor een rel met Frankrijk, omdat de Fransen Noord-Afrika, inclusief Marokko, als hun territorium zagen waarover zij alleen zeggenschap hadden.
Wilhelm had minder 'positieve' karaktertrekken; hij kon niet tegen zijn verlies en zijn Generale Staf was er dan ook alles aan gelegen de opperbevelhebber te laten winnen bij de jaarlijkse "Kaisermanöver". Dit waren groots opgezette militaire oefeningen om de paraatheid van het leger te testen in een oorlogsspel tussen twee partijen met schijnmanoeuvres waarbij de doorgestoken kaart was dat de partij van de keizer altijd de eerste prijs won. Wilhelms opvatting van humor was voornamelijk het uitvoeren van practical jokes; hij vond het bijvoorbeeld leuk om iemand een stevige hand te geven waarbij hij de ringen aan zijn hand naar binnen droeg, zodat de ander zich aan de ringstenen bezeerde. Wilhelm zelf had geen last van zeeziekte en hij vond het grappig om op zijn zeiljacht bij ruwe zee onverwacht een medepassagier, die zich al niet lekker voelde, flink in de maag te stompen, zodat die moest overgeven.
Volgens de historicus Golo Mann kan het karakter van Wilhelm II het best omschreven worden als dat van iemand 'met een grote mond, maar met een klein hart' en met het gedrag van een theatrale operettekoning, het liefst omgeven door een bombastische pracht en praal met hemzelf als het stralende middelpunt:
Regeerstijl.
Bij de dood van Wilhelm I op 9 maart 1888 werd Wilhelms vader keizer als Frederik III. Frederik had echter keelkanker en stierf in juni van datzelfde jaar, zodat Wilhelm als Wilhelm II de troon besteeg. Wilhelm had de dood van zijn vader al zien aankomen en had diens hele regeringsperiode van 99 dagen besteed aan het voorbereiden van zijn eigen keizerschap.
In Duitsland, in naam een constitutionele monarchie (maar in werkelijkheid een semi-constitutionele monarchie, waar de monarch meer macht heeft), met als erfelijk staatshoofd de keizer, bestond er een Rijksdag, gekozen door de mannelijke bevolking en een Bondsraad als vertegenwoordiging van de deelstaten. Wetten werden voorgesteld door de leden van de Rijksdag en moesten de toestemming van Rijksdag en Bondsraad samen hebben om van kracht te worden. Wilhelm was een aanhanger van het romantische, maar in zijn tijd al achterhaalde, idee van het "droit divin," het goddelijk recht van een vorst om te regeren; hij was aan niemand anders dan God verantwoording verschuldigd en was daarom van mening dat een vorst ook soeverein moest kunnen regeren. Wilhelm had aldus niet veel op met de volksvertegenwoordiging in de Rijksdag dat hij denigrerend een "Affenhaus" (apenhuis) noemde. Voor een zelfstandige rol in de Duitse politiek gaf het semi-constitutionele regeringssysteem de keizer, in principe, de wettelijke ruimte en Wilhelm II maakte daarvan, in tegenstelling tot zijn grootvader Wilhelm I, ook gebruik. De Bondsraad, waar veelal leden van de conservatieve aristocratie zaten, was een conservatief bolwerk tegen de democratische Rijksdag, alleen al met de Pruisische stemmen, die meestal de wensen van Wilhelm vertolkten, en die bijna voldoende voor een veto waren. De rijkskanselier, de regeringsleider, stelde in theorie het beleid op en werd door de keizer benoemd maar als die een beleid voerde dat de keizer niet aanstond kon deze, evenals de hele regering, door hem ontslagen worden. Als de rijkskanselier langere tijd aan de macht wilde blijven was het voor deze verstandig om rekening te houden met de wensen van de keizer. Volgens de constitutie kon de keizer weliswaar niet, zoals de vroegere absoluut heersende vorsten, zelf naar eigen goeddunken regeren, zoals het beleid van het land helemaal alleen bepalen en op persoonlijke titel wetten uitvaardigen, maar hij kon de door de Rijksdag ingediende wetten wel blokkeren door deze niet te ondertekenen. In de praktijk werd er dus door de indieners van een wetsvoorstel toch min of meer rekening gehouden met de wensen van de keizer. De keizer benoemde ook de officieren en andere leidinggevenden van de strijdkrachten en ook daarover had de Rijksdag geen enkele zeggenschap of politieke controle. Van de andere kant stelde de Rijksdag wel de begrotingen vast; als er geen meerderheid was om een zekere hoeveelheid geld beschikbaar te stellen voor een bepaald iets, zoals voor het leger of de marine, kon de keizer daar niets aan veranderen. Maar in de praktijk hadden de keizer en zijn aristocratische achterban, die naast alle belangrijke legerposten ook vrijwel alle landelijke bestuursfuncties in handen hadden, meestal toch het laatste woord (hoewel Wilhelm zelf vond dat hij toch nog te veel werd ingeperkt). Een volledig constitutionele monarchie was Duitsland dus zeker nog niet, niet volgens de grondwet en ook niet volgens de praktijk. Die overgang liet Wilhelm II pas toe, tegen zijn zin maar noodgedwongen, tegen het einde van zijn tijd in 1917/1918.
De vorige keizer, Wilhelms grootvader Wilhelm I, bemoeide zich niet veel met zijn conservatieve kanselier Otto von Bismarck, al aan de macht sinds 1862 en deze kon daardoor al die tijd een duidelijke en krachtige koers blijven varen. Bismarcks beleid na de stichting van het keizerrijk was gericht geweest op het handhaven van de vrede met de andere grootmachten door een ingewikkeld stelsel van onderlinge, al of niet geheime, verdragen en wisselende bondgenootschappen. Wilhelm II wilde een 'Nieuwe Koers' gaan varen en op een hechtere relatie met het Verenigd Koninkrijk aansturen. In 1890, nog geen twee jaar na zijn kroning, ontsloeg Wilhelm II von Bismarck die hierin niet volgzaam genoeg bleek en verving hem door de meer liberale graaf Leo von Caprivi. Er zouden er nog vele volgen die meestal maar kort konden regeren, omdat Wilhelm telkens ruzie met hen kreeg. De langste tijd diende hem, eerst als minister van buitenlandse zaken en sinds 1900 als rijkskanselier, Bernhard von Bülow die een imperialistische politiek nastreefde die ook naar Wilhelms zin was.
Wilhelm stond elke dag om zes uur op om de staatszaken door te nemen, maar gooide officiële documenten en brieven vaak in de prullenbak. Andere zaken las hij vluchtig en voorzag hij van commentaar dat meestal van weinig competentie of inzicht in de betreffende kwestie getuigde. Hij bemoeide zich weliswaar intensief met staatszaken, maar dit deed het land geen goed; zijn beleid was vaak inconsequent en de onmachtige Rijksdag had te weinig invloed om een verstandiger tegenwicht te kunnen vormen. De keizer schold en tierde over zaken die hem niet bevielen en gedroeg zich in internationale kwesties uitermate tactloos - hij vergeleek in zijn beruchte Hunnenrede het Duitse expeditieleger dat in 1900 werd uitgezonden om mee te helpen de Bokseropstand in China neer te slaan met de horden van Attila de Hun. Hiermee werden de Duitsers door hun tegenstanders tot ver in de 20ste eeuw vaak als “hunnen” betiteld. Deze rede is door geallieerde propaganda gigantisch uitvergroot en het was pas tijdens de oorlog dat men er aandacht aan besteedde. Zo zei "The Daily Telegraph" direct na het uitspreken van de rede dat: Dit de enige taal was die door Aziaten werd verstaan. Engeland gebruikte dezelfde taal bij het onderdrukken van opstanden in Indië en de Franse minister van buitenlandse zaken Delcassé, zeker geen vriend van Duitsland, dat de rede 'een grote en positieve indruk heeft gemaakt op het Franse volk'.
Keizer Wilhelm droomde bovenal van een eigen Duits koloniaal rijk en een bijbehorende grote zeemacht dat de vergelijking met dat van Groot-Brittannië kon doorstaan. Hij trachtte daarom de Duitse marine en koloniale bezittingen uit te breiden. Hierdoor verslechterde de, aanvankelijk verbeterde, relatie met Londen dat de Britse maritieme suprematie uitgedaagd zag worden alweer snel, vooral na zijn steun voor de Boeren van de Zuid-Afrikaansche Republiek via het beruchte Krugertelegram van 1896. Toen echter in het najaar van 1899 de Tweede Boerenoorlog uitbrak, liet Wilhelm het afweten. Hij weigerde de gezanten van Kruger zelfs maar te ontvangen en stelde zich neutraal op. In de beruchte Daily Telegraph-affaire, het interview met de Britse krant "Daily Telegraph" in oktober 1908, beriep hij zich er op, dat hij in 1900 niet was ingegaan op voorstellen van Rusland en Frankrijk om de Boeren te hulp te komen.
Bismarck had nooit veel nut gezien in een koloniaal rijk en had ook zoveel mogelijk rekening gehouden met gevoeligheden van buitenlandse opponenten en was aldus altijd een voorstander geweest van een behoedzame buitenlandse politiek waarbij, als oorlog toch nodig was voor het belang van Duitsland, eventuele tegenstanders eerst tegen elkaar uitgespeeld werden, zodat ze Duitsland niet in het vaarwater zouden komen. Wilhelm voerde een veel agressievere Weltpolitik. Deze was een logisch gevolg van de gigantische economische groei die Duitsland doormaakte. Professor Ernst Frankcke beschreef het als volgt: “Het groeiende aantal hongerige magen en lege handen dwingt ons tot industrialisatie. Derhalve is Duitsland wel gedwongen over te gaan op een Global Economic Policy en zich te richten op de wereldmarkt”. Hierdoor werden de spanningen in Europa danig opgevoerd en mede daardoor ontstond geleidelijk het toneel voor de Eerste Wereldoorlog.
Wilhelm had ook wel belangstelling voor meer progressieve opvattingen onder de Duitse bevolking zolang die maar geen kritische vragen over zijn machtsbasis stelden. Zo had hij oprecht interesse in de cultuur, techniek en wetenschap. In 1911 stichtte hij het Kaiser-Wilhelm-Institut ter bevordering van de wetenschap, wat alom werd geprezen. Na de Tweede Wereldoorlog kreeg dit instituut de naam Max-Planck-Institut en het geniet tot de dag van vandaag wereldwijde faam. Ook zorgde Wilhelm voor meer sociale wetgeving die de omstandigheden van de arbeiders enigszins verbeterden.
Eerste Wereldoorlog.
In 1914 dreigde er oorlog tussen Oostenrijk-Hongarije en Servië, nadat de Oostenrijkse troonopvolger werd vermoord en de opdrachtgevers daarvoor in Servië werden vermoed. Wilhelm is te verwijten dat hij niet zo verstandig was om zich in deze kwestie eerst neutraal op te stellen, maar de Oostenrijkers vrijwel onmiddellijk te kennen gaf dat ze op de onvoorwaardelijke steun van Berlijn konden rekenen. Hierbij is belangrijk te melden dat hij die steun gaf na zorgvuldig overleg en met instemming van de regering. Deze blijk van steun staat nu bekend als de blanco cheque, maar het was niet de enige cheque. Rusland had al vele jaren eerder onvoorwaardelijke steun beloofd aan Servië. Daarbij steunde Frankrijk Rusland ook onvoorwaardelijk, zelfs bij een conflict in de Balkan. Ook gaf Wilhelm de legerstaf toestemming om de door hen aanbevolen voorbereiding voor het Schlieffenplan te beginnen; een 'preventieve aanval' op Frankrijk, ook een Russische bondgenoot, om dat snel uit te schakelen alvorens Rusland aan te pakken. Het aanvalsplan verordende dat er door België opgerukt moest worden en aangezien Groot-Brittannië instond voor de Belgische neutraliteit werden de Britten ook bij het conflict betrokken. Rusland en Frankrijk hadden ook een aanvalsplan, waar ze zich al jaren op voorbereidden. Nadat Servië instemde met de meeste eisen schreef Wilhelm een telegram naar zijn kanselier, waarin stond dat 'elke reden tot oorlog nu vervallen was' en dat hij Oostenrijk-Hongarije moest aanmanen zich niet agressief op te stellen. Hij deed er alles aan om de vrede te bewaren. Zijn heldhaftige toespraken en vele kanttekeningen waren vergeten, vanaf nu werkte hij als een razende om de logge machine tot stilstand te brengen en vrede te handhaven. Duitsland reageerde ook positief op de in totaal 5 bemiddelingsvoorstellen, op een na. De andere werden of door Rusland, of door Frankrijk van de hand gewezen. Ook Italië, het Ottomaanse Rijk en diverse andere landen werden bij het conflict betrokken. Tijdens zijn zeilvakantie in Noorwegen in de weken die volgden escaleerde de Balkancrisis snel tot een grote Europese oorlog waarbij Duitsland zich geconfronteerd zag met vijanden aan zowel de oost- als de westgrenzen.
Tijdens de oorlog was hij officieel de opperbevelhebber ("Oberster Kriegsherr"), maar zijn generale staf de ""Oberste Heeresleitung" (OHL) zorgde ervoor dat hij geen werkelijk belangrijke beslissingen kon nemen en al snel was Wilhelm overvleugeld door zijn eigen generale staf en was niet meer in staat om daadwerkelijk controle uit te oefenen. Dit houdt de vraag open of hij medeverantwoordelijk is voor de oorlogsmisdrijven, die het Duitse leger met name in augustus 1914 in België beging. Vanaf 1916 waren de legerleiders Erich Ludendorff en Paul von Hindenburg "de facto" dictatoren van Duitsland en zorgden er onder andere voor dat de Duitse economie een oorlogseconomie werd en gericht werd op vooral de wapenproductie en andere behoeftes van het leger. Duitsland was afhankelijk van import om de behoefte aan voedsel en grondstoffen te dekken, maar door de door de geallieerden ingestelde blokkade van de Duitse havens kwam er geen buitenlands graan en noodzakelijke grondstoffen voor de industrie meer het land binnen. Naarmate de oorlog langer duurde kwamen er steeds ernstigere tekorten aan voedsel en andere levensbenodigdheden voor de bevolking die onrust en opstandigheid veroorzaakten in de steden. Ook de wapenfabrieken kregen al snel met tekorten te maken, waardoor het leger haar slinkende voorraden aan munitie en wapens op den duur niet meer kon aanvullen. Op het eind van de zomer van 1918 waren de laatste reserves opgebruikt en stond het Duitse leger op instorten.
Einde van de monarchie.
Na de Februarirevolutie (1917) in Rusland, waarbij de Russische monarchie ten val werd gebracht, werd ook in Duitsland een discussie gevoerd over de toestand van de eigen Duitse monarchie en de midden-partijen in de Rijksdag samen met de sociaaldemocraten en de rechts-liberalen werkten samen om grondwetswijzigingen voor te bereiden die de greep van de keizer en de aristocratie op de Duitse politiek moesten verminderen ten gunste van de volksvertegenwoordiging. Wilhelm verzette zich met hand en tand en liet die wijzigingen pas in oktober 1918 toe toen hij niet meer anders kon. In augustus 1918 was namelijk duidelijk geworden voor Ludendorff en Hindenburg dat de oorlog niet meer gewonnen kon worden en dat er onderhandeld moest worden met de geallieerden om de oorlog te beëindigen. Deze wilden echter, voordat er onderhandeld kon worden, dat het Duitse semi-constitutionele regeringssysteem verder gedemocratiseerd moest worden, vooral de Amerikanen stonden daarop. Met de oktoberhervormingen werd hieraan tegemoetgekomen. Ondertussen kwam er ook binnenlands steeds meer openlijke kritiek op het beleid van de legertop, keizer Wilhelm en de regerende aristocratie in het algemeen. Niet alleen in de Rijksdag, maar ook op straat werd het steeds onrustiger. In de grote steden braken overal onlusten en rellen uit, die steeds gewelddadiger werden. Omdat hij bang was voor de toenemend revolutionaire ontwikkelingen in Berlijn ging Wilhelm in de laatste dagen van oktober naar het Duitse legerhoofdkwartier in het Belgische kuuroord Spa.
De oktoberhervormingen kwamen te laat om het vertrouwen van de bevolking en vooral de arbeiders en soldaten opnieuw te winnen. Eind oktober brak er in Kiel een matrozenopstand uit die tot de Novemberrevolutie leidde die zich snel door het hele land verspreidde. In de deelstaten van het keizerrijk werden overal de regerende koningen, hertogen en graven afgezet (soms met geweld maar sommigen traden ook vrijwillig af) en vervangen door burgers. Meer en meer politieke partijen gingen nu openlijk het aftreden van de hoogste aristocraat, de keizer, eisen. Uiteindelijk vroeg ook rijkskanselier Max van Baden aan Wilhelm om af te treden maar deze weigerde herhaaldelijk. Op 9 november 1918 verkondigde rijkskanselier Max van Baden, die de gespannen politieke situatie steeds meer uit de hand zag lopen, eigenmachtig de afdanking van de keizer als het staatshoofd van Duitsland, om zo de monarchie misschien nog te kunnen redden, zonder echter dat Wilhelm officieel daarvoor toestemming vanuit Spa had gegeven. Aanvankelijk wilden verschillende, meestal conservatieve, politieke partijen de monarchie niet afschaffen en zochten die dag nog naar een acceptabele verwant van Wilhelm om die tot nieuw staatshoofd aan te stellen (Wilhelms eigen zoon kroonprins Wilhelm werd direct met algemene stemmen afgewezen wegens zijn onwaardige gedrag tijdens de oorlog) maar dit was al snel voorbij toen de meeste partijen alleen nog kozen voor een republiek in Duitsland. Even later werd inderdaad de republiek uitgeroepen door de sociaaldemocraten, overigens alleen om de communisten voor te zijn die hetzelfde van plan waren.
Wilhelm was bang om naar het revolutionaire Duitsland terug te gaan, waarbij hij waarschijnlijk dacht aan het lot van de Russische tsaar, maar ook om door de Entente-mogendheden aangeklaagd te worden. Die hadden al arrestatiebevelen uitgevaardigd om Wilhelm als oorlogsmisdadiger voor het internationale gerecht te slepen. Suggesties om dan maar 'dapper en eervol' te sneuvelen aan het front "den ehrenfollen Heldentod"" wees Wilhelm echter van de hand. Hij besloot nog op dezelfde dag, mede op advies van zijn generale staf, om direct van België naar het neutrale Nederland te vluchten om asiel aan te vragen, waar hij vroeg in de ochtend van 10 november 1918 bij Eijsden aankwam. Door de meeste Duitsers, vooral die uit de conservatieve hoek, werd deze vlucht van Wilhelm II naar Nederland als desertie of verraad van het vaderland ervaren ("Fahnenflucht") en hij bracht daarmee de monarchistische beweging ernstige schade toe. Zelfs de aristocratie, traditioneel koningsgezind, wilde wellicht nog wel een verwant van Wilhelm op de troon, maar Wilhelm zelf wilde men in ieder geval niet meer terug.
Terwijl Wilhelm naar Nederland vluchtte volgden in Berlijn de gebeurtenissen elkaar snel op: Von Baden trad af als kanselier en tegen de grondwet in, want ook dat mocht eigenlijk alleen de keizer doen, benoemde von Baden als nieuwe kanselier de leider van de grootste partij in het parlement sociaaldemocraat Friedrich Ebert. Ebert vroeg op zijn beurt aan Baden om voorlopig als waarnemend staatshoofd te fungeren tot er een nieuwe grondwet was, maar deze weigerde dat en bemoeide zich verder niet meer met de politiek. Even later probeerden radicale socialisten en communisten de macht te grijpen, maar dat werd door krachtig ingrijpen van kanselier Ebert verhinderd. Met regeringsgetrouwe, voorheen 'keizerlijke', troepen en 'vrijkorpsen' werd deze opstand bloedig neergeslagen. Gedurende de rest van november en ook de volgende maanden bleef het, door diverse door radicalen veroorzaakte opstanden en pogingen tot staatsgreep, onrustig in Duitsland maar ook dit wist Ebert te onderdrukken. Ebert werd later, in februari 1919, geïnstalleerd als het nieuwe staatshoofd van Duitsland, de eerste "Reichspräsident" (rijkspresident), waarmee de monarchie in Duitsland verleden tijd was. De nieuwe Duitse republiek werd bekend als de Weimarrepubliek, omdat de grondwetgevende vergadering hiervoor in de stad Weimar werd gehouden. Dat gebeurde daar omdat Berlijn in 1919 nog te onveilig werd geacht wegens de daar nog laaiende strijd van het leger en vrijkorpsen tegen de communisten en andere radicalen.
Beschuldigingen van oorlogsmisdaden.
Tijdens en na de Eerste Wereldoorlog is Wilhelm lang neergezet, vooral door de geallieerde propaganda en pers, als de grootste aanstichter van de oorlog en daarmee als hoofdverantwoordelijke voor de verwoestingen, slachtpartijen, wreedheden en oorlogsmisdaden die toen gepleegd en aangericht zijn. Nadien wordt er door diverse historici genuanceerder over gedacht, maar de meningen blijven verdeeld: Wilhelm als agressieve aanstichter van de oorlog en Wilhelm als vooral onwillig slachtoffer van de omstandigheden, met weinig invloed op de gebeurtenissen.
Wilhelm was inderdaad, op zijn minst gedeeltelijk, verantwoordelijk voor de gespannen relaties voor de oorlog tussen Duitsland, Rusland, Frankrijk en Groot-Brittannië door onder andere zijn blunderende en tactloze optreden in internationale kwesties. Na de moord op Frans Ferdinand in 1914 gaf hij ook direct zijn onvoorwaardelijke steun aan de Oostenrijkers in geval van oorlog met Servië. In het algemeen probeerde hij toch oorlog te voorkomen, ondanks zijn dikwijls agressieve taalgebruik in het openbaar bij toespraken en interviews, en tot 1914 was het Duitse keizerrijk, sinds de oprichting in 1871, ook niet in oorlog geweest met andere Europese grootmachten. Zo meende Wilhelm dat zijn bloedverwantschap met de tsaar van Rusland en de Britse koning ook de crisis van 1914 kon bezweren: hij startte ook onmiddellijk een briefwisseling met tsaar Nicolaas.
Zijn generale staf drong bij Wilhelm aan op volledige mobilisatie en een oorlogsverklaring aan Rusland en Frankrijk. De keizer wilde aanvankelijk niets weten van een aanval op België en Frankrijk, maar ging onder de voortdurende druk van de legerstaf uiteindelijk, met tegenzin, akkoord. Dit schijnbare gebrek aan overwicht van keizer Wilhelm over zijn eigen generaals had verscheidene oorzaken: vanaf ongeveer 1900 had Wilhelm verschillende keren een ernstige zenuwinzinking en toenemend last van depressiviteit, vooral tijdens en na de publieke schandalen rond de Harden-Eulenburgaffaire en de Daily Telegraph-affaire, die het aanzien van Wilhelm aanzienlijk beschadigden. Hierdoor verminderde geleidelijk de invloed van Wilhelm op de politiek en het leger, dat hem steeds minder serieus nam. Niet alleen bij de politici uit de burgerklasse zakte Wilhelms gezag naar een dieptepunt, maar ook zijn traditionele medestanders uit de aristocratische kaste keerden hem steeds vaker de rug toe. Wilhelms generale staf maakte hiervan dan ook handig gebruik tijdens de oorlog. Al snel was de keizer op een zijspoor gerangeerd door zijn generale staf, hoewel hij zelf meende nog te regeren en functioneerde hij slechts als publiek uithangbord van de ware machthebbers: Ludendorff en Von Hindenburg, die in feite een militaire "junta" vormden. Deze bestuurden het land en bepaalden het beleid en waren daarmee eigenlijk ook de verantwoordelijken voor alles wat er op de slagvelden gebeurde.
Abdicatie en ballingschap.
Nederland verleende Wilhelm asiel op voorwaarde dat hij zich voortaan van verdere politieke activiteiten zou onthouden zodat de geallieerden Nederland niet ervan konden beschuldigen haar neutraliteit te schenden. Wilhelm had geen andere keus en stemde hiermee in. Op 11 november 1918, de dag van de wapenstilstand die een einde maakte aan de Eerste Wereldoorlog, arriveerde hij in Kasteel Amerongen, waar hij op 28 november van dat jaar abdiceerde. Het onderdak in Amerongen werd hem verleend door Graaf van Aldenburg-Bentinck, op verzoek van de commissaris van de Koningin. Hij liet korte tijd later met instemming van de Duitse regering dingen naar Nederland overkomen, persoonlijke bezittingen uit verschillende van zijn Duitse paleizen in Potsdam en Berlijn, genoeg voor 59 wagonladingen.
De historica Beatrice de Graaf toonde in 2018 aan dat koningin Wilhelmina op eigen initiatief een belangrijke rol had gespeeld in de komst van de keizer naar Nederland en dat bij haar leven en nog decennia daarna altijd verborgen heeft weten te houden voor het grote publiek.
Wilhelm bleef anderhalf jaar in Amerongen, tot het moment dat hij het door hem in 1919 aangekochte kasteeltje Huis Doorn kon gaan bewonen. In de tussenliggende periode werd Huis Doorn fors verbouwd en van moderne gemakken voorzien zoals elektriciteit, verwarming en goed sanitair. Hij bleef in Doorn tot aan zijn dood.
De Nederlandse regering weigerde hem uit te leveren aan de geallieerden, ondanks herhaalde verzoeken daartoe, en hield vast aan haar neutraliteitspolitiek. De geallieerden waren te oorlogsmoe om een conflict hierover op de spits te drijven en uiteindelijk drongen ze niet verder aan op uitlevering. Overigens wilde koningin Wilhelmina niets met de ex-keizer te maken hebben en heeft hem (voor zover bekend) nooit bezocht in zijn ballingsoord. Haar echtgenoot prins Hendrik en dochter Juliana en dier echtgenoot prins Bernhard bezochten hem wel enige malen. Dit waren geen officiële ontvangsten door Wilhelm, maar 'familiebezoeken'; de Oranjes en Hohenzollerns zijn inderdaad aan elkaar verwant en ook het huis Mecklenburg-Schwerin van prins Hendrik was aan Wilhelms familie verwant.
De ex-keizer schikte zich schijnbaar berustend in zijn nieuwe situatie, liet zijn beroemde snor nu vergezeld gaan van een puntbaardje en nam uiterlijk de houding aan van een aristocraat in ruste. De Nederlandse regering had hem reisrestricties opgelegd; het was Wilhelm toegestaan om zich binnen een straal van 10 mijl van Doorn vrij te bewegen. Voor verdere reizen moest hij bij de lokale autoriteiten eerst toestemming vragen. De ex-keizer had een hekel om te "bedelen bij lagere autoriteiten" en maakte hiervan zelden gebruik. Hij was wel vaker te zien in Doorn als hij zijn vaste dagelijkse wandeling hield. Hij hield zich voortaan ook vrijwel dagelijks bezig met houthakken op zijn landgoed, waarbij hij persoonlijk de bijl en zaag hanteerde. Dit deed hij op een dusdanige schaal dat na verscheidene jaren het, oorspronkelijk bosrijke, landgoed van Huis Doorn grotendeels ontbost was en op de kapotgeschoten slagvelden uit de oorlog begon te lijken. Met trots liet Wilhelm steeds aan bezoekers zien hoeveel bomen hij per dag kon verwerken. Hoewel de meningen over Wilhelms hobby verdeeld waren, behield hij door de dagelijkse lichamelijke inspanning wel tot op hoge leeftijd een goede lichamelijke conditie. Verder besteedde Wilhelm veel tijd aan het schrijven van zijn memoires. De grote passie van Wilhelm voor uiterlijk vertoon, zoals voor zijn enorme collectie uniformen die hij vanuit Duitsland naar Doorn had laten overkomen, was ook tijdens zijn ballingschap nog steeds aanwezig; het grote verkleden ging in Doorn onverminderd door. Overdag droeg hij meestal burgerkleding maar bij de maaltijden en 's avonds, en zeker als er bezoek was, trok hij een van zijn militaire uniformen aan. Daarnaast volgde hij de politieke situatie in Duitsland op de voet en besprak deze vrijwel dagelijks met zijn bezoekers en entourage, vaak tot vervelens toe, volgens uitlatingen van zijn adjudant Sigurd von Ilsemann. Hij legde zich toe op de studie van de oudheid en hield ieder jaar een bijeenkomst van de door hem opgerichte "Doorner Arbeits-gemeinschaft", een door hem opgericht gezelschap van wetenschappers, waarin Leo Frobenius een prominente rol had.
Zijn inkomsten bestonden uit de opbrengsten van verscheidene landgoederen in Duitsland en een aardewerkfabriek in Cadinen (nu "Kadyny" in de gemeente Tolkmicko in Polen) die in zijn bezit waren gebleven - verder bleek Wilhelm II de gelden die tot zijn beschikking stonden handig te kunnen beleggen. Na de dood van Augusta Victoria, zij was bij aanvang van de ballingschap al ziek en overleed in 1921, hertrouwde hij in 1922 met de weduwe prinses Hermine von Schönaich-Carolath, geboren prinses Reuss oudere linie.
Wilhelm sprak geregeld zijn afkeer uit over de Weimarrepubliek die het keizerrijk had vervangen en hoopte steeds op een restauratie van de monarchie. Zijn nieuwe echtgenote prinses Hermine was een onvermoeibare pleitbezorger daarvoor en reisde dikwijls door Duitsland om steun te verwerven voor de monarchistische gedachte. Hoewel het op het eind van de jaren twintig wel duidelijk was dat zijn landgenoten Wilhelm echt niet meer terug wilden, zelfs zijn eigen kinderen wezen hem herhaaldelijk daarop, bleef de ex-keizer verlangen naar een terugkeer op de troon en greep elke strohalm aan om zijn hoop levend te houden. In de jaren 30 had Wilhelm zelfs kortstondig de hoop dat wellicht de nazi's de monarchie zouden herstellen. En in 1931 en 1932 kwam zelfs nazi-prominent Hermann Göring op bezoek in Doorn om daarover te praten maar uiteraard waren de nazi's er alleen maar op uit om de stemmen van de monarchistische kiezers naar de nazipartij over te hevelen. Na de verkiezingsoverwinning in 1933 veranderde Adolf Hitler het land snel in een totalitaire dictatuur en werd er niet meer gesproken over een hernieuwde monarchie. In 1934 verbood Hitler in Duitsland, behalve de nazipartij, alle andere politieke partijen en daarbij inbegrepen ook alle monarchistische verenigingen en partijen zodat een eventueel herstel van de monarchie er niet meer in zat. Eindelijk zag ook Wilhelm in dat zij de in 1933 verworven macht niet meer zouden afstaan en zeker niet aan een schim uit het verleden. Toen de Duitse legers Nederland binnenvielen weigerde hij op het aanbod van de Engelsen in te gaan om bij hen asiel aan te vragen, zoals veel regeringen van door de nazi's bezette landen deden. Hij wilde niet nogmaals "weglopen". Daarbij, zo zou hij gezegd hebben, was hij te zeer aan Doorn gehecht geraakt. Hoewel Wilhelm minachtend neerkeek op de nazi's en hun ideologie, zond hij in juni 1940 wel een gelukstelegram naar Adolf Hitler in verband met diens zege in Frankrijk. Dit gebaar was meer een initiatief van Hermine, die het nazisme meer was toegedaan en Wilhelm zag hierin een mogelijkheid de Führer gunstig te stemmen inzake de positie van de adel, die in het Derde Rijk steeds meer in het gedrang kwam. Wilhelms 'gelukstelegram' aan Hitler werd door de Nederlandse regering (inmiddels in ballingschap in Londen) gezien als verraad van de gastvrijheid die aan Wilhelm verleend was in Nederland en was mede de oorzaak dat Huis Doorn na de oorlog van de familie Hohenzollern onteigend werd. De nazi's negeerden Wilhelms telegram en naar verluidt zei Hitler in besloten kring: "Wat een idioot!" Op bevel van Berlijn werd het landgoed in Doorn afgegrendeld van de buitenwereld door de "Geheime Feldpolizei" en de oude ex-keizer van Duitsland werd een gevangene van zijn eigen landgenoten.
Racisme en antisemitisme.
Wilhelm II is door diverse auteurs beschuldigd van antisemitisme en racisme; onder anderen door Wilhelm II-biograaf John C.G. Röhl. Volgens Röhl moest Wilhelm niets hebben van Joden, Polen en andere Slavische volken. Vóór 1914 zijn wel antisemitische uitlatingen opgetekend van Wilhelm, maar stond hij niet bekend als overtuigd antisemiet; hij had frequent omgang met belangrijke joodse zakenlieden en geleerden. Ook bezocht hij diverse keren de synagoge van Berlijn. Uit zijn bannelingsjaren in Nederland zijn wel krachtige antisemitische uitlatingen bekend. Het jodendom noemde hij eens een "giftige zwam op de Duitse eikenboom" en op 15 augustus 1927 schreef Wilhelm aan een Amerikaanse vriend: Door onder andere dit soort uitspraken wordt Wilhelm door sommigen voorgesteld als een wegbereider en geestverwant van de nazi's. In brieven en gesprekken propageerde hij voluit de antisemitische dolkstootlegende, door de revolutie waaruit de Weimarrepubliek was ontstaan toe te schrijven aan het verraad en bedrog van "een Jodenbende". Sommige onderzoeken van de bronnen wijten Wilhelms uitspraken eerder aan frustraties in verband met zijn onvervulde wens om de monarchie te herstellen, waarvan hij de 'bolsjewisten, socialisten en joden' de schuld gaf, dan te wijzen op een overtuigd anti-Joods racisme. De lijfarts van Wilhelm, dr. Haehner, beschrijft de voormalige keizer in zijn dagboeken echter wel als een rabiaat antisemiet.
Wilhelm hoopte weliswaar enerzijds dat hij via Hitler en de nazipartij weer de troon kon bestijgen, maar anderzijds moest hij niets hebben van hun ideologie. Hij was er erg op tegen dat zijn zoon prins August ('Auwi') zich openlijk achter de nazi's schaarde en op de pogroms tijdens de 'Kristallnacht' reageerde Wilhelm geschokt: 
Tot openlijke kritiek bewoog het hem niet. Toen de oorlog uitbrak was hij extatisch over de overwinningen van nazi-Duitsland en liet hij zijn antisemitisme weer de vrije loop. De schuld voor de uitbraak in 1939 legde hij bij het Jodendom dat een oorlog tegen Duitsland zou hebben ontketend. De weerstand van Engeland verklaarde hij doordat het land besmet was door Joden en vrijmetselaars en hij riep op het land te bevrijden van "de antichrist Juda".
Overlijden.
Wilhelms einde kwam onverwachts; op 1 maart 1941 werd hij onwel tijdens het houtzagen, gevolgd door een algemene flauwte. Hij knapte aanvankelijk weer opmerkelijk snel op en de haastig gekomen kinderen vertrokken in mei 1941 weer naar huis, behalve dochter Victoria Louise. Aan het eind van de middag van 3 juni 1941 kreeg Wilhelm echter plotseling hevige pijnen en ademhalingsproblemen. Zijn toestand verslechterde snel en 's avonds verloor hij het bewustzijn. Zonder dat hij nog bij kennis kwam stierf Wilhelm in het bijzijn van onder anderen dochter Victoria Louise, prinses Hermine en zijn adjudant Sigurd von Ilsemann op 4 juni 1941 in Doorn aan, wat achteraf bleek te zijn, een longembolie. Hij werd 82 jaar. Zijn uitvaartplechtigheid werd bijgewoond door zijn directe familie maar ook door vertegenwoordigers van de Duitse bezetter in Nederland; diverse generaals van de Wehrmacht en oud-generaals van het vroegere keizerlijke leger waaronder de toen al 91-jarige August von Mackensen. Wilhelms wens om op zijn begrafenis geen hakenkruisen te tonen werd niet ingewilligd. Hitler liet een reusachtige krans bezorgen; de rouwlinten daaraan waren wel degelijk met dit nazisymbool getooid. Onder de paar honderd aanwezigen was ook een Nederlandse fotograaf, die ondanks de strenge beveiliging -de bezetter stond op wacht voor de poorten- een fotoreportage wist te maken.
Wilhelms laatste wens.
Wilhelms stoffelijk overschot werd in eerste instantie bijgezet in de kapel op het landgoed, een jaar later in een door hemzelf ontworpen mausoleum op het landgoed van Huis Doorn. Zijn gebalsemde lichaam rust hier nog steeds, maar zal overeenkomstig Wilhelms laatste wens overgebracht worden naar Duitsland - op voorwaarde dat dit weer een monarchie is. Het ziet er vooralsnog niet naar uit dat Duitsland terugkeert naar de monarchie en Wilhelms laatste wens vervuld zal worden. In de jaren 20 van de 20e eeuw was er nog een vrij actieve monarchistische beweging die het koningshuis in ere wilde herstellen, maar deze werd geleidelijk steeds kleiner. Er is (2017) nog steeds een monarchistische beweging in Duitsland, maar deze wordt zowat enkel gesteund door de oude Duitse adel. Nu is dit een zeer kleine splintergroep van het Duitse politieke spectrum. Af en toe, bijvoorbeeld bij gelegenheid van een huwelijk, overlijden of geboorte in de Hohenzollernfamilie, of bij een van de andere talrijke Duitse aristocratische families, wordt er in de Duitse boulevardbladen weleens gesproken over een mogelijk herstel van de monarchie, maar dit is eigenlijk nooit van serieuze aard. Verreweg de meeste Duitsers zijn tevreden met het huidige federale regeringssysteem met een gekozen "Bundespräsident" als Duits staatshoofd en zien een terugkeer naar de monarchie als iets wat geen enkele relevantie meer heeft in de moderne wereld.
Huwelijk en kinderen.
Op 27 februari 1881 trad Wilhelm in het huwelijk met prinses Augusta Victoria van Sleeswijk-Holstein-Sonderburg-Augustenburg (1858-1921), een dochter van Frederik van Sleeswijk-Holstein-Sonderburg-Augustenburg. Zij kregen zeven kinderen:
Tweede huwelijk.
Na de dood van Augusta Victoria hertrouwde Wilhelm in 1922 met de weduwe prinses Hermine von Schoenaich-Carolath, geboren prinses Reuss oudere linie. Uit dit huwelijk zijn geen kinderen geboren.
Toen Wilhelm met Hermine trouwde was hij al lang geen keizer meer. Toch moest de hele hoffelijke staf in Huis Doorn Hermine 'keizerin' noemen, iets wat ze nooit geweest is.
Titels.
Wilhelms titels luidden volledig:
Onderscheidingen.
De keizer werd door koning Willem III onderscheiden met het Grootkruis in de Militaire Willems-Orde (8 september 1889). Hij droeg ook het Grootkruis in de Orde van de Nederlandse Leeuw (28 juli 1878) en het Grootkruis in de Huisorde van Oranje (4 mei 1905).
De Duitse keizer was het laatste staatshoofd dat de Militaire Willems-Orde "uit beleefdheid" ontving. Zijn benoeming in de Huisorde van Oranje hangt samen met een familieband; de keizer was met zijn oranje lint van de huisorde zeer ingenomen. Ook de Pruisische koningen waren Prinsen van Oranje. Wilhelm II stamt af van Frederik Hendrik van Oranje, via diens oudste dochter Louise Henriëtte van Nassau. Haar jongere zuster Albertine Agnes van Nassau was gehuwd met Willem Frederik van Nassau-Dietz. Via Albertine Agnes stamt koning Willem-Alexander rechtstreeks af van Willem van Oranje. In 1732 sloten de Friese Nassaus en de Duitse Hohenzollerns een familieverdrag over het voeren van de titel van Prins van Oranje, die daarna door beide vorstenhuizen werd gedragen. De titel werd sinds 1702, na het kinderloos overlijden van Willem III van Oranje, de laatste soevereine prins van Oranje, al door beide families concurrerend gedragen.
In 1884 verleende Leopold II van België zijn Duitse collega het Grootlint in de Leopoldsorde.

</doc>
<doc id="33521" url="https://nl.wikipedia.org/wiki?curid=33521" title="Industrial (muziekstijl)">
Industrial (muziekstijl)

Industrial is een muziekstijl die aan de gevestigde conventies van de rock wilde ontsnappen. Door verregaande experimenten met geluid, tapeloops en vroege elektronische instrumenten wilde men tot een nieuwe vorm van muziek komen.
Voorlopers.
Russolo en Varese.
Voortvloeiend uit de schilderstroming en als muzikale uiting van het futurisme maakte Luigi Russolo al aan het begin van de twintigste eeuw voor het eerst gebruik van machines en elektrische toongeneratoren in zijn bruïtistische muziek. Industriële machines die hij als volwaardige muziekinstrumenten inzette in composities.
Ook Edgard Varèse richtte zich in zijn latere werk vooral op industriële klanken. Aanvankelijk richtte hij zich op wiskunde en werktuigbouwkunde en deze bèta-achtergrond zou zijn componeren later diepgaand beïnvloeden. Rond 1930 schreef Edgard Varèse met "Ionisation" een werk dat geheel voor slagwerk en sirenes bedoeld is.
Jaren zeventig.
Van de term 'industrial' was voor het eerst sprake iets na halverwege de jaren zeventig. Door industrieel lawaai met experimentele elektronische muziek te vermengen verkregen bands als Throbbing Gristle en Cabaret Voltaire bekendheid. Net als de eveneens in die tijd opkomende punk bediende men zich van een 'donker' imago: zowel in de muziek en teksten alswel in het bijbehorende artwork.
Throbbing Gristle is de band die het genre zijn naam heeft gegeven. Hun albums kwamen uit op hun eigen Industrial label. Op dit label werden ook andere experimentele en industrial bands als Clock DVA, Monte Cazazza, S.P.K. en Maurizio Bianchi/M. B. uitgegeven.
Jaren tachtig.
In de jaren tachtig werd het genre wijder. Aan de ene kant had je bands als Einstürzende Neubauten, Test Dept en de in 1989 opgerichte Belgische industrial percussion band Militia die metaalpercussie, machines en drilboren gingen gebruiken. Ook acts als Sprung aus den Wolken en Z'EV lieten zich veelvuldig horen. In diezelfde periode kwam ook de electronic body music (EBM) op, wat ook weleens onder de noemer industrial werd geplaatst. In de Verenigde Staten werd een combinatie van electronic body music met metal en punk aangeduid met industrial. Bands als Ministry, Revolting Cocks, Megaherz, Rammstein en Nine Inch Nails vallen hieronder. In Europa wordt deze vorm vaak aangeduid als US industrial om het verschil met de Europese definitie aan te geven.
Een andere stroming is die van de Industrial Rap, waarvan de Amerikaanse band Consolidated zich bediende om hun overwegend communistische boodschappen kenbaar te maken.
Jaren negentig en 21e eeuw.
De jaren negentig stonden in het teken van de opkomende house en techno. Hoewel industrial in het begin van de jaren 90 op de achtergrond raakte, kwam het later in een andere vorm weer terug. Sommige technoacts, zoals Cylob en Aphex Twin, experimenteerden al met industrialinvloeden. Halverwege de jaren 90 kwamen er nieuwe artiesten op die invloeden uit techno combineerden met industrial. Dit subgenre wordt ook wel aangeduid als rhythmic industrial, vanwege de sterke nadruk op dansbaarheid en ritmische patronen. Bekende vertegenwoordigers zijn Converter, Winterkälte, Asche en Mono No Aware. Binnen Nederland is The Peoples Republic of Europe een bekende exponent.
De industrialcultuur bloeide echter vooral in het gothic- en electromilieu. Ook de invloeden van de grondleggers van het genre Throbbing Gristle en aanverwanten kregen hier nieuwe navolgers. Deze werden aangeduid met de naam powernoise. Hun muziek richtte zich weer op de oorspronkelijke definitie, met veel geluidsexperimenten, en veelal een nog donkerder en misantropischer imago dan hun voorgangers. Bekende vertegenwoordigers van dit genre zijn Haus Arafna, Genocide Organ en Subliminal. Nauw verwant daarmee ontwikkelde zich de zogenaamde death-industrial, met het Zweedse label Cold Meat Industry als belangrijkste verspreider.
Binnen de gabber is er ook een subgenre industrial hardcore, die wel wat lijkt op de eerder genoemde rhythmic industrial maar sneller is en muzikaal veel weg heeft van house en gabber.
De noiseband Neptune uit Boston grijpt rond de eeuwwisseling terug bands als Faust en Einsturzende Neubauten met zelfgebouwde instrumenten waarmee in hoofdzaak instrumentale repetitieve, industriële noise wordt geproduceerd.

</doc>
<doc id="33522" url="https://nl.wikipedia.org/wiki?curid=33522" title="Shockrock">
Shockrock

Shockrock is een variant van rock of metal, waarbij de muziek vaak ondergeschikt lijkt aan een afschrikwekkend imago en een choquerende show. Er wordt veelvuldig gebruikgemaakt van elementen uit horrorfilms en literatuur, waaronder de nodige satanistische en occulte verwijzingen.
De bekendste shockrockers waren Alice Cooper en Ozzy Osbourne. Het bekendste hedendaagse voorbeeld is Marilyn Manson. Ook artiesten als Rockbitch, W.A.S.P., Lordi en GWAR worden tot dit genre gerekend. Vanwege hun extreme podiumoptredens kan ook de Duitse band Rammstein tot dit genre gerekend worden.

</doc>
<doc id="33523" url="https://nl.wikipedia.org/wiki?curid=33523" title="Artwork (kunst)">
Artwork (kunst)

Artwork kan letterlijk vertaald worden als 'kunstwerk' en betekent meestal 'grafisch ontwerp'.
In de muziekbranche wordt de term vaak gebruikt om al het grafisch materiaal dat een muziekuitgave vergezelt mee aan te duiden. Het gaat dan vooral om de artistieke vormgeving van platen- en cd-hoezen.
Beeldend kunstenaars.
Beeldend kunstenaars die zich hebben beziggehouden met "artwork":

</doc>
<doc id="33526" url="https://nl.wikipedia.org/wiki?curid=33526" title="Indie (muziek)">
Indie (muziek)

Indie is een verzamelnaam voor de popmuziek die op muziekdragers uitgebracht werd door kleine onafhankelijke platenlabels of door musici, die hun muziek op een eigen label uitbrachten. Kenmerkend is vaak de afkeer van commerciële muziek en liefde voor het experiment. De naam werd in Engeland eerst gebuikt voor indierock (niet te verwarren met indorock), terwijl in Amerika de naam 'alternative rock' gebruikelijker was. De geuzennaam voor de muziekstijl was D.I.Y. (Do It Yourself).
Bekende bands die op indielabels begonnen, zijn R.E.M. en Nirvana. Nadat deze bands echter beroemd werden en alternatief een marketingterm werd, verdween het onderscheid in muziekstijl tussen indie, alternatief en mainstream. Indie bleef wel de verzamelnaam voor in allerlei substijlen gemaakte lowbudget muziek. 
De naam indie komt van het Engelse "independent", "onafhankelijk", hiermee refererend aan de doe-het-zelf-houding van de bands of hun platencontract met een onafhankelijk platenlabel. Afgeleid hiervan worden de namen indierock, indiepop, indietronica en indiefolk gebruikt.
Indiemuziek kan divers zijn, van ambient en indiefolk tot heavy metal, maar meestal bedoelt men met de naam de zogenoemde "indierock", die bekend werd door bands als Pavement en Sonic Youth. Ook staan deze artiesten vaak erom bekend dat zij niet in een ander 'hokje' gezet kunnen worden, als gothic of punk. Vaak wordt indie ook gezien als een postmodern genre.
De term 'indie' is soms verwarrend omdat niet alle artiesten die onder de term worden geschaard onafhankelijk zijn. Veel indieartiesten zijn wel verbonden aan platenmaatschappijen. Met hun imago zetten ze zich af tegen de massacultuur, maar sommige aanvankelijk onbekende artiesten groeiden uit tot grote sterren. Sinds het commerciële succes van met name R.E.M. en Nirvana wordt de term 'indie', evenals de termen 'underground' en 'cult', dan ook steeds vaker door de gevestigde platenindustrie gebruikt als marketingterm om artiesten met een tegendraads imago te promoten. Of de geproduceerde muziek ook daadwerkelijk vernieuwend of tegendraads is, schijnt daarbij minder belangrijk te zijn. Een minder marketinggevoelige
term voor grensverleggende rockmuziek is experimentele rock.
Geschiedenis.
De punk-revolutie die plaatsvond in 1977 bracht een nieuw soort popartiest met zich mee. Niet langer waren rockhelden als David Bowie, Pink Floyd, Supertramp onbereikbare iconen die schatrijk waren geworden door hun jarenlange successen. De punkgolf zorgde ervoor dat elke jongen van de straat op het podium de held kon zijn.
Zangers hadden een anti-sterren-imago en droegen aftandse kleding als reactie op de decadente voorkomens van hun commercieel succesvolle voorgangers.
Engeland vanaf 1977.
Verwant aan deze tendens werd ook de doe-het-zelfethiek steeds populairder. Bands brachten hun muziek niet langer uit bij gevestigde platenmaatschappijen als protest tegen de commerciële restricties die werden uitgevoerd op het muzikale eindproduct onder andere door middel van ingehuurde topproducers. In plaats daarvan brachten ze hun muziek uit op muziekcassette, single of elpee met vaak zelf ontworpen, gestencilde of gefabriceerde hoezen. Zeefdruk werd veel toegepast, omdat dit een mooi resultaat geeft en bij kleine oplages aantrekkelijk is als alternatief voor drukwerk. De eigenbeheeruitgaven werden verkocht via alternatieve kanalen buiten de gangbare distributeurs om. Gaandeweg ontstonden er nieuwe kleine labels en distributeurs die zich specialiseerden in alternatieve muziek. Aanvankelijk was dit vooral punk, maar al snel volgde er ook muziek met invloeden van de new wave of andere stromingen. In Amerika werd deze muziek vooral populair onder studenten en werd om die reden in de jaren tachtig college rock genoemd. In feite is college rock, op het tijdvak na, niets anders dan indierock. Het had slechts een andere naam. Bands als Hüsker Dü, R.E.M. en Pixies waren de bekendste bands van deze lichting. In Engeland ontstond het platenlabel Factory Records. Tony Wilsons platenlabel werd geheel zelfstandig gerund en ging daaraan uiteindelijk ten onder. Bij dit label waren enkele indiebands getekend, zoals Joy Division en New Order, dat daar uit voortkwam en later volgde ook de Happy Mondays, die toonaangevend waren voor de Manchestersound van de Stone Roses en de Charlatans. In Londen werd het label Mute Records opgericht, dat later vooral bekend zou worden als label van Depeche Mode, Yazoo, Erasure, Nick Cave en Moby, maar ook van experimentelere bands zoals Throbbing Gristle, Miranda Sex Garden, A Certain Ratio en de industrial groep Einstürzende Neubauten. Een ander belangrijk indie label voor alternatieve muziek is 4AD, dat in 1979 werd opgericht in Londen, met bands als The Birthday Party, Cocteau Twins, Pixies, Modern English, Red House Painters en Dead Can Dance.
Jaren tachtig in de VS.
Parallel aan de onafhankelijke new wave, ontstond gelijktijdig met punk en new wave ook de noise. In New York werd de eerste lichting No wave genoemd. Die vormde de voorloper van zowel de noise als de industrial, die aanvankelijk zeer verwant waren. Swans is een voorbeeld waarbij de grens lastig te trekken is. Sonic Youth ontwikkelde zich als No wave-band hoewel ze nooit zo gespecificeerd zijn, maar wel bijna alle leden bij Glenn Branca in het orkest speelden. Sonic Youth ontwikkelde zich gaandeweg meer richting de collegerock van Pixies, Dinosaur Jr. en Hüsker Dü.
Mainstream.
Doordat al deze bands vaak jarenlang en vele elpees achter elkaar relatief weinig verkochten, werd het voor grotere platenmaatschappijen interessanter om ze in hun stal op te nemen. Naast de veilige investering (ze wisten wat ze kregen), werd ook het imago van de grote maatschappijen er positief door beïnvloed ten aanzien van de culturele elite. R.E.M. was een van de eersten die de overstap maakte. De band had veel principes, maar was niet antimainstream. Sonic Youth maakte de overstap naar Geffen Records, de platenmaatschappij van hardrockbands als Guns n' Roses, maar bedongen in hun contract wel artistieke vrijheid. Kort na Sonic Youth maakte ook Nirvana de overstap (van Sub Pop) naar Geffen Records, waarmee definitief de scheidslijn tussen de begrippen onafhankelijk (indie) en mainstream verdween.
Riot grrrl is een feministische vorm van indierock, punkrock en noiserock die begin jaren negentig opkwam. Hole, Bikini Kill, Free Kitten, L7, Huggy Bear, Babes in Toyland, Le Tigre, Bratmobile, Sleater Kinney.
Na Nirvana.
Pavement en Blonde Redhead, beide afkomstig uit New York, werden toonaangevende bands nadat Nirvana niet meer bestond.
Lo-fi.
Begin jaren negentig werd de lo-fi-stroming populairder door de komst van de relatief goedkope Porta-viersporencassetterecorders. Plotseling was het voor veel muzikanten mogelijk om thuis, in plaats van in een dure studio, hun muziek vast te leggen. De bekendste namen zijn Neutral Milk Hotel, Guided by Voices, Sebadoh en Beck.
Post-rock.
Halverwege jaren negentig ontstond de post-rock. Post-rock is vaak instrumentaal en heeft lang uitgerekte composities, afwijkend van het couplet-refrein-couplet principe. Het kan gezien worden als een reactie tegen de grunge, stonerrock en nu-metal, weliswaar als indierock gepresenteerde alternatieve muziek.
Harsh Noise.
Een combinatie van snelle punk en metal met noiserock is harsh noise. Bands: Melt-Banana, Lightning Bolt, Pink &amp; Brown, Neptune, PRE.
Post-punk en New Weird America.
Rond de eeuwwisseling ontstaat er een herwaardering voor de vroege jaren 80-rock, de postpunk. Experimentele exponenten van deze stroming zijn Liars, The Rapture, Yeah Yeah Yeahs.
Gelijktijdig ontstond er in Amerika de New Weird America, een genre dat zich in hoofdzaak kenmerkt door eclecticisme, een cross-over van experimentele rock, outsider art, psychedelische rock, polyritmiek, singer-songwriter en elektronische muziek. Bands: Animal Collective, the Dodos, Yeasayer, Liam Finn, Micachu, Health, These Are Powers, No Age, Wavves, Ponytail. In recensies duiken steeds vaker de termen postpunk en no wave op als referenties naar de muziek. Men spreekt ook wel van postpunkrevival. Mede hierdoor en door de toenemende populariteit van festivals als ATP, Pitchfork Festival en Primavera Sound ontstaat er een herwaardering voor deze oude artiesten. Vanwege de goede positie van met name deze festivals komt er een soort revival tot stand, waarbij veel van de inmiddels inactieve bands, vaak gestrand door gebrek aan commercieel succes destijds, weer gaan optreden. Artiesten in dit verband zijn bijvoorbeeld Wire, Rhys Chatham, ESG, Liquid Liquid, Gang of Four, Polvo. De documentaire "Kill Your Idols" gaat dieper in op de nowave-revival, waarbij zowel de oude garde (Lydia Lunch, Thurston Moore, Glenn Branca, Arto Lindsay alsmede nieuwe acts als Liars, Yeah Yeah Yeahs en Gogol Bordello uitleg geven over de esthetische achtergrond van het genre (of anti-genre).
Halverwege het eerste decennium van deze eeuw begint Vincent Moon op het Franse weblog "La Blogotheque" een serie videoreportages van toonaangevende indierock-acts. De serie ontwikkelt zich in een snel tempo tot over de honderd reportages van vrijwel elke band die tegenwoordig naam maakt in dit muziekcircuit. Moon vervult hiermee een soort spilfunctie zoals John Peel dat was als radio-dj.
Muziek.
Indie is zelden toegankelijke muziek, alhoewel bepaalde bands, die eerst als 'moeilijk' werden omschreven, toch door het grote publiek werden ontdekt. Het rolmodel hierbij is Nirvana. De band van Kurt Cobain begon als een typisch indiebandje, met een eerste, vrij rauwe, plaat ("Bleach") maar brak totaal onverwacht door met haar tweede cd "Nevermind". Het succes van Nirvana opende de weg voor veel andere bands, maar toch blijft een groot deel van de indiemuziek meer een zaak voor liefhebbers dan voor het grote publiek. De muziek, die rustig of wild kan zijn, is eigengereid, arrangementen worden niet bepaald door producers, het principe van Do It Yourself is heilig. 
Subgenres.
Indie wordt vaak onderverdeeld in meerdere subgenres, zoals:
Verspreiding.
Indie wordt gekenmerkt door een grote Do-It-Yourself-mentaliteit: de platenlabels ('independents') zijn vaak vrij klein en vinden de kwaliteit en originaliteit van de muziek vaak belangrijker dan het commerciële gewin. Veel indiebandjes beginnen vaak met thuis opnames te maken met een bandrecorder, en tegenwoordig ook vaak via de computer. Een deel van de muzikanten blijft ook op die manier werken en brengt al haar muziek in eigen beheer uit, deze muzikanten noemt men ook wel hometapers. Indiemuziek is lang niet altijd te vinden in de grote platenzaken en veel liefhebbers wijken dan ook vaak uit naar meer gespecialiseerde winkels.
Indie en het internet.
De opkomst van het internet aan het eind van de jaren negentig was van grote betekenis voor de indiescene: via het internet werd het voor veel platenlabels veel gemakkelijker om hun muzikanten onder de aandacht te brengen. Er werd een aantal muziektijdschriften op het web opgericht die zich exclusief richtten op indiemuziek. Het bekendste voorbeeld hiervan is Pitchfork Media, een Amerikaans webzine dat bijzonder invloedrijk is bij de promotie van indiemuziek. Andere (kleinere) webzines zijn onder meer Tiny Mix Tapes en Almost Cool. MP3 bleek een ideaal medium te zijn voor platenlabels om hun muziek te promoten.
Bekende webzines in Nederland zijn onder meer 3VOOR12, het webzine van de VPRO, en Kindamuzik. In Vlaanderen speelt Studio Brussel een belangrijke rol bij het promoten van alternatieve muziek, net als webzines als Digg* en Goddeau.
Festivals.
"Lollapalooza" is een jaarlijks Amerikaans muziekfestival met o.a. alternatieve rock en indiebandjes, sinds 2005 in het Grant Park in Chicago.
IMPALA.
De Independent Music Companies Association (IMPALA), oorspronkelijk de Independent Music Publishers and Labels Association, is een handelsvereniging zonder winstoogmerk die in 2000 is opgericht om Europese onafhankelijke platenlabels te helpen hun artiesten te vertegenwoordigen en onafhankelijke muziek te promoten. Het kantoor bevindt zich in Brussel, België.
IMPALA is lid van het Worldwide Independent Network (WIN), een coalitie van onafhankelijke muziekorganisaties uit landen over de hele wereld.
IMPALA kent een drietal onderscheidingen: de top 100 van te volgen artiesten, de "Outstanding Contribution Award" en de "IMPALA Sales Awards" 
Bandcamp.
Bandcamp is een in 2007 begonnen Amerikaanse online muziekwinkel en platform voor artiestpromotie, de gericht op onafhankelijke artiesten.
Pinguin Radio.
Pinguin Radio is een Nederlandse online radio-omroep met veel aandacht voor indie muziek.
Indie in Nederland en Vlaanderen.
In Nederland en België wordt indie ook wel vaak onder de categorie 'alternatief' geplaatst. Een belangrijke speler op de Nederlandse markt is het Excelsior-label, dat onder meer Spinvis, LPG, Alamo Race Track, Caesar, Do-The-Undo en Bauer onder zich heeft. Enkele andere Nederlandse indiebands zijn This Beautiful Mess, Bettie Serveert, At the close of every day, Audiotransparent, Pioneers of Love, Pfaff, Zea, Feverdream, Zoppo, The Quaint en het niet meer bestaande Seedling.
In Vlaanderen heeft vooral de band dEUS gezorgd voor een grote interesse in indiemuziek. Sinds de doorbraak van dEUS zijn er veel bandjes gevormd die hebben gezorgd voor een levendige muziek-scene in Vlaanderen. Enkele hiervan hebben ook voormalige dEUS-leden in de gelederen, zoals Zita Swoon en Millionaire. Ook Hooverphonic is een zeer bekend voorbeeld van een Vlaamse indieband.

</doc>
<doc id="33527" url="https://nl.wikipedia.org/wiki?curid=33527" title="Collegerock">
Collegerock

Collegerock is een verzamelterm voor de alternatieve rockmuziek die gedurende de jaren tachtig door de radiostations van de Amerikaanse universiteitscampussen gespeeld werd.
Collegerock ontstond uit een samenvloeiing van new wave, postpunk en de vroege alternatieve rock van groepen als R.E.M. en The Smiths. Daarnaast lieten sommige groepen zich inspireren door punkrock en hardcore. Op muzikaal gebied was er geen sprake van uniformiteit, al waren pakkende liedjes, rinkelende gitaren en poëtische teksten enkele typerende kenmerken.
In 1988 begon "Billboard" met het rangschikken van de grootse collegerockhits in de hitlijst Modern Rock Songs. Met de doorbraak van Nirvana en de grungebeweging in het begin van de jaren 90 ruimde collegerock het veld voor indierock.
Bekende collegerockartiesten.
Daarnaast bereikten ook enkele mainstreamartiesten enige mate van populariteit op de universiteitsradio, waaronder:

</doc>
<doc id="33529" url="https://nl.wikipedia.org/wiki?curid=33529" title="College Rock">
College Rock



</doc>
<doc id="33530" url="https://nl.wikipedia.org/wiki?curid=33530" title="REM">
REM



</doc>
<doc id="33531" url="https://nl.wikipedia.org/wiki?curid=33531" title="R.E.M.">
R.E.M.



</doc>
<doc id="33533" url="https://nl.wikipedia.org/wiki?curid=33533" title="Berbers">
Berbers

Berbers of Imazighen zijn de oorspronkelijke bewoners van Noord-Afrika, ze leven met name in hedendaags Marokko, Algerije, Tunesië, Libië, in de Egyptische oases van Siwa en Gara, in Mauritanië en in Mali. De Berbers woonden al duizenden jaren voor de grote volksverhuizing van de Arabieren in de 11e eeuw in het gebied. Ook de oorspronkelijke bewoners van de Canarische Eilanden, de Guanchen, worden soms tot de Berbers gerekend.
De Berbertalen worden na jarenlange onderdrukking door de Arabieren pas sinds 2011 officieel in de Marokkaanse grondwet erkend, en enkele van die talen zijn sinds dat jaar naast het Arabische Darija officiële Marokkaanse talen. Veel Berbers kunnen geen Arabisch spreken of lezen en worden daarom niet gerespecteerd door de Arabischgezinde overheid. Zij krijgen bijvoorbeeld geen tolk bij juridische processen in het Arabisch. Berbers eisen gebruik van de Berbertalen in het onderwijs; hetzelfde gebeurde een paar jaar eerder in Algerije.
Geschiedenis.
De oorsprong van de Berbers is onzeker. In het verleden werden relaties gelegd met de Kanaänieten, Feniciërs, Kelten, Basken en Kaukasiërs maar dat idee wordt door de meeste moderne archeologen verworpen. Tegenwoordig wordt er meestal van uitgegaan dat de Berbercultuur in essentie teruggaat tot de epipaleolithische Ibéromaurusien- en Capsienculturen en het Holoceen subpluviaal, toen de Sahara nog een vruchtbare vochtige vlakte was.
In de Oudheid werden de bewoners van Noord-Afrika Mauretaniërs en Numidiërs genoemd. Ook werd de benaming Libiërs gebruikt. Hun leefgebied strekte zich uit van de Canarische Eilanden tot aan de oase Siwa in Egypte, en van Tunesië tot aan de Sahel. De genetische oorsprong is echter complex, zoals bij de bewoners van de Canarische eilanden Libië, de Siwa-woestijn en Egypte. Volgens de directeur van het Marokkaans Instituut voor Amazighcultuur IRCAM, Mohamed Chafik, was het ontstaan van de Berbervolkeren een dynamisch proces.
Er ontstond al vroeg een Amazigh-beschaving in Noord-Afrika. Zo werden Numidië en Mauretania door Imazighen gesticht. In Egypte zijn beschilderingen van graftombes gevonden die wijzen op een Amazighische cultuur van voor 2400 v.Chr.
Bekende Berbers waren Augustinus, Monica, Apuleius, Juba II, Jugurtha en Terentius Afer.
Libiërs.
De Mesjwesj (in Oud-Egyptische bronnen vaak afgekort als Ma) en Liboe waren Berberse stammen, afkomstig uit het gebied ten westen van de Nijldelta. Teksten uit de 18e dynastie noemen de Mesjwesj als leveranciers van runderen voor het paleis van Amenhotep III te Malkata.
Gedurende de Ramessidische periode waren de oude Egyptenaren voortdurend in conflict met hun westelijke buren. Reliefs te Karnak uit de regeringsperiode van Seti I tonen de koning in gevecht met de Tehenoe. Zijn opvolger Ramses II bouwde een serie van verdedigingswerken in het kustgebied tot Marsa Matruh in het westen, onder andere bij El Alamein en Zawiyet Umm el-Rakham. Dit geeft aan dat er een serieuze dreiging vanuit het westen was. Meerdere teksten spreken van Ramses' overwinningen op de westelijke vijanden; de Mesjwesj worden hier echter niet specifiek genoemd. Onder zijn zoon Merenptah was er een invasie van de Liboe in de westelijke delta, waarbij ook de Mesjwesj en de Zeevolken betrokken waren. Merenptah verklaarde "9.100 zwaarden van de Meswesj" veroverd te hebben. Een verslag hiervan vindt men op de Stele van Merenptah.
Zo'n 25 jaar later, in de regeringsjaren 5 en 11 van Ramses III waren er opnieuw aanvallen van de Mesjwesj. Ramses III verklaarde overwonnen te hebben en liet de Mesjwesj zich in militaire nederzettingen in Midden-Egypte vestigen om hen als soldaten te kunnen gebruiken en aan de Egyptische cultuur aan te laten passen. Een tekst uit de derde tussenperiode noemt ten minste vijf "forten van de Mesjwesj" nabij Herakleopolis Magna.
Ondanks deze gedeeltelijke inlijving vermelden gedurende de 20e dynastie meerdere teksten aanvallen van de Mesjwesj. Zelfs de arbeiders van Deir el-Medina moesten schuilen in de tempels van Medinet Habu. Tijdens de late 21e dynastie vestigden steeds grotere aantallen Mesjwesj zich in de westelijke delta. Volgens de Stele van Pasenhor waren de vorsten van de Mesjwesj en de 22e dynastie de nakomelingen van Boejoewawa de Tehenoe. Met Osorkon de Oudere kwam een Mesjwesj op de Egyptische troon. Na een interregnum van 38 jaar waarin de inheemse Egyptische faraos Siamoen en Psoesennes II regeerden kwamen in de 22e dynastie de Mesjwesj te heersen over Egypte met farao's als Sjosjenq I, Osorkon I, Osorkon II en Sjosjenq III. Sjosjenq I noemde zichzelf "Heer van de Mesjwesj" (of "Ma").
Door de Griekse kolonisten in Cyrenaica werd de naam "Liboe" als "Libya" overgenomen als benaming voor Noord-Afrika ten westen van Egypte. Sindsdien werd "Libiërs" een verzamelnaam voor alle daar wonende stammen.
Carthagers.
Al vroeg emigreerden de Feniciërs naar Noord-Afrika en stichtten daar de 'nieuwe stad' (Fenicisch: qart'jago). Zij spraken een Semitische taal, het Punisch. Omdat Carthago het centrum van hun cultuur was, raakten zij bekend als Carthagers. Een wederzijdse beïnvloeding en gedeeltelijke samensmelting van hun cultuur en die van de Berbers vond daar plaats, wat leidde tot het ontstaan van een nieuwe Punico-Amazighische cultuur. De Carthager Hannibal Barkas stak met olifanten de Alpen over in zijn veldtocht tegen Rome, met een leger waaronder zich veel Berbers bevonden. Door de vernietiging van het Carthaagse Rijk door Rome is er weinig bewaard gebleven van de geschriften van deze cultuur, zodat we niet veel over Carthago weten, laat staan van haar buren. Er zijn van die buren wel veel inscripties overgebleven, soms ook in het Punisch of Latijn.
Garamanten.
De Garamanten woonden langs een drietal rivierdalen in de Fezzan, het zuidwestelijk deel van Libië. Van 500 v.Chr. tot 600 n.Chr. hadden zij een eigen koninkrijk. Hun hoofdstad "Garama" is geïdentificeerd bij het huidige Germa, waar ook de (veronderstelde) koninklijke graven zijn gevonden.
Hoewel vroeger werd aangenomen dat zij nomaden waren, hebben recente opgravingen bewezen dat de Garamanten een lange en ontwikkelde stedelijke traditie hadden. Zij staan ook bekend om hun gebruik van een complex ondergronds irrigatiesysteem. Het gebied was ten tijde van hun opkomst nog niet zo ver aangetast door verwoestijning en kon door creatieve bewerkingen gebruikt worden voor landbouw. Herodotus beschreef ze als 'een groots en rijk volk'.
Numidië.
In het gebied grenzend aan het Carthaagse hartland ontwikkelde zich een Amazighische beschaving. De Numidiërs waren een van oorsprong nomadisch volk dat het noorden van het huidige Algerije en Tunesië bevolkte.
Met de opkomst van Massinissa ontstond in het gebied een onafhankelijk koninkrijk. Naar het voorbeeld van het Fenicisch alfabet ontwikkelde Massinissa het Tifinagh, het Amazighische alfabet. Hij zette een geordend bestuur op, bouwde een vloot en een staand leger, dat bestond uit 50.000 man. Hij stichtte nederzettingen naar Fenicisch model en zorgde dat de Numidiërs akkerbouw gingen bedrijven en hun (semi-)nomadische leefstijl opgaven. Massinissa had grootse ambities en streefde naar om van zijn rijk een wereldmacht te maken. Ten tijde van zijn dood besloeg zijn rijk heel Noord-Afrika ten westen van Egypte, afgezonderd van een klein gebied rondom Carthago. Ook zijn achterkleinzoon Juba I had ambitieuze plannen om een groot Afrikaans rijk te bouwen, maar werd door de Romeinen verslagen en in Rome opgesloten. In 25 v.Chr. werd het rijk een Romeinse provincie.
Mauretania.
Mauretania was een Amazighisch koninkrijk, dat in het jaar 44 werd ingelijfd in het Romeinse Rijk als de provincies Mauretania Tingitana en Mauretania Caesariensis. Het was gelegen in westelijk Noord-Afrika, ongeveer overeenkomend met het huidige noorden van Algerije en Marokko en de Spaanse Plazas de soberanía (dus niet met het tegenwoordige Mauritanië). De laatste koning, Ptolemaeus van Mauretania, werd in het jaar 40 door de Romeinse keizer Caligula vermoord.
Islam.
De verovering van de Amazighische gebieden door de islamitische legers kostte relatief veel tijd. Waar de Perzische en Griekse gebieden in het Midden-Oosten gemakkelijk vielen voor de Arabieren, werden zij ten Westen van Egypte onthaald met een semi-georganiseerd Romeins-Amazighisch verzet. De belangrijkste van de verzetsleiders was een vrouw: Lalla Dihya, " Vrouwe Dihya". Zij was een verzetsleider, die na de dood van haar vader en broer het stokje over moest nemen. Na haar nederlaag rond het jaar 700 zou heel Noord-Afrika door de Arabieren veroverd worden en deel gaan uitmaken van het Islamitisch kalifaat van de Omajjaden. Later waren het voornamelijk tot de islam bekeerde Imazighen die Spanje bezetten onder leiding van Tariq ibn Zijad, die zijn naam zou geven aan Gibraltar (afgeleid van "Jebl Tarik" (جبل طارق), 'berg van Tarik').
De macht van de Arabische heersers hield niet lang stand. De Imazighen kwamen in verzet tegen Arabische overheersing in de succesvolle Grote Amazigh-opstand van 739 tot 743, waarbij een groot gebied in het noorden van Afrika onder Amazighische leiders kwamen te staan. In de 8e eeuw werd in zuidwestelijk Marokko een onafhankelijke staat gesticht door de Barghawata. Het zou de eerste onafhankelijke islamitisch-Marokkaanse staat worden. Kort hierna volgden anderen in het gebied: Nekor en Sijilmasa. Het zou tot de 11e eeuw duren voordat Marokko door de Almoraviden zou worden verenigd en een grootmacht zou worden. De latere Berberse dynastieën van de Almohaden uit de Hoge Atlas, Almoraviden uit de Sahara en de stichters van Marrakech, de Hafsiden en de Meriniden, werden door de geschiedenis heen veelal Moorse dynastieën genoemd, wat niet geheel juist is. Onder de Berberse dynastieën Almohaden, die onder leiding was van Ibn Toemart, en de Almoraviden bloeide de Maghreb op als nooit te voren. Gedurende de middeleeuwen waren de Imazighen onderverdeeld in drie grote stammenconfederaties: de Masmuda, de Sanhaja en de Zenata.
In de 11e eeuw werd het land van de Imazighen binnengevallen door de Arabische Banu Hilal-bedoeïenen. Om de Amazighische Ziriden van de Maghreb te straffen voor het verlaten van het Sjiitische Kalifaat van de Fatimiden dat voorheen heel Noord-Afrika beheerste, kregen de Banu Hilal toestemming van de Fatimiden, die nog over Egypte heersten, om in westelijke richting te migreren. De Banu Hilal versloegen de Ziriden snel, en waren in staat om de Hammadiden van Centraal-Maghreb te verzwakken. Met hun komst begon een versnelde periode van arabisering van Westelijk Noord-Afrika. De geschiedschrijver Ibn Khaldun was bijzonder kritisch over het effect dat zij hadden op de plaatselijke beschaving. Hij beschreef ze als "een horde sprinkhanen, die alles vernietigen dat zij op hun weg tegenkomen". Ibn Khaldun beschreef hoe zij de bevolking terroriseerden en verantwoordelijk waren voor de vernietiging van het landschap door eeuwenoude irrigatiesystemen, putten en zelfs Amazighische steden en dorpen te verwoesten. Hoewel de regio tot de 16e eeuw onder Imazighenbewind zou blijven, had de migratie op lange termijn het gevolg dat de macht van de Imazighen afnam en de Arabieren de macht in handen kregen. Met de val van de Hafsiden verloren de Imazighen definitief hun rol als regerende elite binnen de Maghreb.
Vanaf de 16e eeuw waren de Barbarijse zeerovers actief in Noord-Afrika. Deze piraten waren gevreesd; tot aan de kust van IJsland voerden zij hun rooftochten. De Republiek der Zeven Verenigde Nederlanden sloot in de 17e eeuw een verbond met de Sultan van Fez om ongestoord langs de kust te kunnen varen. Thor Heyerdahl beweerde later dat de Egyptenaren die naar Amerika gevaren zouden hebben, vermoedelijk Imazighen in Egyptische dienst geweest waren. Zijn tocht in 1957 met de rieten boot "Ra" liet hij daarom ook vanaf de Marokkaanse kust aanvangen.
Recente arabisering van de Berbers.
Doordat de Arabische cultuur door de aanhangers van het panarabisme (veelal de huidige regimes in Noord-Afrika) als superieur aan de autochtone inheemse Berber-cultuur werd beschouwd, vond in veel landen in Noord-Afrika een sterke arabisering plaats . Dit ging gepaard met discriminatie van Berbers, waardoor taal, cultuur en identiteit bedreigd werden. Vooral sinds het eind van de Europese koloniale overheersing vond deze onderdrukking van de inheemse cultuur plaats. In bijvoorbeeld Tunesië is de arabisering zover gevorderd dat er bijna geen moedertaalsprekers van Berbertalen meer over zijn.
Vele Berbers hebben zich in de jaren 60 tot '80 van de 20e eeuw in West-Europa gevestigd, waaronder Nederland en België. Ironisch genoeg kregen vele arbeidsmigranten in Nederland door de overheid voorlichting die vanuit het Nederlands vertaald was in het Arabisch en dus niet in hun moedertaal - een van de Amazightalen - waardoor de Nederlandse overheid (wellicht onbewust) mee hielp met de arabisering van de Berbers.
Opstanden.
De Imazighen hebben zich in Algerije tijdens de onafhankelijkheidsstrijd sterker dan de Arabieren tegen de Fransen verzet. Na de onafhankelijkheid profiteerden ze daar niet van.
In het Libië van Moammar al-Qadhafi was er officieel geen sprake van Tamazight, aangezien er een pan-Arabische politiek gevoerd werd.
In Marokko kwamen de Riffijnen onder Mohammed Abdelkrim El Khattabi in de jaren twintig enkele malen in opstand tegen de Spaanse bezetting. Hieruit ontstond de Rif-Republiek van 1921 tot 1927. In 1958 was er een opstand in de regio tegen het nieuwe postkoloniale Marokkaanse regime en tegen de verborgen heerschappij van de kolonisator Frankrijk. In 1972 was er een nieuwe opstand.
Heden.
Tegenwoordig zijn Berberstalige Noord-Afrikanen voornamelijk te vinden in Marokko, Algerije, Tunesië, Libië en Burkina Faso. In Marokko leven ± 19 miljoen Imazighen: de irrifiyen (Riffijnen), ichalhiyen en Atlas-imazighen. In Algerije zijn de grootste Amazigh-regio's Kabylië en de Chaoui-regio. In Kabylië wonen zo'n 5,5 miljoen mensen. In de Chaoui-regio net geen 3 miljoen personen. Ook in Mauritanië, Mali, Ghana en in Europa (naar schatting drie miljoen; vooral in Frankrijk, Nederland en België) vindt men aanzienlijke gemeenschappen van Berbers-sprekende Imazighen. De Franse Imazighen zijn hoofdzakelijk emigranten uit Algerije en hun nakomelingen. De Imazighen in Nederland en België komen hoofdzakelijk uit Marokko, oorspronkelijk als gastarbeiders. Verschillende onderzoeken uit de 21e eeuw lieten zien dat de meeste Noord-Afrikanen genen bezitten die tot hetzelfde haplotype behoren, wat bewijst dat de Darija-sprekende Noord-Afrikanen grotendeels - genetisch gezien - gearabiseerde Imazighen zijn. De geïmmigreerde Fenicische, Romeinse, Vandaalse, Arabische en Franse kolonisten/veroveraars vormden altijd een kleine minderheid ten opzichte van de inheemse bevolking.
Berbers, Berberse wereld en Barbarije.
Er zijn verschillende theorieën die de herkomst van het woord 'berber' uitleggen. Een eerste theorie is dat het begrip "Berber" dateert uit de late Oudheid, toen het gebruikt werd om de Noord-Afrikaanse stammen aan te duiden die buiten de Romeinse invloedssfeer leefden. Het woord is mogelijk een nalatenschap van de migratie van de Germaanse Vandalen naar Noord-Afrika, vanaf het begin van de 5e eeuw. De Germanen werden door de Romeinen van oudsher "Barbaren" genoemd. Een derde theorie is dat Noord-Afrika door de Romeinen Barbarije werd genoemd door de barbarijse zeerovers en hun piratenactiviteiten rondom Zuid- en West-Europa.
Berbers worden in diverse geschriften uit de klassieke oudheid genoemd, toen zij een van de schakels tussen de volkeren en beschavingen van Europa en Afrika ten zuiden van de Sahara vormden.
De naam "Berber" komt van het Griekse woord "bárbaros" (βάρβαρος) wat 'barbaar', 'niet-Griekssprekend' betekent. Dit is een benaming die de Grieken gaven aan ieder volk dat geen Grieks sprak en niet deelnam aan de Griekse beschaving. Later namen de Romeinen dit woord van de Grieken over. Van oorsprong was 'bárbaros' waarschijnlijk het Griekse woord voor een van de stammen die de Grieken in het noorden tegenkwamen, omdat die "barbarbarbar" leken te zeggen wanneer zij spraken. Ook wordt gedacht dat de vroege Grieken en Romeinen aan de kust van Zuid- en West-Europa last hadden van Noord-Afrikaanse piraterij. Ze zouden door de piraterij en zeeroverij de Noord-Afrikanen 'de barbaren' genoemd hebben. Later is hier het woord Berber van afgeleid, de oude Europese en meestgebruikte naam voor dit volk. De naam was in de oudheid enkel van toepassing op die Berbers die zich buiten de Griekse en Latijnse invloedssfeer bevonden. Zo werd de naam niet gebruikt voor de oude Mauretaniërs en de Numidiërs.
De Berberse of Amazighwereld is een 19e-eeuwse term voor het historische vaderland van het Berberse volk. Het geheel omvat vijf landen (Marokko, Algerije, Tunesië, Libië en Mauritanië) plus delen van vier andere landen (het noorden van Mali, in het noorden van Niger, een deel van West-Egypte, en het Spaanse grondgebied van Melilla en Ceuta en de Canarische Eilanden).
De term wordt in de literatuur vanaf de 19e eeuw aangetroffen. Aanvankelijk werd de term gebruikt door Europese wetenschappers, later ook door Berberse intellectuelen, in Marokko en Algerije, als een concept dat de Berberse identiteit in een geografisch context plaatst. De oudst bekende publicatie die de term "Berberse wereld" gebruikte is een Franstalige tijdschrift uit 1866, de "Revue africaine", gepubliceerd in Algerije door de Société historique algérienne.
De oude Nederlandse term Barbarije (Berbers: "Amaḍal Amazigh" of "Tamazgha") werd gebruikt om het land van de Berbers geografisch te onderscheiden van de rest van Afrika of van de andere moslimgebieden.
Marokkaanse Berbers noemen hun volk doorgaans niet "Berbers" maar "Imazighen", wat "vrije mensen" betekent. Sommigen echter prefereren de naam "Berbers", omdat niet alle Berbervolken zichzelf 'Imazighen' noemen (zie kaart).
Taal.
De Berbertalen (binnen Marokko en Noord-Algerije wordt ook de term "Tamazight" gebruikt) vormen een tak van de Afro-Aziatische taalfamilie en zijn daarmee in de verte verwant aan de Semitische talen en bijvoorbeeld het oude Egyptisch. In Marokko en Noord-Algerije worden de Berbertalen van links naar rechts geschreven (en niet van rechts naar links, zoals bij het Arabisch het geval is); het schrift dat daarvoor in gebruik is wordt Tifinagh genoemd. Voorbeelden van Berbertalen of -dialecten zijn het Tachelhit, het Tamazight (Midden-Atlasberber), het Tarifit, het Tamasheq (de taal van de Toeareg in de Sahara) en het Siwi (Egypte).
Berber is erkend als een nationale taal in Algerije, zij het zonder officiële status naast het Arabisch en Frans, maar in andere landen is dit niet het geval. Vanaf het jaar 2003 wordt de taal ook in Marokko onderwezen, na decennia van onderdrukking. Over de Berbertalen bestaat het hardnekkige misverstand dat ze niet geschreven worden. In feite is het Tifinagh schriftsysteem al vele eeuwen in gebruik bij de Toeareg-nomaden en het Tashelhiyt bezit een literaire traditie (waarbij gebruikgemaakt wordt van de Magribijnse variant van het Arabische schrift) die terugreikt tot het einde van de 16e eeuw. Pogingen om de vele veel oudere inscripties in het oude Numidische schrift – de voorloper van Tifinagh – te ontcijferen hebben echter niet veel meer opgeleverd dan een handvol overeenkomsten, bijvoorbeeld een vrouwelijke uitgang op -t die typerend voor Afro-Aziatische talen is.
Het IRCAM standaardiseert het Berber binnen Marokko.
Arabische dialecten werden ingevoerd in de Berberse wereld na de Arabische verovering in de 7e eeuw. Tijdens de korte Arabische heerschappij over de Berberse wereld slaagden de Arabieren er niet in om de Berbers de Arabische taal (de taal van de Koran en van de Umayyaden-dynastie in Azië) op te leggen. Pas met de komst van de Banu Hilal-nomaden in de 11e eeuw zou de Arabische taal zich over grote delen van de Maghreb weten te verspreiden. Nog steeds zijn de Arabische dialecten van de Maghreb onder te verdelen in Hilalische en niet-Hilalische dialecten. Die laatste zijn een voortzetting van het oude Maghrebijns-Arabisch en zijn het sterkst beïnvloed door de Berberse taal. Sprekers daarvan zijn te vinden in bijvoorbeeld de westelijke Rif in Marokko en de Jijel regio van Algerije.
De arabisering van de regio werd sterk versneld in de tweede helft van de 20e eeuw als gevolg van het arabiseringsbeleid, uitgevoerd door Arabisch-nationalistische regimes in Noord-Afrika. Die regimes waren en zijn nog steeds bezig het klassiek-Arabisch te bevorderen. De Berberse taal is nog altijd verboden in Libië en sterk gemarginaliseerd in de andere landen. Ondanks dit beleid zijn uitgestrekte gebieden van Marokko en Algerije echter nog Berbertalig. Dit is het gevolg van de sterke mondelinge tradities van de Berbers waarmee ze hun erfgoed, cultuur en gewoontes aan nieuwe generaties doorgeven.
Tegenwoordig worden er verschillende dialecten van Berbers en Arabisch naast elkaar gesproken, ook in veel grote steden van de Berberse wereld. Drie voorbeelden van steden waar deze tweetaligheid voorkomt, zijn Casablanca, Algiers en Agadir.
Kunst.
Marokko heeft met 40-60 procent van de 35 miljoen inwoners het hoogste percentage Amazigh inwonenden (Chaker 1998:. 14). Gezien dit hoge percentage heeft de Amazighkunst en -cultuur zich merendeels in dit gebied ontwikkeld. In plaats van zichzelf Berbers of Imazighen te noemen, verwijzen zij naar zichzelf door de naam van hun groep. Etnische identiteit is van cruciaal belang voor de Imazighen, om zich als de inheemse bewoners van Noord-Afrika te onderscheiden van de Arabieren die in de 7e eeuw naar Noord-Afrika kwamen.
De vrouwen in de Amazighcultuur spelen een grote rol, niet alleen in de huiselijke sfeer, maar ook in de publieke sfeer. Zij zijn degenen die de Amazigh-identiteit in leven houden door middel van verschillende kunstuitingen. Deze uitingen zijn praktisch van aard (zoals kleding, aardwerk en gereedschap), maar dienen tegelijkertijd ook als openbare symbolen van de Amazigh-identiteit.
Symbolen van de Amazigh-identiteit.
De drie belangrijkste expressievormen van de Imazighen zijn textiel, sieraden en muziek. Daarnaast zijn er nog andere uitingen zoals tatoeages, haardracht en aardewerk. Elk stadium in het leven wordt gekenmerkt door een specifieke manier van kleden. Met deze kledingstijl worden sociale waarden, identiteit en individualiteit weerspiegeld.
Textiel.
Zoals in de rest van Marokko speelt textiel in de Amazighcultuur een grote rol. De Amazighvrouw is befaamd om haar kleurrijke tapijten, dekens en kleding die van verschillende soorten wol geweven worden. De kleuren, patronen en symbolen die in de textiel verwerkt worden dienen als identiteitsexpressie. De vrouw speelt daarom in de Amazighcultuur een centrale rol in de identiteitsvorming en het behoud.
Sieraden.
De meest gebruikte sieraden zijn kettingen, armbanden, hoofdversieringen en kledingsieraden. De zilveren sieraden worden merendeels versierd met kralen, barnsteen, schelpjes en zilveren munten. Sieraden hebben tevens een symbolische, maar ook mythische betekenis in de Amazighcultuur. Vaak worden ze ook gebruikt als amuletten en talismannen om boze geesten en invloeden af te weren. Sieraden spelen een grote rol in de identiteitsexpressie van de Imazighen, met name die van de vrouw.
Muziek.
Paul Bowles heeft getracht de traditionele Marokkaanse muziek, waaronder die van de Berbers, te bewaren voor het nageslacht. Hij voorzag dat de toenemende arabisering van het platteland deze eeuwenoude muziek- en danscultuur zou vernietigen en reisde van juli tot december 1959 kriskras het land door en legde door middel van een bandrecorder de muziek vast. Hij heeft zijn ervaringen beschreven in zijn bundel reisverhalen (in het Nederlands verschenen als "Een man moet niet te veel moslim zijn") en de opnames zijn inmiddels te beluisteren op de cd "Music of Morocco": Recorded by Paul Bowles, 1959.
Middels muziek worden bepaalde ceremonieën begeleid. Met name in de huwelijksceremonie spelen liederen een grote rol. Deze liederen, ook wel izran genoemd, worden van vader op zoon en van moeder op dochter overgedragen. Ze bevatten de geschiedenis van de Imazighen en nemen daarom een belangrijke rol in. Tijdens een huwelijk worden de verschillende onderdelen begeleid door specifieke liederen. In de Amazighcultuur nemen bruiloften een centrale positie in.
Hedendaagse Amazigh-kunst.
Amazighkunst is in vele gebieden van Marokko drastisch veranderd sinds de onafhankelijkheid na de Franse kolonisatie in 1956. Tijdens de inmenging met de Arabische cultuur en taal zijn vele vormen de Amazigh-identiteit, zoals tatoeages, geleidelijk verdwenen. Tegeijkertijd zijn andere kunsten een nieuw leven gegeven, zoals de hedendaagse Marokkaanse schilderkunst. De schilders, zowel Imazighen en Arabieren, hebben zich gericht op het artistieke erfgoed van de Imazighen om zo een nieuwe schilderstijl te creëren die de culturele en etnische diversiteit van Marokko benadrukt.
Een aantal hedendaagse kunstenaars die bijdragen aan de Amazighkunst hebben geleverd:
Veel andere inheemse kunstenaars, waaronder schrijvers en musici, hebben in hun creatieve werken de Amazighcultuur weerspiegeld. Voor de Imazighen is deze kunst meer dan alleen een vorm van expressie en communicatie, het is tevens een manier om het Berberse culturele erfgoed en tradities in leven te houden.
Godsdienst.
De meeste Berbers zijn soennitische moslims. Vóór de islamitische veroveringen van de 7e eeuw waren veel Berbers christelijk, met een joodse minderheid. De Berbers kenden ook andere godsdiensten en goden zoals:
De Berbers waren begaafd in de muziekkunst en poëzie. Herodotus vertelt dat religieuze muziek bij de Libiërs (de Berbers) is verschenen.
Arabisering.
De Berberse taal en cultuur heeft zich nog lang kunnen handhaven, ondanks de geleidelijke arabisering van Noord-Afrika na de verovering door het Arabische Rijk maar al snel viel dit rijk uiteen in onafhankelijke deelgebieden. In de middeleeuwen hadden verschillende machtige Berberse dynastieën, zoals de Almoraviden en Almohaden, de leiding in handen. Ze stichtten hun machtige eigen koninkrijken en de Berberse cultuur bereikte een grote bloei. Na de middeleeuwen veroverde het Ottomaanse Rijk een deel van Noord-Afrika (behalve Marokko) en vervolgens vanaf 1800 de Fransen. In de 20e eeuw kwam de Maghreb tot onafhankelijkheid maar de nu heersende regimes bevorderden een Arabisch nationalisme en de daarbij behorende Arabische taal en cultuur werd vaak dwingend opgelegd aan de bevolking. Meestal werd de inheemse Berberse cultuur en taal als minderwaardig ook verboden om onderwezen te worden en stonden hier strenge straffen op. Vele zangers en dichters die in hun moedertaal bleven optreden of publiceren werden als vijandig aan de Arabische zaak vervolgd of vluchtten naar het buitenland. Vooral in Frankrijk wonen nu verscheidene bekende Berberse artiesten en schrijvers.
In veel landen, zoals Marokko en Algerije, bleef echter nog steeds een levendige Berberse cultuur aanwezig. Recentelijk hebben Berbers in deze twee landen ook meer vrijheden gekregen. Tunesië daarentegen is nu zodanig gearabiseerd, dat de meeste Tunesische Berbers de Arabische taal en identiteit overnamen en zich niet meer als Berber beschouwen. De Libische dictator Qadhafi, een voorstander van het panarabisme, onderdrukte de Berberse cultuur in zijn land. Gearabiseerde Berbers hebben de Arabische taal, identiteit en cultuur overgenomen. Zij spreken dialecten die een mix zijn van met name het Arabisch gemengd met Spaans, Frans en vele andere talen. Een bekend gemengd Arabisch dialect is ook wel het Noordwest-Afrikaanse Darija dialect.
Guanchen.
De Guanchen of "Iknariyan" waren de oorspronkelijke bewoners van de Canarische Eilanden. Het Guanche was hoogstwaarschijnlijk een Berbertaal, waarvan in de huidige spreektaal van de eilanden nog slechts een paar woorden overgebleven zijn. Hoewel de Guanchen als apart volk niet meer bestaan en opgegaan zijn in de huidige spaanstalige bevolking van de eilanden, grijpen sommige activisten terug op de oude Guanchecultuur om hun zelfstandigheid van Spanje te benadrukken. Daarvoor werken ze ook samen met Berberactivisten van Noord-Afrika.
De Guanchen hadden ooit een eigen taal die mogelijk verwant is aan de zuidelijke Berbertalen van Marokko, maar deze is bijna uitgestorven. Dit blijkt uit berbero-linguïstische onderzoeken aan de universiteit van La Laguna op Tenerife. Bepaalde Guanche-woorden zijn verwant aan het Tashelhiyt, dit geldt ook voor bepaalde culturele gebruiken en gerechten op de Canarische Eilanden. In tegenstelling tot de andere Berbers, werden de Guanchen niet bekeerd tot de islam, maar werden ze na de komst van de Spanjaarden bekeerd tot het christendom en het spreken van het Castiliaans, wat het einde betekende van hun oorspronkelijke talen en culturen.
Deze theorie wordt echter door de Spaanse overheid verworpen, omdat de Guanches van oorsprong genetisch niet berbers zouden zijn. De Guanches hebben van oorsprong Haplogroep U6, wat een unieke haplogroep is. Met de uitbreiding van de berberse rijken in de middeleeuwen (Almohaden en Almoraviden), zou een groep Berbers zich met de oorspronkelijk bewoners gemengd hebben. Hierdoor zouden Berberse genen die voornamelijk bestaan uit Haplogroup E1b1b m81 zich met de genen van de bewoners van de Canarische eilanden vermengd hebben. Ook hebben de Spanjaarden die de Canarische eilanden koloniseerden, Berberse slaven naar de Canarische eilanden gebracht. Het grootste gedeelte van de genen van de bewoners van de Canarische eilanden bestaat echter uit unieke genen. De reden van de taalkundige overeenkomsten met Berbertalen is nog onduidelijk. Dit kan komen doordat de talen van Noord-Afrika tot eenzelfde talenfamilie behoren, of doordat zij deze taal hebben overgenomen tijdens de Berberse heerschappijen in de middeleeuwen.
Geologisch gezien horen de Canarische Eilanden bij Noord-Afrika, de eilandbewoners beschouwen zichzelf als Noord-Afrikanen en Noord-Afrika dan als hun vasteland aangezien dat volgens hen logischer zou zijn dan het Europese Spanje dat 1200 kilometer verderop ligt. Vanuit het eiland Fuerteventura is Tarfaya in het zuidwesten van Marokko goed te zien.

</doc>
<doc id="33535" url="https://nl.wikipedia.org/wiki?curid=33535" title="R.E.M. (band)">
R.E.M. (band)

R.E.M. was een Amerikaanse alternatieve rockband die in 1980 in Athens (Georgia) werd opgericht.
Geschiedenis.
In de beginjaren bouwde de band al een behoorlijke reputatie op, maar de doorbraak naar het grote publiek kwam met het album "Out Of Time". Zeer bekende hits zijn "Losing My Religion" en "Shiny Happy People", en het van "Automatic for the People" afkomstige "Everybody Hurts" en "Man On The Moon". In de jaren tachtig werd de band wel gezien als een schoolvoorbeeld van alternatieve rock. De eigenzinnige composities waren een combinatie van folk en rock.
Platenmaatschappij Warner Bros. bood na het verschijnen van "Monster", dat een hit werd in de Verenigde Staten, Groot-Brittannië en Nederland, het meest lucratieve platencontract dat tot dan toe was gesloten: 80 miljoen dollar voor vijf albums.
In 2006 werd R.E.M. opgenomen in de Georgia Music Hall of Fame.
Op 21 september 2011 berichtte de website van de band dat R.E.M. ermee stopte, met als toevoeging dat de groep met veel verbazing, maar ook dankbaarheid terugkeek op wat in 31 jaar muziekleven was bereikt.
Bezetting.
R.E.M. bestond uit:
Drummer Bill Berry verliet de band in 1997. Tijdens een concert in 1995 in het Zwitserse Lausanne was hij bijna bezweken aan een hersenaneurysma en hij leed aan een zware depressie. Sinds hij de groep verliet, deed de groep voor concerten en opnames een beroep op freelance-drummers. Vanaf 2001 was Bill Rieflin (ex-Ministry en -Nine Inch Nails) de vaste invaldrummer tijdens studio-opnames en liveconcerten. Ken Stringfellow, bekend van The Posies, speelde als gastgitarist mee op de Wereldtournees in 1999, 2003, 2004 en 2005. Hij speelde eveneens mee op verschillende LP's inclusief Man on the Moon (soundtrack), Reveal en Around the Sun.
Activisme.
R.E.M. stond bekend als politiek actief. Zanger Michael Stipe uitte regelmatig zijn maatschappelijk engagement en maakte daar ook tijdens optredens geen geheim van. De band steunde het feminisme, het milieu en rechten van de mens door middel van optredens. In de Verenigde Staten stond R.E.M. lange tijd bekend als een van de liberaalste en politiek correctste bands. Mills steunde ook de People for the Ethical Treatment of Animals. Welke bandleden welke idealen aanhangen, bleef binnenskamers om te voorkomen dat anderen misbruik maken van deze verschillen. Ook heeft de band zich ingezet voor de mensenrechten in Myanmar.
De band was supporter van de Democratische Partij in de VS tijdens de campagne van John Kerry. In hun woonplaats Athens steunden ze burgemeester Gwen O'Looney tweemaal in de jaren negentig.
Discografie.
Albums.
Hieronder volgt een overzicht van de hoogste albumnoteringen in de VS, het VK, Nederland (aanvankelijk Veronica, later de Album Top 100) en België (Ultratop). Het maximumaantal albums in Nederland en België ligt op respectievelijk 100 en 200, maar was niet gelijk gedurende de jaren.
Individuele songs.
Het lied "What's the Frequency, Kenneth?" is gebaseerd op de overval op Dan Rather, bekend tv-nieuwspresentator van de Amerikaanse zender CBS. In 1986 werd hij overvallen door William Tager die hem de vraag toeriep "wat de frequentie is". Hij wilde te weten komen op welke frequentie beelden in zijn hoofd gezonden werden om zijn daaruit voortkomende kwellingen te kunnen stoppen.
"Man on the Moon" is een ode aan Andy Kaufman, beroemd komiek en beroemd Elvis-imitator. het 'wake-up' nummer voor de crew op vluchtdag 7 van de laatste spaceshuttlevlucht met de Atlantis. "Everybody Hurts" is een nummer 1-hit in verschillende hitlijsten over de gehele wereld die op 15 april 1993 als single werd uitgegeven door Warner Bros. Records. Het nummer verscheen een half jaar eerder als albumnummer op "Automatic for the People". Michael Stipe linkt het nummer nadrukkelijk aan zijn vriendschap met Kurt Cobain van Nirvana, waarvan hij zelf zegt dat het nummer aansluit op de psychische problemen die Cobain in die periode ervoer. In het algemeen wordt de song in verband gebracht met zelfmoord onder tieners.
"Radio Free Europe" gaat over de radiozender "Vrij Europa" die in 1949 opgericht was om informatie te zenden naar de bevolking die aan de oostelijke zijde van het IJzeren Gordijn leefde en die voornamelijk door de CIA werd gefinancierd.

</doc>
<doc id="33537" url="https://nl.wikipedia.org/wiki?curid=33537" title="Calista Flockhart">
Calista Flockhart

Calista Kay Flockhart (Freeport (Illinois), 11 november 1964) is een Amerikaanse actrice.
Na Broadway en rollen in de films "Quiz Show" en "The Birdcage", werd ze voornamelijk bekend door haar titelrol in de televisieserie "Ally McBeal". Haar gewichtsverlies gedurende de eerste paar seizoenen van de show was aanleiding voor geruchten dat ze zou lijden aan Anorexia nervosa.
Ze is op 15 juni 2010 met acteur Harrison Ford getrouwd.

</doc>
<doc id="33539" url="https://nl.wikipedia.org/wiki?curid=33539" title="Elektrische slijpmachine">
Elektrische slijpmachine

Een elektrische slijpmachine is een apparaat waarbij een ronddraaiende slijpsteen wordt gebruikt om onder andere gereedschap, scharen en messen te slijpen. Voor snijdend gereedschap, zoals beitels of messen is dat de eerste stap naar het scherp maken (door middel van wetten), voor bijvoorbeeld scharen is slijpen afdoende. 
Een elektrische slijpmachine wordt vaak een tafelslijpmachine genoemd, hoewel deze vaak op een werkbank is geplaatst, kan deze ook op een kolom of op een console aan de muur zijn gemonteerd.
De machine wordt aangedreven door een elektromotor. Deze is voorzien van een doorgaande as waarop aan de uiteinden de slijpstenen bevestigd zijn. De as is aan de linkerzijde met linkse schroefdraad uitgevoerd, en aan de rechterzijde met rechtse schroefdraad, dit om te voorkomen dat de moeren tijdens het slijpen lostrillen. De ene schijf bestaat uit grovere korrels dan de andere. De korrels zijn onder hoge druk geperst met lijm als bindmiddel.
Er zijn allerlei soorten slijpmachines. Een belangrijk onderscheid is tussen droog en nat slijpen. Bij nat slijpen draait de steen in een waterbad, bij een lage snelheid; bij droog slijpen wordt een hoge snelheid gebruikt, en moet het te slijpen gereedschap tussentijds gekoeld worden. Er zijn heel veel verschillende soorten stenen, in allerlei diameters en breedtes, en van verschillende materialen.
Voor droog slijpen wordt veelal een steen van carborundum of amaril toegepast. De ene schijf bestaat ook uit een harder materiaal dan de andere. Op de schijf met de hardste korrels kunnen zachte materialen worden geslepen, terwijl op de schijf met de zachtere korrels juist hardere materialen worden geslepen. Wanneer er alleen materiaal hoeft te worden afgebraamd of doorgeslepen wordt de schijf met de hardere korrels gebruikt. Wanneer er bijvoorbeeld een beitel voor houtbewerking moet worden geslepen dan gebeurt dit op de schijf met de zachtere korrels.
Omdat de slijpsteen uit geperste korrels samengesteld, bestaat er altijd de mogelijkheid dat er een breuk ontstaat, met het gevolg dat de steen uit elkaar kan spatten. Om in zo'n geval eventuele ernstige verwondingen te voorkomen, zitten er om de stenen altijd beschermkappen. Deze zijn gemaakt van middeldik plaatstaal; ze mogen nooit worden verwijderd.
Ook de leunspaan bij de steen, waarop het te slijpen materiaal wordt gehouden, moet goed worden afgesteld. Deze moet zo dicht mogelijk bij de steen worden geplaatst.
In sommige gevallen is een van de slijpstenen vervangen door een staalborstel. Wanneer een slijpsteen vol is geslepen met kleine metaaldeeltjes, is het zaak deze te verwijderen. Dit gebeurt met een slijpsteenscherper.

</doc>
<doc id="33540" url="https://nl.wikipedia.org/wiki?curid=33540" title="Zandsteen-slijpsteen">
Zandsteen-slijpsteen

De wat uit de tijd geraakte slijpsteen van zandsteen is een ideale slijpmethode voor houtgereedschap. Het is een grote zware ronde steen van ongeveer 10 cm dikte. Deze hangt in een bak met water. De slijpsteen wordt met de hand rondgedraaid met behulp van een grote slinger. Het slijpproces is tijdrovend, maar volgens experts is een betere slijpsteen niet denkbaar. Om het gereedschap echter vlijmscherp te krijgen dient men het daarna af te bramen. Dit dient te gebeuren door middel van een wetsteen. Meestal is dat een zeer fijne kunststeen. Het beste is nog steeds de ouderwetse oliesteen (een afvalproduct van leisteen). Met een laagje olie erop werden vroeger hiermee de scheermessen geslepen. 

</doc>
<doc id="33541" url="https://nl.wikipedia.org/wiki?curid=33541" title="Lijmklem">
Lijmklem

Een lijmklem, ook lijmtang of sergeant, is een stuk gereedschap dat gebruikt wordt om onderdelen die aan elkaar gelijmd moeten worden, tijdelijk te klemmen, totdat de lijm droog is.
Vroeger was de lijmklem van hout gemaakt, later van metaal.
De meeste lijmklemmen bestaan uit een platte geleider met aan het eind haaks daarop een breder metalen houder. Over de geleider kan een andere houder worden geschoven, hierin zit een schroefas met een handvat. Tussen de vaste houder en de losse houder kan een werkstuk worden geklemd door de schroef met het handvat vast te draaien.
Lijmknecht.
Voor heel grote werkstukken wordt wel een "lijmknecht" gebruikt. Het principe is hetzelfde als bij de lijmklem. Het uiterlijk verschilt: de lijmknecht is zwaarder uitgevoerd en bestaat uit een lange stalen geleider, waar aan de ene kant een gietijzeren kop zit, waarin de schroefas is bevestigd. Deze kan via een klemplaatje via een hendel aangedraaid worden. In de lange geleider zitten op gelijke afstand van elkaar gaten, bij deze gaten kan de losse geleider worden vastgezet met een pen. Tussen de vaste en losse klem kan het werkstuk worden vastgezet.
Een lijmknecht (in het bijzonder een lange lijmklem) wordt ook wel "sergeant" genoemd. Dat woord is een verbastering van het Franse "serre-joint". De militaire rang sergeant komt van "serre-gens".
Nieuwer type.
Een nieuw type lijmklem bestaat, net als de gebruikelijke typen uit een soort u-vorm, waarbij echter het spannen gebeurt door middel van een handeltje dat stapsgewijs, onder druk van een veer, het werkstuk klemt. Met een ander handeltje wordt de zaak weer ontspannen en kan het werkstuk eruit worden gehaald.
Verstek.
Er bestaan speciale lijmklemmen voor het klemmen van verstek gezaagde delen, zoals schilderijlijstjes. Deze kunnen de twee delen van het gezaagde hout onder exact 90° tegen elkaar klemmen.
Belangrijk voor een goed resultaat is dat de tegenoverstaande zijden van de lijst exact even lang zijn. Bij voorkeur worden hierbij vier lijmklemmen tegelijk gebruikt.

</doc>
<doc id="33544" url="https://nl.wikipedia.org/wiki?curid=33544" title="Komstaaldraadborstel">
Komstaaldraadborstel

Een komstaaldraadborstel is een stuk gereedschap dat bestaat uit een metalen kom met aan de rand korte stevige staaldraden. Aan de gesloten kant van de kom zit een stift of een draadeind. De borstel met stift kan in de boormachine. Het model met draadeind wordt in het draadgat van de haakse slijper gedraaid. Beide worden gebruikt om ijzer en staal mechanisch te ontdoen van roest of oude verf van metalen voorwerpen te halen, zoals dat ook handmatig met een staalborstel kan.

</doc>
<doc id="33545" url="https://nl.wikipedia.org/wiki?curid=33545" title="Death Becomes Her">
Death Becomes Her

Death Becomes Her is een Amerikaanse zwarte filmkomedie uit 1992. De film is geregisseerd door Robert Zemeckis. Hoofdrollen worden vertolkt door Goldie Hawn, Meryl Streep en Bruce Willis.
Verhaal.
De film draait om actrice Madeline Ashton en schrijver Helen Sharp; twee vrouwen die al jarenlang bittere rivalen zijn. Die situatie wordt erger wanneer Madeline Helens verloofde, plastisch chirurg Ernest Menville, inpikt en met hem trouwt. Helen zinkt hierna weg in een diepe depressie en belandt uiteindelijk zeven jaar later in een kliniek. Ze raakt geobsedeerd door wraak.
Ondertussen eindigt Madelines carrière op Broadway. 14 jaar later heeft ze nog steeds moeite met het feit dat ze ouder wordt en niet langer gevraagd wordt voor nieuwe rollen. Ernest is ook aan lager wal geraakt. Hij is nu een alcoholist en werkt als begrafenisondernemer. Op een dag ontmoet Madeline Helen weer bij een signeersessie van haar boek "Forever Young". Tot haar verbazing ziet Helen er weer een stuk jonger uit dan eigenlijk zou moeten, gezien haar leeftijd. De zoektocht naar hoe dit kan brengt Madeline uiteindelijk bij de mysterieuze Lisle von Rhoman, een vrouw die beweert het geheim van de eeuwige jeugd te hebben ontdekt. Ze biedt Madeline een toverdrank die haar weer jong zal maken, op voorwaarde dat ze zich na 10 jaar moet onttrekken aan de publiciteit om zo Lisles geheim te bewaren. Madeline gaat akkoord, drinkt van de drank en wordt weer jong. Lisle geeft Madeline nog de waarschuwing mee zeer goed voor haar lichaam te zorgen.
Ondertussen verleidt Helen Ernest en maakt met hem een plan om Madeline te vermoorden. Ernest stemt toe, omdat hij graag van haar af wil. Wanneer hij de jonge Madeline ziet, gaat hij echter door het lint, vergeet het hele plan van Helen en vermoordt haar ter plekke door haar van de trap te duwen. Door de val breekt Madeline haar nek, maar staat later gewoon weer op. Hoewel ze feitelijk dood is, “leeft” ze nog steeds. De toverdrank heeft haar onsterfelijk gemaakt.
Al snel blijkt dat ook Helen van de drank heeft gedronken, wanneer een poging van Madeline om haar te doden eveneens op niets uitdraait. Omdat hun lichamen nu feitelijk dood zijn, beginnen ze langzaam te ontbinden. De vrouwen leggen hun rivaliteit bij en vragen Ernest om hun lichamen te onderhouden. Hij doet dit met tegenzin, maar wil al snel niets meer met ze te maken hebben. De vrouwen beseffen dat ze Ernest nodig hebben en smeden een complot om hem ook van de drank te laten drinken. Ze slaan hem bewusteloos en nemen hem mee naar het huis van Lisle. Daar is net een feestje aan de gang van andere mensen die van haar drank hebben gedronken, onder wie Marilyn Monroe, Greta Garbo, Andy Warhol, Elvis Presley, James Dean en Jim Morrison. Ernest krijgt de drank aangeboden, maar slaat deze af omdat volgens hem eeuwig leven niets waard is. Hij ontsnapt uit het huis en vertrekt met de noorderzon. Helen en Madeline blijven geschokt achter en beseffen dat ze nu voorgoed voor elkaar zullen moeten zorgen.
De film eindigt met Ernests begrafenis, 37 jaar later. Madeline en Helen wonen de begrafenis bij. Uit de toespraak die de priester geeft concluderen ze dat Ernest in zijn sterfelijke leven meer heeft bereikt dan zij ooit zullen bereiken in hun onsterfelijke bestaan. Ook al is hij dood, men zal hem zich altijd blijven herinneren om zijn werk. De twee vrouwen verlaten vol afgunst de kerk. Buiten struikelen ze en vallen geheel uiteen. Desondanks blijven hun lichaamsdelen in leven.
Achtergrond.
Zoals de meeste films van Robert Zemeckis, was ook "Death Becomes Her" een complexe film om te maken. Tijdens de productie ging er dan ook het een en ander mis. Zo verwondde Meryl Streep per ongeluk Goldie Hawns gezicht tijdens de scène waarin Helen en Madeline elkaar met schoppen te lijf gaan.
De film werd vooral geprezen vanwege de special effects. Streep gaf echter toe dat ze niet echt hield van films die zo sterk afhankelijk waren van special effects.
Prijzen en nominaties.
In 1993 werd “Death Becomes Her” genomineerd voor 12 prijzen, waarvan hij er 4 won:

</doc>
<doc id="33546" url="https://nl.wikipedia.org/wiki?curid=33546" title="Grondschaaf">
Grondschaaf

Een grondschaaf (horletoet, oudewijventand, trappenschaaf) is een schaaf met een smalle beitel, waarvan de steel onder een hoek van 90 graden staat zodat de diepte makkelijk verticaal kan worden ingesteld. De steel maakt onderin een bocht zodat de snijkant voor horizontaal snijden geschikt is. Dit snijdende deel staat wel horizontaal in de gleuf die glad gemaakt moet worden. De schaaf wordt met beide handen vastgehouden en steunt met de houder waarin het beiteltje zit op het materiaal dat naast te schaven gleuf zit. Er kunnen beitels in worden gezet van verschillende breedte. Deze schaaf wordt gebruikt om kepen op diepte te maken en/of de bodem van de keep glad en haaks met de zijkanten te maken. Bijvoorbeeld om de kepen of nesten voor traptreden en stootborden in trapbomen te maken.

</doc>
<doc id="33547" url="https://nl.wikipedia.org/wiki?curid=33547" title="Virtueel Particulier Netwerk">
Virtueel Particulier Netwerk

Een Virtueel Particulier Netwerk of Virtueel Privénetwerk (Engels: Virtual Private Network), afgekort VPN, is een manier om een "local area network" (LAN) over een bestaande verbinding, een "wide area network" (WAN), zoals het internet, uit te bouwen met behoud van vertrouwelijkheid.
Via een VPN is het mogelijk via een bestaand netwerk, zoals het internet, gegevens te delen tussen fysiek gescheiden netwerken. Zo kan een werknemer thuis via VPN inloggen op het netwerk van de werkgever. Het bekendste en meest gangbare protocol is OpenVPN. Al wordt tegenwoordig, vooral door moderne VPN's, ook veelvuldig van het protocol WireGuard gebruik gemaakt.
Voor- en nadelen.
De internetverbinding is volledig versleuteld. Het is voor derde partijen niet mogelijk om het internetverkeer af te luisteren. Onversleuteld internetverkeer via een onbeveiligd wifi-netwerk (bijv. een horecazaak) kan afgeluisterd worden, maar met een VPN-verbinding is dit niet mogelijk. In bepaalde landen zoals de VS kan ook de internetprovider de surfgeschiedenis van gebruikers analyseren en vermarkten (dit is in Europa niet mogelijk), een VPN gaat dit tegen.
Via een VPN kan een gebruiker eenvoudig wisselen van IP-adressen. Een gebruiker kan zo geoblocking of een firewall vermijden. Concrete voorbeelden zijn het bekijken van reeksen die streamingdiensten exclusief in één land aanbieden, en het ontlopen van een blokkade op IP-basis. Vaak ook wordt een VPN gewoon gebruikt vanwege de privacy die het geeft. 
Er zijn ook nadelen aan een verbinding via VPN. Internetverkeer vertraagt door de bijkomende omweg, en het is een bijkomende aanvalsvector (VPN-bedrijven kunnen ook spioneren of gehackt worden). Bedrijfstoegang via VPN wordt vaak bijkomend beveiligd.
Technologisch abstract.
Een VPN is een netwerk dat door een ander netwerk (gewoonlijk het internet) getunneld wordt. Hierdoor wordt de theoretische topologie vereenvoudigd, de praktische routering daarentegen zal complexer worden afhankelijk van het onderliggende netwerk. Een VPN tracht de voordelen van het onderliggende netwerk te gebruiken en de nadelen ervan te compenseren. De primaire problemen met het datatransport over een onderliggend netwerk zijn de veiligheid en de betrouwbaarheid. Door encryptie en controlemaatregelen (bijvoorbeeld CRC) kan een goed uitgewerkt VPN toch de integriteit, autorisatie en authenticiteit van de verzonden data verzorgen. Al deze beveiligingsmaatregelen moeten bovendien zo transparant mogelijk geïmplementeerd worden, opdat de eindgebruikers er eenvoudig gebruik van kunnen maken. Verder moet er ook rekening gehouden worden met wetten die van kracht zijn omtrent de privacy van data.
Classificaties.
Er zijn tal van indelingen die gemaakt kunnen worden om VPN's van elkaar te onderscheiden. De voornaamste classificaties zijn hieronder opgesomd:
Opstellingen.
Er zijn twee courante opstellingen waarin een VPN geconfigureerd kan worden:
Een andere mogelijkheid is dat verwante organisaties (bijvoorbeeld leveranciers en magazijniers) elkaars netwerk onderling verbinden om zo een intelligent geheel te bekomen, opdat de productiviteit stijgt. Dit betreft een extranet-VPN. Daarnaast bestaan er nog andere opstellingen afhankelijk van de reële situatie. Deze zijn meestal te herleiden tot een variant op de bovengenoemde opstellingen.
IETF.
De "Internet Engineering Task Force" (IETF) onderscheidt enkele verschillende VPN's. Het deelt de verschillende technologieën in op basis van het beheer van en tussen de verschillende netwerknodes. Hierdoor kan dan geclassificeerd worden op basis van zaken als beveiliging of "quality of service" (QoS). Bij een netwerk dat centraal beheerd wordt, spreekt de IETF van een intranet. Als er meerdere beheersposten in het spel komen, dan wordt gesproken over een extranet. Deze indeling sluit logisch nauw aan bij de gelijknamige classificaties van de "site-to-site"-indeling.
Daarnaast definieert IETF ook nog een "provider-provisioned-VPN". Een PPVPN is een totaalpakket voor een VPN-dienst die een internetprovider aanbiedt via zijn netwerk (zijnde het internet of specifiek aparte lijnen voor VPN). Het is specifiek gericht op bedrijven en organisaties die een WAN wensen uit te bouwen. In de praktijk betekent dit meestal dat de internetprovider een service level agreement (SLA) afsluit waarbinnen de kwaliteit van het datatransport verzekerd wordt.
Beveiligingsmodel.
Het onderliggende netwerk dat gebruikt wordt zal ofwel 'vertrouwd' of 'niet vertrouwd' worden door het VPN. Het valt aan te raden om het onderliggende netwerk simpelweg niet te vertrouwen, zeker niet als dit het internet is. Het VPN-protocol moet dan in technologieën voorzien om de beveiliging te verzorgen. Als men toch het onderliggende netwerk vertrouwt, wordt er gesproken over een "trusted VPN" (of een "Actual Private Network"). Hierbij wordt de beveiliging volledig afgehandeld door het onderliggende netwerk, zonder eigen controlemogelijkheden.
Een essentieel stuk van de beveiliging is de authenticiteit van de data. Dit wil zeggen dat de originaliteit en de herkomst van de data betrouwbaar moeten zijn. Een beveiligingsmodel kan ervoor kiezen om eerst de authenticiteit van de deelnemers aan de VPN-verbinding te controleren alvorens de eigenlijke verbinding op te zetten. Een andere mogelijkheid is om de authenticiteit te verzorgen bij de eigenlijke transmissie.
Beveiliging.
VPN-technieken kunnen ook worden gebruikt om de beveiliging van een eigen netwerk te verbeteren, maar ze zijn in de eerste plaats ontworpen om veilig transport over een onveilig netwerk mogelijk te maken.
Topologie.
In de eerste plaats zal het private netwerk gescheiden moeten worden van het onderliggende netwerk door middel van een "firewall". Deze module zal zowel binnenkomend als uitgaand verkeer analyseren en zo nodig stoppen: de module kan als een filter worden beschouwd. De "firewall" moet strategisch opgesteld staan in de verbinding tussen het private en publieke netwerk. Een "firewall" biedt een hardwarematige isolatie van het private netwerk om ongewenste bezoekers te vermijden. Het is imperatief dat openingen in de "firewall" voor VPN-doeleinden de algemene beveiliging niet ondermijnen.
Vlak achter deze "firewall" zal er bij site-to-site-VPN een AAA-server (authenticiteit, autorisatie en accounting) moeten volgen die VPN-pakketten kan vertalen, zodat die ofwel op het private netwerk kunnen routeren, ofwel klaar zijn om verzonden te worden over het publieke netwerk. Dit wordt praktisch geïmplementeerd door een daemon die het VPN-protocol verzorgt op een dedicated-VPN-server. Bij remote-access-VPN zal de gebruiker lokaal op zijn eigen computer software moeten gebruiken om het VPN-protocol uit te voeren. Een "firewall" kan eventueel ook softwarematig geïmplementeerd worden.
Encryptie.
Encryptie wordt bij tal van protocollen gebruikt om geheimhouding van data te realiseren. Bij encryptie zullen de data getransformeerd worden naar een onleesbare vorm, de zogenaamde cyphertekst. Door middel van een sleutel kan de ontvanger dan een omgekeerde transformatie uitvoeren, waardoor de tekst weer leesbaar wordt. Dit is te vergelijken een brief geschreven in geheimschrift. Iemand die hem toch weet te onderscheppen, kan alsnog niet lezen wat er is geschreven. De meest performante encryptietechnieken vandaag de dag zijn 3DES en "Advanced Encryption Standard" (AES). AES heeft altijd de voorkeur vanwege zijn sterkere crypto-eigenschappen in vergelijking met 3DES. 3DES is verouderd en mag alleen gebruikt worden als er geen mogelijkheden zijn om AES te gebruiken.
Tunneling.
Bij tunneling wordt een pakket voor het private netwerk geëncapsuleerd binnen een nieuw pakket om over het publieke netwerk verzonden te worden. Een eerste reden hiervoor is om het originele pakket compatibel te maken met het publieke netwerk. Deze stap kan met de werking van een bridge vergeleken worden. Een andere reden is de beveiliging van het originele pakket. Het originele pakket kan namelijk volledig versleuteld worden, waarna het geëncapsuleerd zal worden binnen een nieuw pakket. Het geëncapsuleerde pakket zal dan verzonden worden via het onderliggende netwerk en na aankomst uitgepakt worden, zodat met het originele pakket verder gewerkt kan worden. Tunneling is een veelgebruikte techniek bij tal van VPN-implementaties.
IP-adres.
Een VPN-verbinding zorgt ervoor dat het IP-adres verandert. Hierdoor kunnen hackers en criminelen niet herleiden wie er op hun website zitten. Het veranderen van een IP-adres zorgt er overigens ook voor dat computers minder eenvoudig gehackt kunnen worden, waardoor wachtwoorden minder snel publiekelijk op straat komen te liggen.

</doc>
<doc id="33549" url="https://nl.wikipedia.org/wiki?curid=33549" title="Haakse slijper">
Haakse slijper

Een haakse slijper, slijptol of flex is een stuk gereedschap om metaal, steen of hout te bewerken.
Een haakse slijper kan aangedreven worden door benzine, elektriciteit of pneumatiek. In tegenstelling tot de elektrische slijpmachine is de slijpschijf haaks ten opzichte van het motorgedeelte aangebracht. Hij wordt vooral gebruikt voor het slijpen en zagen in metaal en steen.
Vaak wordt deze machine gebruikt voor het grovere werk, zoals het doorslijpen van buizen of betonijzer. Het gebruik van de haakse slijper zal dan ook veelal plaatsvinden in de bouw of op grote constructiewerkplaatsen. Ook bij wegwerkzaamheden wordt deze machine vaak gebruikt om stoeptegels of bakstenen door te slijpen. Hiervoor wordt dan een krachtige haakse slijper gebruikt die voorzien is van een benzinemotor en die met water gekoeld dient te worden. Een dergelijke haakse slijper behoort ook tot de standaarduitrusting van de brandweer. Hiermee kunnen ze bijvoorbeeld betonnen muren, metalen deuren en sloten doorslijpen om bij de brand te komen.
Europese en Amerikaanse slijpers hebben verschillende afmetingen wat betreft montagegat en aandrijfasdiameter voor de schijven. In de VS is de standaardmaat voor schijven tot 125 mm 5/8", terwijl dat in Europa 7/8" is.
Schijven.
Een haakse slijper maakt gebruik van verwisselbare slijpschijven die met een hoog toerental tegen het te slijpen oppervlak schuren en daarmee voor het eigenlijke slijpwerk zorgen. Zo zijn er:
Steeds vaker wordt gebruikgemaakt van schijven die voorzien zijn van industriële diamantkorrels, die gaan langer mee en zijn geschikt voor de hardste materiaalsoorten.
Ander gebruik.
Er zijn komstaalborstels om roest en vuil weg te halen, lamellenschuurschijven om oppervlakken glad af te werken en ook cirkelzagen voor de slijper leverbaar.
Er bestaan ook slijptollen die aangedreven worden door perslucht. Deze worden veel gebruikt in garages.

</doc>
<doc id="33551" url="https://nl.wikipedia.org/wiki?curid=33551" title="Death becomes her">
Death becomes her



</doc>
<doc id="33552" url="https://nl.wikipedia.org/wiki?curid=33552" title="Juniorzaag">
Juniorzaag

Een juniorzaag (ook wel babyzaag of junior metaalzaag genoemd) is een kleine ijzerzaag met een verwisselbaar zaagblad dat kleiner is dan bij een 'gewone' ijzerzaag. In sommige situaties is het handig om van dit zaagje gebruik te maken, omdat er bijvoorbeeld in kleinere hoeken kan worden gezaagd.
De tanden op het zaagblad hebben een voorkeursrichting in de lengte van het zaagblad. 
Het zaagblad wordt in de houder of beugel geplaatst met de tanden van het handvat af zodat gezaagd wordt bij een beweging van de zager af. De terugwaartse beweging verwijdert het zaagsel van tussen de tanden.
Er zijn juniorzagen waarbij de stalen zaagbeugel en het handvat één geheel vormen. Het zaagblad wordt hierbij gespannen door de veerkracht van de beugel. Daarnaast zijn er zagen die voorzien zijn van een houten of kunststof handvat. De afmetingen van het zaagblad voor een juniorzaag zijn: 150 mm lang, 6 mm breed en 0,5 mm dik. Er komen echter ook zaagbladen voor met een lengte van 152,4 mm (6 inch).

</doc>
<doc id="33553" url="https://nl.wikipedia.org/wiki?curid=33553" title="Daphnis et Chloé">
Daphnis et Chloé

Daphnis et Chloé (Russisch: Дафнис и Хлоя, "Dafnis i Chloja") is een ballet in één bedrijf van Michel Fokine. Het stuk is gebaseerd op het liefdesverhaal "Daphnis en Chloé" van Longus, een Griekse schrijver uit de 2e eeuw. De muziek werd voor het ballet gecomponeerd door de Franse componist Maurice Ravel. Russisch kunstenaar Léon Bakst ontwierp de kostuums en decors. De Ballets Russes brachten "Daphnis et Chloé" in première op 8 juni 1912 in het Théâtre du Châtelet te Parijs. Vaslav Nijinsky en Tamara Karsavina dansten toen in de hoofdrollen.
Verhaal.
Eerste scène.
Een zonnige lentenamiddag op het Griekse eiland Lesbos. Schapen grazen in een weide aan de rand van een heilig bos. Jonge mannen en vrouwen brengen geschenken naar een standbeeld van drie nimfen in een uitgehouwen nis. De groep buigt bij de nis en de vrouwen versieren het voetstuk met guirlandes. Ook Daphnis en Chloé komen bij de nis van de nimfen. De vrouwen gaan verleidelijk rond Daphnis dansen. Chloé is jaloers, maar wordt zelf in de dans meegenomen. Dorcon, een koeherder, benadert haar nogal sterk. Daphnis is op zijn beurt aangedaan.
Op het einde van de dans probeert Dorcon Chloé te kussen. Ze biedt hem in onschuld haar kaak aan, maar met een bruuske beweging duwt Daphnis de koeherder aan de kant. Hij benadert Chloé met zijn eigen affectie. De andere vrouwen komen nu tussen. Ze plaatsen zich tussen de twee in en stellen een danswedstrijd tussen Daphnis en Dorcon voor. De winnaar krijgt een kus van Chloé. Dorcon danst echter onhandig en de groep imiteert spottend zijn bewegingen. Daphnis ontvangt zijn beloning. Dorcon wil ook een kus, maar de groep jaagt hem weg.
Daphnis en Chloé zijn nu in innige omhelzing. Wanneer de groep vertrekt, gaat Chloé mee. Daphnis blijft roerloos en in extase achter. Hij gaat in het gras liggen. Even later komt Lyceion voorbij. Ze merkt de jonge herder op, komt dichterbij en plaats haar handen over zijn ogen. Daphnis denkt dat het Chloé is. Wanneer hij Lyceion herkent, trekt hij zich weg. Schijnbaar zonder opzet laat Lyceion een sluier van haar schouder vallen. Daphnis raapt de sluier op en plaats die terug. Lyceion gaat aan het dansen; eerst langzaam en dan steeds meer levendig. Opnieuw valt een sluier op de grond en opnieuw raapt Daphnis deze op. Plagend en spottend loopt Lyceion weg. Ze laat Daphnis verward achter.
Geweld en kreten worden hoorbaar. Er komen vrouwen aangerend, achtervolgd door piraten. Daphnis denkt dat Chloé in gevaar kan zijn. Hij rent weg om haar te zoeken. Dan komt Chloé in paniek aangerend, op zoek naar veiligheid. Ze gaat schuilen in de nis van de nimfen. Een groep rovers vindt Chloé. De woestelingen vangen de vrouw en dragen haar weg. Wanneer Daphnis weerkeert, vindt hij Chloés sandaal. Hij vervloekt de godheden in de nis en valt van uitputting neer.
De nacht valt. Een onnatuurlijk licht schijnt over het landschap en de nimfen komen tot leven. Na een trage, mysterieuze dans drogen ze Daphnis' tranen. De drie roepen de god Pan aan, wiens silhouet zichtbaar wordt. Daphnis gaat daarop over tot een smeekbede.
Tweede scène.
Een piratenkamp langs de ruwe kust. Zeerovers zijn hun buit aan het uitladen bij het licht van toortsen. Het hoofd van de rover, Bryaxis, laat de gevangen Chloé naar voren brengen. Hij beveelt Chloé te dansen. Haar dans doet dienst als smeekbede. Ze probeert ook herhaaldelijk te vluchten, maar botst op geweld. Bryaxis grijpt haar beet en draagt haar in triomf weg. Plots verandert de sfeer. Overal verschijnen kleine vlammetjes, als aangestoken door onzichtbare handen. Satyrs komen aangekropen en -gesprongen. De aarde opent zich en de schaduw van Pan valt op de heuvels. De zeerovers vluchten in paniek weg.
Derde scène.
Ochtend. Daphnis ligt nog steeds bewusteloos bij de nis van nimfen. Een groep herders is op zoek naar Daphnis en Chloé. Ze vinden Daphnis en wekken hem. Dan komt Chloé op, omringd door schapenhoedsters. Daphnis en Chloé gooien zich in elkaars armen. Ze brengen een mimespel over de liefde tussen Pan en Syrinx. Daphnis/Pan verklaart zijn liefde aan Chloé/Syrinx. De nimf wijst hem af, maar de god dringt aan. Chloé/Syrinx verdwijnt in het riet. Daphnis/Pan maakt een rietfluit speelt een deuntje. Daphnis/Chloé verschijnt weer en brengt een dans. Ze danst wilder en wilder en valt in Daphnis' armen. De twee omhelzen elkaar teder en zweert Daphnis zijn trouw. Jongelingen komen op en het ballet eindigt met een bacchanaal.
Choreografie.
Michel Fokine zorgde voor de originele choreografie van "Daphnis et Chloé". Hij gebruikte in de dans details van lichaamshoudingen uit de oud-Griekse beeldhouwkunst. De afwijking van klassieke dans vertoont ook gelijkenissen met het werk van de Amerikaanse danseres Isadora Duncan. Het was de bedoeling om een ballet te maken met een 'antieke' sfeer. Toch doen de scènes vooral pastoraal aan. Frederick Ashton voorzag in 1951 een nieuwe choreografie voor een productie door het Sadler's Wells Ballet. Hij keek voor zijn passen naar hedendaagse Griekse volksdans, eerder dan poses uit de klassieke oudheid.
Opvallend in beide choreografieën is de dans van Chloé in de tweede scène. De ballerina maakt geen gebruik van haar 'gebonden' handen, een effectieve manier om haar hulpeloosheid en het gebrek aan vrijheid uit te drukken. Zonder het gebruik van de handen moet de ballerina ook steunen op natuurlijke emotionele expressie in plaats van conventionele mime. Ashton laat Chloé bovendien veel inwaartse en neerwaartse bewegingen maken. Deze 'donkere' choreografie contrasteert hij met de vrolijke scènes, gedomineerd door uitwaartse en opwaartse bewegingen.
Muziek.
Maurice Ravel componeerde de muziek van "Daphnis et Chloé" speciaal voor het ballet. Hij schreef de partituur in opdracht van Sergej Diaghilev, directeur van de Ballets Russes. Ravel begon aan de compositie in 1909 en werkte er maar liefst drie jaar aan. Het is een werk voor groot orkest. Ravel voegde ook een woordloos koor toe. Diaghilev schrapte dit koor voor een Londense productie in 1914, tot woede van de componist. Bij de première in 1912 werd het orkest gedirigeerd door Pierre Monteux.
Vier leidmotieven geven muzikale eenheid aan de score. De weelderige harmonieën in "Daphnis et Chloé" zijn typisch voor de impressionistische beweging in klassieke muziek. Met een duur van bijna een uur is dit Ravels langste werk. Het wordt ook als een van zijn beste composities gezien. Uit de balletmuziek heeft Ravel later twee orkestsuites samengesteld. Deze worden vaker live uitgevoerd dan het volledige ballet.
Kostuums en decor.
Russisch kunstenaar Léon Bakst ontwierp de kostuums en sets voor de originele productie. Couturier Jeanne Paquin vroeg aan Bakst om zijn kostuums om te zetten in modeschetsen. In 1951 ontwierp John Craxton nieuwe outfits en decorstukken voor een productie van het Sadler's Wells Ballet. Craxton reisde vanaf 1946 regelmatig naar Griekenland, aan land waar hij een passie voor had. Hij plaatst "Daphnis et Chloé" in een landschap met blauw-grijze, zilveren en geel-bruine heuvels en olijfbomen. Zijn roverskamp ligt onder zwarte kliffen. Voor de laatste scène gebruikt hij vegetatie tegen een lege hemel. Craxtons herdervolk draagt ordinaire broeken, shirts en zomerjurken. Zijn piraten gaan in zwart en rood gekleed.
Producties.
De Ballets Russes brachten "Daphnis et Chloé" in première op 8 juni 1912 in het Théâtre du Châtelet, te Parijs. Vaslav Nijinsky en Tamara Karsavina dansten toen in de hoofdrollen. De Londense première vond plaats in 1914. In 1951 bracht het Sadler's Wells Ballet een eigen versie van het stuk. Frederick Ashton was verantwoordelijk voor de choreografie en John Craxton verzorgde de vormgeving. Ballerina Margot Fonteyn danste voor het Sadler's Wells als Chloé.

</doc>
<doc id="33554" url="https://nl.wikipedia.org/wiki?curid=33554" title="Tijdlijn van het stads- en streekvervoer">
Tijdlijn van het stads- en streekvervoer

Tijdlijn van het stads- en streekvervoer in het algemeen en het Nederlandse en Belgische stads- en streekvervoer in het bijzonder.

</doc>
<doc id="33555" url="https://nl.wikipedia.org/wiki?curid=33555" title="Electrische slijpmachine">
Electrische slijpmachine



</doc>
<doc id="33560" url="https://nl.wikipedia.org/wiki?curid=33560" title="Daphnis et Chloê">
Daphnis et Chloê



</doc>
<doc id="33563" url="https://nl.wikipedia.org/wiki?curid=33563" title="Wisselstroommotor">
Wisselstroommotor

Een wisselstroommotor is een elektromotor die wordt aangesloten op een wisselspanning. Daarbij wordt onderscheid gemaakt in "draaistroommotoren", die gevoed worden door een driefasestroom en werken met een draaiveld, en "eenfasemotoren", die gevoed worden door een eenfasestroom. Ook bij de eenfasemotoren zijn er die werken met een draaiveld en daarom net als de draaistroommotoren "draaiveldmotoren" genoemd worden. Bij de draaistroommotoren wordt het draaiveld gerealiseerd door de driefasige elektrische spanning en/of stroom te verschuiven over 120° op een driefasige wikkeling. Bij enkelfasige wisselstroommotoren wordt het draaiveld opgewekt in de motor zelf, vaak in combinatie met spoelen of condensatoren.
Het toerental van een draaistroommotor is rechtevenredig met de frequentie van de aangelegde spanning en ligt daardoor vast. Dit is afhankelijk van het aantal poolparen en is altijd een deeltal van de netfrequentie 50 Hz.
Driefasig.
Bij driefasige wisselstroommotoren worden de synchrone en asynchrone draaistroommotoren onderscheiden.
Synchrone draaistroommotoren.
Een motor heeft steeds twee magneetvelden nodig. Het eerste magneetveld wordt gevormd door het draaiende magneetveld in de stator. Het tweede magneetveld wordt gemaakt door het toevoeren van een gelijkstroom op de spoel van de rotor. Dit magneetveld zal het toerental volgen van het statordraaiveld. Deze motoren worden synchrone motoren genoemd omdat het toerental van de motor altijd gelijk is met de frequentie van de wisselspanning.
Asynchrone draaistroommotoren.
Dit is een inductiemotor. Een motor heeft steeds twee magneetvelden nodig. Het eerste magneetveld is het draaiende magneetveld in de stator. Het tweede magneetveld wordt gevormd door de geïnduceerde of erin opgewekte magneetveld in het kooianker van de rotor. Vandaar de naam inductiemotor.
Men noemt deze motor een asynchrone motor omdat hij iets trager draait dan het aangeboden draaiveld. Het snelheidsverschil is meestal niet groot, maar is wel essentieel voor de werking van de motor. Alleen bij een snelheidsverschil is er overdracht van stator naar rotor en daardoor koppelvorming. De ontwikkeling van de asynchrone motor gaat terug naar het werk van Galileo Ferraris, 1885, Nikola Tesla, 1887, Michail Doliwo-Dobrowolski, 1889 en Charles Proteus Steinmetz, 1893.
Eenfasig.
Eenfasige draaiveldmotoren.
Eenfasige wisselstroommotoren zijn:
Wisselstroomseriemotor.
Een speciaal type eenfasige wisselstroommotor is de universeel- of wisselstroomseriemotor. In tegenstelling tot de eerder genoemde wisselstroommotoren is dit geen draaiveldmotor maar een aangepaste uitvoering van de gelijkstroommotor die wordt aangesloten op een wisselspanning in plaats van een gelijkspanning. Het voordeel van de wisselstroomseriemotor ten opzichte van eerder genoemde synchrone en asynchrone draaiveldmotoren is dat het toerental van deze motor onafhankelijk is van de netfrequentie. Deze motoren kunnen daarom ontworpen worden voor zeer hoge toerentallen.

</doc>
<doc id="33565" url="https://nl.wikipedia.org/wiki?curid=33565" title="Rijksweg 5">
Rijksweg 5

 (N202)
 (A7) / (A8)
Rijksweg A5 is een Nederlandse autosnelweg van 17 kilometer lengte, die loopt van knooppunt De Hoek (aansluiting A4) via knooppunt Raasdorp (aansluiting A9) naar knooppunt Coenplein (A8 en A10). In het verleden was A5 het nummer van de huidige A200 (Haarlem – Halfweg).
De A5 is parallel gelegen aan de Zwanenburgbaan, een start- en landingsbaan van Schiphol, en is op 8 november 2003 voor het verkeer opengesteld, tussen De Hoek en Raasdorp. Het stuk tussen Raasdorp en Westpoort is op 14 december 2012 geopend. Het laatste deel tot aan de aansluiting op de A10 werd op 13 mei 2013 voor het verkeer opengesteld.
De gehele rijksweg 5 is uitgevoerd als 2x2-strooks autosnelweg.
De wanden van de Rolbaantunnel zijn bekleed met tegelmozaïeken van stijgende/landende vliegtuigen.
Verlenging 'Westrandweg'.
De A5 is doorgetrokken vanaf knooppunt Raasdorp naar de A10, vlak ten zuiden van de Tweede Coentunnel. De Westrandweg heeft twee afritten ter hoogte van de straten Dortmuiden en Luvernes. De A5 kruist de Haarlemmerweg (N200) met een viaduct, hier is geen aansluiting voorzien.
Knooppunt Raasdorp is bij de aanleg van de Westrandweg volledig gemaakt. Het knooppunt met de A10 is daarentegen onvolledig; het kan alleen gebruikt worden voor verkeer van de Westrandweg naar knooppunt Coenplein en vice versa.
De weg ligt grotendeels verhoogd en vormt ter hoogte van het bedrijvengebied Westpoort het langste viaduct van Nederland, met een lengte van 3,3 kilometer.
Het plan voor de aanleg van de Westrandweg was er al ruim twintig jaar voor de opening. In 1991 nam de toenmalige minister van Verkeer en Waterstaat, Hanja Maij-Weggen, een besluit over het tracé van de Westrandweg. Met de aanleg werd echter niet begonnen.
Het Bereikbaarheidsoffensief Randstad (BOR) maakte in 2000 extra investeringen in het Noord-Hollandse hoofdwegennet mogelijk. Op verzoek van diverse regionale overheden werd een groot deel van dat budget gereserveerd voor de aanleg van de Westrandweg, de omleiding van doorgaand verkeer op de N200 uit Halfweg en de aanleg van de Tweede Coentunnel. Het Rijk en de regionale overheden zorgden vervolgens voor de noodzakelijke aanvullende financiering. Het besluit voor de Westrandweg, dat in 1991 was vastgesteld, bleek verouderd. Daarom is in maart 2004 een nieuwe Tracéwetprocedure voor de Westrandweg opgestart. Op 23 augustus 2005 verscheen de Trajectnota. Daarin is het voorkeurstracé uit 1991 getoetst aan het huidige beleid en de huidige regelgeving.
Opening Verlenging 'Westrandweg'.
In het eerste kwartaal van 2004 zijn de procedures gestart voor de aanleg van de Westrandweg, De werkzaamheden zijn in 2009 begonnen. Op 14 december 2012 is de Westrandweg geopend tussen knooppunt Raasdorp en de aansluiting Amsterdam-Westpoort (afrit 3). De Tweede Coentunnel was al gereed, doch kwam nog niet in gebruik omdat het softwaresysteem nog niet op orde was. De opening vond plaats op 13 mei 2013 na het gereedkomen van de aansluiting op de A10. Na opening van de Tweede Coentunnel is de 'oude' Coentunnel een jaar gesloten geweest voor renovatie. Op 21 juli 2014 is de tunnel heropend.

</doc>
<doc id="33566" url="https://nl.wikipedia.org/wiki?curid=33566" title="Role-playing">
Role-playing



</doc>
<doc id="33567" url="https://nl.wikipedia.org/wiki?curid=33567" title="Draaistroom">
Draaistroom



</doc>
<doc id="33568" url="https://nl.wikipedia.org/wiki?curid=33568" title="Phobos">
Phobos

Phobos (Grieks voor "angst") kan verwijzen naar:
Het woord fobie is ook afgeleid van dit Griekse woord.

</doc>
<doc id="33570" url="https://nl.wikipedia.org/wiki?curid=33570" title="Handboor">
Handboor

Een handboor is een boormachine of boor die met de hand wordt aangedreven.
Soorten.
Handboor.
Een handboor heeft een dwars geplaatst handvat waarmee de boor rondgedraaid kan worden. Bij een handboor voor hout is de punt schroefvormig, waardoor de boor tijdens het draaien het hout wordt ingetrokken.
Handboortje (fretboor).
In zijn eenvoudigste vorm bestaat het uit een ijzeren stift of pen, met een taps toelopende schroefdraad op het einde, vergelijkbaar met een houtschroef (ook wel "houtfret" genoemd). Soms zit er een houten handvat op. De kurkentrekker is een vorm van zo'n boor.
Booromslag.
De booromslag of slingerboor is een handboormachine zonder overbrenging; iedere rondgaande beweging van de boor wordt veroorzaakt door één omwenteling van de slinger.
Handboor met overbrenging.
Om een grotere boorsnelheid te verkrijgen zijn er handboren met een overbrenging. Dit type heeft aan de boven- en aan de zijkant een handvat, de andere zijkant is voorzien van een getand wiel waaraan een zwengel is aangebracht. De vertanding van dit wiel grijpt in een kleiner conisch tandwiel. Dit tandwieltje drijft de boorhouder aan de onderkant aan. Bij het boren zal de boorhouder met een grotere snelheid draaien dan het aandrijvende zijwiel.
Een zwaarder model handboormachine met (tandwiel)overbrenging is de borstboormachine. Deze heeft in plaats van een handvat een gebogen metalen plaat die tijdens het boren tegen de borst of schouder wordt gedrukt. De machine heeft een geheel gesloten tandwielkast, beide zijkanten zijn voorzien van een uitgaande as en schroefdraad voor een afneembare handgreep. Door de zwengel op een van deze assen te plaatsen, is het mogelijk de boorhouder met twee verschillende snelheden aan te drijven.
Handboor met pompbeweging.
Bij gebruik van een handboor met pompbeweging zal het boortje sneller ronddraaien dan bij een booromslag. Er kan echter niet zoveel kracht mee gezet worden. Er kunnen daarom alleen kleine gaatjes in zacht hout mee worden geboord. Deze handboortjes worden veel gebruikt bij het figuurzagen. Voor het maken van een niet toegankelijke zaagsnede wordt hiermee eerst een gaatje geboord om het zaagje doorheen te voeren.

</doc>
<doc id="33571" url="https://nl.wikipedia.org/wiki?curid=33571" title="Rattenstaart (gereedschap)">
Rattenstaart (gereedschap)

Een rattenstaart is een ronde vijl, die zowel gaten in hout als metaal kan verruimen. Voor wat het werken in hout betreft is het een grove vijl, en voor metaal een fijne vijl.

</doc>
<doc id="33572" url="https://nl.wikipedia.org/wiki?curid=33572" title="Wetsteen">
Wetsteen

Een wetsteen is een steen die gebruikt wordt om houtbeitels of ander snijdend gereedschap na het slijpen verder te bewerken, namelijk om ze te scherpen. Wetstenen bestaan er in allerlei vormen en maten.
Dit wetten gebeurt meestal met meerdere stenen, van opvolgende fijnheid, zodat steeds verder gepolijst wordt. Als smeermiddel wordt meestal water, speeksel of een of andere olie gebruikt.
Er bestaan zowel natuurlijke als synthetische wetstenen. Synthetische wetstenen worden vaak uit twee lagen gemaakt: een grove korrel en een fijnere korrel. Over het algemeen zijn synthetische stenen grover dan natuurlijke, en wordt voor het vlijmscherp afwerken een natuurlijke steen gebruikt. Er komen wel steeds meer fijne synthetische stenen op de markt.
Natuurlijke wetstenen werden, en worden, onder andere gewonnen in Arkansas (USA), Vielsalm (België), Leicestershire (UK) en Japan. De Belgische wetsteen heet Coticule en bevat tot 42% granaat korrels. 
Als alternatief voor een wetsteen wordt tegenwoordig ook wel een met diamantpoeder gemaakt gereedschap gebruikt.

</doc>
<doc id="33573" url="https://nl.wikipedia.org/wiki?curid=33573" title="Klauwhamer">
Klauwhamer

Een klauwhamer is een hamer die aan de ene kant een ronde platte vorm heeft, aan de andere kant gebogen is met een spleet. Deze spleet wordt de 'klauw' genoemd.
Met een klauwhamer is het makkelijk om bijvoorbeeld spijkers (draadnagels) uit te trekken. Het is bij uitstek een stuk gereedschap voor de timmerman.
Een vroege klauwhamer is te zien aan de linkerkant van Albrecht Dürers gravure "Melencolia I" uit 1514.

</doc>
<doc id="33574" url="https://nl.wikipedia.org/wiki?curid=33574" title="Structuralisme (sociale wetenschappen)">
Structuralisme (sociale wetenschappen)

Structuralisme is een benaderingswijze die ervan uitgaat dat niet-direct waarneembare of onbewuste structuren ten grondslag liggen aan alle sociale verschijnselen. Deze structuren zijn verzamelingen van de relaties tussen de elementen waaruit de sociale werkelijkheid is opgebouwd. Het structuralisme bestaat uit een aantal interdisciplinaire methodes en onderzoeksprogramma's die stellen dat er uitgebreide onbewust functionerende culturele symboolsystemen zijn die het alledaagse in grote mate bepalen en daarom onderzocht moeten worden. Deze intellectuele stroming binnen de sociale wetenschappen en hedendaagse filosofie kende een bloeitijd in de jaren 1960-70.
Inhoud.
Het structuralisme is de uitbreiding van de structurele taaltheorie van Ferdinand de Saussure naar verschillende andere vakgebieden. Deze taaltheorie stelde dat de betekenis van een woord niet wordt bepaald door hetgeen waarnaar zij verwijst, maar door de gehele taal zelf. Om een woord te begrijpen moet men dus de bredere taal onderzoeken en kijken hoe dit element erin past. De Saussure zag taal en meer concreet een woord als bestaande uit twee elementen: "signifiant" (betekenaar) en "signifié" (betekenis). Wat de Saussure de betekenaar ("signifiant") noemt, is het concreet gerealiseerde teken (de letters op het papier of de klank). De betekenis ("signifié") is het mentale concept waar de betekenaar verwijst. De betekenis van het teken moet onderscheiden worden van de buitentalige referent. Hij zette zich af tegen de klassieke opvatting dat de betekenis van een woord louter bepaald wordt door het buitentalig object waar het naar verwijst en stelde een alternatieve interpretatie voor. Het was de Saussure niet om de dingen in de wereld te doen, maar om de begrippen die in de taal ("langage") aanwezig zijn. De betekenis van een woord werd volgens Saussure louter bepaald door de andere betekenaars in het systeem zelf. Betekenaar en betekenis vormen samen als tekeneenheid het basiselement van zijn taalkunde; hij zag deze twee delen van het teken als de twee zijden van een blad papier. Verdere bijdrage aan deze theorie zijn gemaakt door Louis Hjelmslev, Roman Jakobson en André Martinet.
Het structuralisme bevat dus een soort holisme en stelt het geheel primair aan de delen. Het geheel van intern samenhangende fenomenen is een structuur. Daarom kan het structuralisme zich niet direct op een onderzoeksobject richten; deze is immers pas begrijpbaar in de context van het grotere systeem, maar richt zich op het algemene systeem dat de concrete elementen zelf mogelijk maakt. Deze structuren worden gedacht als slechts formeel bepalend en onafhankelijk van enige inhoud en de concrete personen die onder deze structuur leven.
Naast een linguïstisch structuralisme, dat vooral bekend werd, werd er ook een wiskundig structuralisme uitgewerkt op basis van het werk van de Bourbakigroep. De invloed hiervan is onder meer terug te vinden in het werk van Georges Dumézil, Gilles-Gaston Granger, Claude Lévi-Strauss, (de vroege) Michel Serres.
Structuralisme en het subject.
Het voornaamste kenmerk van het structuralisme is misschien wel dat ze het subject (of breder de mens) niet meer centraal wordt geplaatst, in tegenstelling tot de traditionele filosofie. Het structuralisme stelt over het algemeen dat de categorie van het subject een sociale constructie is. Sommige structuralisten willen zelfs zo ver gaan om het hele concept van het persoonlijke en vrije subject te ondergraven en zelfs af te schaffen. De structuralist Claude Lévi-Strauss stelde dat de voornaamste rol van de menswetenschappen niet is de mens te constitueren, maar hem te ontbinden. De marxist Louis Althusser stelde dan weer dat het subject een product is van de (heersende) ideologie.
De filosoof en historicus Michel Foucault argumenteerde in zijn werk "les mots et les choses" (1966) dat de mens niet centraal staat, maar een product is van onze hedendaagse cultuur. In dit werk onderzocht hij de geschiedenis van de kennis en van de menswetenschappen en kwam tot het besluit dat er met de opkomst van de moderne menswetenschappen aan het licht is gekomen - doordat de mens zowel subject en object van het onderzoek is - dat de mens niet de oorsprong en het fundament van alle kennis is. Hij zag het structuralisme dan ook als een historisch symptoom waarin de mens inziet niet het laatste woord te hebben. Het structuralisme laat de mens als subject van het weten weer helemaal verdwijnen. Foucault ging zelfs zo ver dat hij uiteindelijk de mens dood verklaarde en sprak van het einde van de mens ("l'homme est fini").
Toepassingen.
Het is deze structuralistische taalkunde die langzamerhand ook werd toegepast op andere domeinen. Een belangrijk persoon bij deze verspreiding is Roman Jakobson, een Russische taalkundige die door zijn intellectuele contacten dit ideeëngoed verspreidde over verscheidene andere disciplines. Jakobson werkte deze taaltheorie van De Saussure verder uit. Zo stelde Jakobson dat er eigenlijk twee grondprincipes aan de basis liggen van de taal, namelijk de metafoor en de metonymie. Metafoor staat gelijk aan kiezen: om een bepaald feit te beschrijven moeten bepaalde woorden gekozen worden en andere dus niet. Metonymie staat dan weer gelijk met het feit dat de spreker deze gekozen termen ook moet combineren op een grammaticaal juiste manier. Deze fenomenen zijn makkelijk aan te wijzen in de taal: mensen gebruiken constant vergelijkingen en metaforen om mensen te beschrijven ("jij bent een blok aan mijn been") en ook de metonymie is er in de vorm dat bijvoorbeeld van een vloot van twaalf masten wordt gesproken, terwijl gewoon twaalf schepen wordt bedoeld.
Antropologie.
Een vroeg voorbeeld van de toepassing van dit ideeëngoed is terug te vinden in het werk van de antropoloog Claude Lévi-Strauss. In de godsdienstsociologie en antropologie was al eerder door Emile Durkheim en Marcel Mauss in hun artikel "De quelques formes primitives de classification. Contribution à l’étude des représentations collectives" (1903) en later ook in Durkheims boek "Les Formes élémentaires de la vie religieuse" (1912) de stelling verdedigd dat collectieve voorstellingen van een cultuur bestaan in de vorm van binaire tegenstellingen. De centrale tegenstelling is bijvoorbeeld die tussen het sacrale of het heilige enerzijds en het profane of alledaagse anderzijds.
Na contacten tussen Jakobson en Lévi-Strauss ontdekte Lévi-Strauss de analogie tussen deze binaire taalstructuren en de binaire samenlevingsstructuren zoals die al door Durkheim en Mauss werden beschreven. Hij kwam dit op het spoor door systematisch de mythes van bepaalde stammen te beschrijven aan de hand van taalkundige tegenstellingen en transformaties in de gesproken taal. Zo begon hij deze ideeën toe te passen op het onderzoeken van de verwantschapsstructuren in deze primitieve samenlevingen. Deze structuren konden volgens Lévi-Strauss nooit louter worden bestudeerd door naar de beschikbare empirische data te kijken. Het moest echter, in navolging van de Saussure, bestudeerd worden als een reeks van symbolische relaties.
In de tribale samenlevingen die Lévi-Strauss onderzocht, vond hij die relaties terug in de verschillende mythes die aan bod komen. Hij bouwde hier verder op de verfijningen die Jakobson had aangebracht en stelde dat mensen in binaire opposities (hoog/laag, man/vrouw, leven/dood) denken. Culturele verschijnselen kunnen begrepen worden door deze tegenstellingen in kaart te brengen. Een voorbeeld: leven en dood zijn twee conflicterende verschijnselen en culturen lossen dit op door middel van allerlei rituelen rondom bijvoorbeeld de sterfte van een persoon. De grondstructuur leven/dood is universeel, de manier waarop culturen hiermee omgaan (begrafenisrituelen) is cultuurafhankelijk. Verder werd Lévi-Strauss ook nog sterk geïnspireerd door de psychoanalyse van Sigmund Freud en hij paste bepaalde technieken en ideeën van Freud dan ook in zijn antropologisch werk toe.
Toen Lévi-Strauss zijn theorieën voor het eerst uiteenzette, was het humanistisch marxisme en existentialisme nog dominant in het intellectueel klimaat van Frankrijk. Hij werd dan ook sterk bekritiseerd door onder andere Jean-Paul Sartre. Sartre ontkende immers dat er zoiets was als het onbewuste, terwijl Lévi-Strauss vertrok van de hypothese dat er wel zulke onbewuste maatschappelijke structuren waren. Verder vond Sartre de freudiaanse methode van vrije associatie die Lévi-Strauss hanteerde nietszeggend, omdat het volgens Sartre tautologisch zijn eigen waarheid aantoonde. De kern van het probleem ligt echter bij de algemene structuralistische premisse dat een vrij individu niet bestaat - wat juist het belangrijkste uitgangspunt is van de existentialistische filosofie.
Psychoanalyse.
Het was vooral de laatste uitwerking van Jakobson die ook de Franse psychoanalyticus Jacques Lacan ertoe aanzette deze structuralistische opvatting ook in de psychoanalyse toe te passen. Zo zag hij sterke overeenkomsten tussen deze tweedeling binnen de taal en bepaalde zaken die Sigmund Freud in zijn werk "Traumdeutung" (1900) uiteenzette omtrent dromen. Freud stelde immers vast dat in dromen verdrongen feiten naar voren komen, maar niet in hun zuivere vorm. In een droom wordt een zekere symboliek gebruikt die het werkelijke feit verhult. Bij begeerte naar de vrouw van een vriend, zal niet gedroomd worden over die vrouw, maar over zaken die met die vrouw te maken hebben, die haar representeren, zoals iemand met hetzelfde beroep of dezelfde haarkleur. Een ander mechanisme dat in dromen werkt, is dat dromen over gerelateerde zaken: in het geval van de vrouw, zullen de dromen gaan over haar huis of iemand met dezelfde naam. Lacan stelde deze mechanismen van verschuiving gelijk met die van de metafoor en metonymie in de taal. Hij interpreteerde dus het onbewuste gestructureerd als een taal. Taal is de voorwaarde voor het onbewuste en het onbewuste hangt samen met de taal. Hiermee verschilde Lacan dus van Freud, die het onbewuste eerder in natuurtermen benaderde.
Het onbewuste kwam volgens Lacan voort uit de eigenheid van de taal zelf. Zo volgde hij de Saussure in zijn taalfilosofie, maar paste in navolging van Jakobson enkele dingen aan. Lacan stelde dat de taal een medium is dat niet van het subject zelf is en dat het subject ook nooit volledig kan beheersen of controleren. Daarom noemde Lacan het taalsysteem en het geheel van vertogen "l’Autre" (de Ander of het Andere) of ook wel de symbolische orde. Lacan wees er immers op dat een taal slechts wordt geleerd doordat deze tegen een individu gesproken wordt; de taal wordt dus aan een persoon opgelegd. Daarnaast stelde Lacan ook in de tegenstelling tussen de "signifiant" (betekenaar) en "signifié" (betekenis) het primaat van de betekenaar voorop. In de wereld zijn er immers alleen betekenaars in de vorm van woorden en geen betekenissen, die dan ook in de ogen van Lacan louter bepaald worden door de keten van betekenaars.
Lacan betoogde dat ondanks dat betekenaars de functie hebben om de wereld aanwezig te maken (zodra over een hond wordt gesproken, is deze aanwezig in het gesprek), dit ook een zeker verlies van dat object impliceert. Door over een object te spreken, wordt in zekere zin het directe object uit het oog verloren. Als de hond binnenkomt is deze direct aanwezig, zodra echter over de hond wordt gesproken, wordt de hond een abstract concept en is er geen oog meer voor de concrete hond. Deze is louter in het gesprek gerepresenteerd door de betekenaar. Toegepast op het eigen ik komt het onbewuste daardoor in het spel, wat resulteerd in een deling tussen het sprekend subject en subject van de uitspraak. Enerzijds is er immers de concrete ik en anderzijds is er de betekenaar ik die de concrete ik in elk gesprek vervangt. Er is dus altijd een leemte blijven tussen deze twee en hieruit komt het onbewuste voort en het verlangen aan deze kloof tegemoet te komen.
Sociologie.
Verder werd het ook nog toegepast in de sociologie door Jean Baudrillard en Pierre Bourdieu. Baudrillard betoogde net als Saussure dat de betekenis of de waarde van iets bepaald wordt door het geheel van de taal en dus door alle andere elementen in het betekenissysteem. In zijn vroege werk stelde hij dat de klassieke marxistische kritiek van de politieke economie moet worden aangevuld met deze semiologische ideeën van de Saussure. Zo stelt Baudrillard net als Roland Barthes dat fenomenen als mode, sport en de massamedia structurele systemen zijn die worden beheerst door specifieke regels en een specifieke logica. Ze zijn met andere woorden gestructureerd als de taal.
Bourdieu werkte in "Choses dites" (1987) een theorie uit onder de naam constructief structuralisme. Hierin zette hij zich echter ook wel af tegen het structuralisme en het constructivisme. Hij stelde dat er inderdaad zulke sociale structuren zijn zoals het structuralisme beweert, maar dat deze door de mens zelf geschapen zijn. Zodra ze echter gecreëerd zijn, verliest de mens er wel de controle over. Bourdieu wees op bepaalde vaste patronen in het gedrag en de kleding van een groepen in de samenleving. Hoewel ze dit oorspronkelijk zelf bepalen, verliezen ze er uiteindelijk zelf te controle op en moeten zich schikken naar wat de normen hen oplegt.
Structureel marxisme.
Het structuralisme had ook invloed in het marxisme. Oorspronkelijk paste Henri Lefebvre bepaalde elementen van de Saussure toe in zijn marxistische denken, maar hij zette zich hier later tegen af en richtte zijn aandacht meer op een meer humane sociologie. Het is pas echt uitgewerkt door de filosoof Louis Althusser. Althusser betoogde op basis van het structuralisme een wetenschappelijk marxisme uit te werken. Hij stond hiermee dan ook lijnrecht tegenover de latere Lefebvre. Hij beriep zich sterk op het werk van Karl Marx, maar ook op Vladimir Lenin en Antonio Gramsci en combineerde dit met de psychoanalyse van Jacques Lacan. Hij werkte dit ideeëngoed vooral uit in "Pour Marx" (1965) en "Lire le capital" (1965) waar hij een herinterpretatie van de werken van Marx naar voren bracht.
In zijn essay "Idéologie et appareils idéologiques d'état" (1970) (ideologie en ideologische staatsapparaten) ging hij verder op de marxistische stelling die de geschiedenis interpreteerde als klassenstrijd. Althusser betoogde hier dat de heersende klasse, om te kunnen blijven heersen, moet zorgen dat het economisch systeem de voorwaarden voor zijn eigen bestaan herschept. Deze reproductie kan volgens Althusser opgedeeld worden in twee elementen: de productiekrachten en de productierelaties. Onder productiekrachten verstaat hij simpelweg het idee dat een kapitalistisch systeem ervoor moet zorgen dat er altijd arbeiders zullen zijn die in de fabrieken zullen werken. De kapitalisten zorgen hiervoor door het uitkeren van een loon. Het element van het reproduceren van de productierelaties is een complexer punt. Hier gaat het om het feit dat het systeem er ook moet voor zorgen dat de bestaande relaties tussen de heersende klasse en het proletariaat behouden moet worden. Wil het kapitalisme blijven bestaan, dan moet zij volgens Althusser zorgen dat er altijd een uitgebuit proletariaat is en een heersende klasse van kapitalisten die geaccepteerd wordt.
Dit tweede element wordt volgens Althusser verwezenlijkt door de ideologische staatsapparaten. Dit zijn structuren die aanwezig zijn in de maatschappij en er in functie van de heersende klasse voor zorgen dat de ideologie wordt opgelegd aan alle lagen van de maatschappij. De klassenstrijd bestaat er dus ook in deze ideologische staatsapparaten onder controle te krijgen, iets dat niet meteen verwezenlijkt is door een staatsgreep en dus het bezit van het gewone (repressieve) staatsapparaat.
Althusser merkte ook op dat het gewone Repressieve Staatsapparaat door de tijd heen hetzelfde blijft, terwijl de ideologische staatsapparaten wel kunnen verschuiven van invloedswaarde. Zo was vroeger de Kerk dominant, maar vandaag de dag is volgens Althusser eerder het onderwijs-ideologisch staatsapparaat dominant. Hij stelde dus niet dat het politieke staatsapparaat het dominante staatsapparaat is. Althusser wees erop dat er immers ook andere staatsvormen mogelijk zijn, ondanks het kapitalisme. De scholen daarentegen zijn overal dominant: kinderen moeten (vaak) verplicht naar school, en worden zo dus verplicht onderworpen aan het aanleren van technieken, of zelfs zuivere ideologie in de vorm van ethiek, burgerzin of filosofie.
Geschiedenis.
Een apart figuur in het structuralisme is Michel Foucault, die het structuralistische ideeëngoed laat binnensluipen in de geschiedenis. De doelstelling van Foucault bestaat er vooral in de verborgen verbanden tussen sociale instituten, ideeën, gewoonten en machtsrelaties te denken. Zo probeert hij de verschillende vormen van kennis te ontrafelen en aan de oppervlakte te brengen. Foucault betoogt immers dat er onbewuste "epistèmes" aan het werk zijn, die het denken van een tijdsperiode bepalen. Dit idee komt sterk overeen met het concept van paradigma van Thomas Kuhn, maar gaat verder dan de wetenschap alleen. Het hele denken van een bepaalde periode wordt volgens Foucault bepaald door een onderliggend systeem.
Foucault hanteerde de methode die hij terugvond in het werk van Friedrich Nietzsche, met name de door Nietzsche gehanteerde methode van genealogie in "Jenseits von Gut und Böse" (1886) en "Zur Genealogie der Moral" (1887). Nietzsche beschreef in deze werken de geschiedenis van fundamentele noties als rede en moraal en betoogde hier dat deze fundamentele waarden gefundeerd lijken te zijn op eerder toevallige gebeurtenissen. De moraal komt bijvoorbeeld voort uit de vroegere relatie tussen de sterken en de zwakken uit te de samenleving, waarna de zwakken door listige trucs de relaties hebben omgedraaid en hun eigen eigenschappen van zwakheid en bescheidenheid tot deugd hadden gemaakt. Foucault nam deze methode over en paste het op andere domeinen van de geschiedenis toe.
Zo werkte hij in "Folie et déraison" (1961) een geschiedenis van de waanzin uit. Foucault betoogde dat de verschillende vormen van waanzin een product zijn van stigmatisatie door de samenleving. Bepaalde eigenschappen, gedragingen en karakters worden met andere woorden als krankzinnig getypeerd, omdat het niet past in de cultuur en de normen van de samenleving. De geneeskunde volgt deze stigmatisering op de voet en bedenkt achteraf theorieën ter rechtvaardiging van deze stigmatisering.
In "Les mots et les choses" (1966) een geschiedenis van de humane wetenschappen en meer concreet een onderzoek naar de voorwaarden voor kennis. De menswetenschappen zijn een duidelijk product van een bepaalde tijd. Daarvoor was de mens immers geen object van wetenschappelijk onderzoek en Foucault betoogde ook dat de mens door de komst van het structuralisme geen object meer van wetenschappelijk onderzoek meer is. Hij onderzocht hoe de humane wetenschappen zijn ontstaan vanaf de Renaissance tot aan de 19e eeuw. In dit werk hanteerde hij vooral zijn begrip van "epistème" en iedere tijdsperiode typeren door een volledig eigen onderliggend denkkader. Hij stelde dat het uiteindelijke denkkader waarin de menswetenschappen ontstaan en waarbij dus de mens zowel onderzoeker als onderzoeksobject is, tot kortsluiting zou leiden. Het is hieruit dat het structuralisme begrepen moet worden: de mens realiseert zich niet de oorsprong van kennis en handelen te zijn, maar slechts een product ervan.
Een ander belangrijk werk is "Surveiller et Punir" (1975), waarin Foucault de geschiedenis van de gevangenis beschreef. Hij vertrok hier van het wonderbaarlijke gegeven dat de straffen door de tijd sterk veranderd zijn: waar oorspronkelijk vanuit lijfstraffen (lichaam) belangrijk waren, zou er langzamerhand een evolutie zijn geweest naar straffen in functie van morele verbetering (geest). Hij kwam hier vooral tot de conclusie dat de moderne maatschappij gekenmerkt wordt door een sterke toename van disciplinevorming, in alle maatschappelijke gebieden. Het onderwijs, het ziekenhuis en vele andere gebieden zijn allemaal ingericht naar het model van de gevangenis. Zo wordt er ook in de school en in het ziekenhuis een duidelijk bepaald tijdsschema en plaatsschema gebruikt: iedereen heeft vaste uren en vaste kamers. Ook worden leerlingen en patiënten genummerd en staan ze onder permanente evaluatie en toezicht: leerlingen worden op regelmatige basis door het jaar heen beoordeeld en hetzelfde geldt voor patiënten.
In zijn latere werk hield hij zich bezig met de seksualiteit, maar Foucault zette zich hier echter al van bepaalde typische structuralistische elementen af en nam de taalkunde van de Saussure niet meer zo strikt. Zo werd hij vaak al gezien als een poststructuralist.
Verdere toepassingen.
Ook heeft het structuralisme navolging gekregen in gebieden als de literatuurwetenschap en de literaire kritiek met Roland Barthes, Jacques Ehrmann en Tzvetan Todorov die de narratologie ontwikkelden. Barthes verklaarde in zijn essay "La mort de l'Auteur" (1968) de auteur van een tekst dood. Hij stelde immers dat het niet de auteur zelf is die de betekenis van een tekst bepaalt, noch hoe lezers zijn tekst lezen. In zijn werk "S/Z" (1970) nam hij dan een bepaalde tekst onder de loep en analyseerde welke bepaalde onbewuste structuren onder deze tekst verborgen liggen.
Daarnaast wordt de term ook wel gehanteerd binnen de architectuur onder de term architecturaal structuralisme. Dit komt bijvoorbeeld in het vroege werk van Herman Hertzberger sterk naar voren. In feite is het structuralisme ook toegepast in de psychologie, door Edward B. Titchener, hoewel deze positie niet heel succesvol was.
Ook Jean Piaget en Noam Chomsky kunnen met dit gedachtegoed in verband worden gebracht. Bij Piaget komt dit vooral terug in zijn werk "Le Structuralisme" (1968). Hij stelde dat er bepaalde terugkomende structuren zijn in het groeiproces van ieder kind, die dan ook steeds terugkomen. Lucien Goldmann poogde dit werk van Piaget verder uit te werken en dieper te plaatsen in een meer structuralistisch kader, onder de vorm van genetisch structuralisme.
Chomsky werkte in "Syntactic Structures" (1957) zijn generatieve taalkunde uit en stelde dat er bepaalde vaste taalstructuren zijn die bij ieder mens voorkomen. De kern volgt uit zijn hypothese dat er een universele grammatica is: er is een aangeboren taalvermogen dat bij elke mens aanwezig is en dat de overeenkomsten tussen menselijke talen verklaart. Chomsky zette zich echter sterk af tegen de klassieke structuralistische taalkunde, zoals die van de Saussure. Ook René Thom en zijn wiskundige Catastrofetheorie kan onder de structuralistische invloed geplaatst worden. Deze laatste auteurs hebben echter wel het kenmerk dat ze niet meer zo ver gaan in het structuralisme, en niet meer stellen dat bepaalde structuren het gehele sociale leven domineren. Ze zullen meer bescheiden argumenteren dat in bepaalde deelgebieden er structuren zijn die er een cruciale rol in vervullen.
Kritiek.
Er is uit verscheidene hoeken kritiek geleverd op de stroming van het structuralisme. Ernest Gellner wees erop dat de aantrekkingskracht van deze stroming erin ligt dat ze ervoor zorgt, doordat de sociale werkelijkheid door de mens geconstrueerd is, dat de werkelijkheid nooit geheel vervreemd van de mens kan zijn. De werkelijkheid kan zo niet koud, onverschillig en geheel anders zijn, want ze is een product van structuren analoog met de menselijke taal.
Dit is natuurlijk geen beslissend argument tegen deze stroming. Gellner beweerde echter daarnaast ook dat het structuralisme foutief is in haar idee om alle maatschappelijke structuren op te vatten naar analogie van symbolische systemen. Sociaal gedrag wordt geleid door een bepaalde gewoonte of morele regel en een immorele daad is daarbij geheel verstaanbaar voor alle leden van die cultuur, terwijl grote grammaticale blunders tot geheel onbegrip kunnen leiden. Sociaal gedrag heeft met andere woorden niet zo'n rigide grammatica als een taal dat heeft. "[Social behaviour] is often "technical": it chooses effective "means", not codified symbols. If this is so, much modern "structuralism" may be inspired by quite the wrong model." Het grootste verschil is echter dat sociaal gedrag, in tegenstelling tot elke taal, een bijproduct is van twee zaken, en niet één zoals de taal. De taal wordt louter gestuurd door de culturele conventies en de regels die in de taal heersen; gedrag wordt echter ook nog gestuurd door de oorzakelijke verbanden in de fysische wereld die los staan van die conventies. Mijn gedrag kan bepaald worden door het weer, een ziekte of een fysieke muur die in mijn weg zit.
Invloed.
Het structuralisme verdween even snel als het opkwam. Het oorspronkelijke project van het zoeken naar onderliggende onbewuste structuren die het menselijk leven bepalen, blijkt mislukt. Desondanks speelt het structuralistische gedachtegoed een essentiële rol in het verdere verloop van de filosofie en verscheidene menswetenschappen. De verdere filosofie wordt zo immers getypeerd als poststructuralisme en zo was het structuralisme essentieel voor verscheidene andere belangrijke denkers.
Zo is Paul Ricoeurs denken en zijn hermeneutiek nauw verbonden met bepaalde structuralistische thema's en zag Julia Kristeva door de ideeën van het structuralisme een revolutionair potentieel in de semiotiek en literaire kritiek. Ook bij Jacques Derrida is de invloed van het structuralisme merkbaar: zo stelde hij in zijn werk "De la grammatologie" (1967) zijn taaltheorie als een wetenschap van het geschreven teken voor. Een cruciale rol had het werk van Jacques Lacan voor het werk "L'Anti-Œdipe" (1972) van Gilles Deleuze en Félix Guattari.
Een verder belangrijk element van de invloed van het structuralisme is dat het ook doordrong in vele gebieden buiten de filosofie, zoals de antropologie, sociologie en literaire studies. Ook belangrijk is dat het structuralisme op deze wijze het blijvend idee heeft achter gelaten dat de mens waarschijnlijk niet vrij is in het doen en laten in de maatschappij. Het is niet de mens zelf die alles kiest wat er in een maatschappij gebeurt, maar er zijn bepaalde structuren die deze beslissingsprocedures begeleiden. Hedendaagse auteurs gaan echter niet meer zover en hebben het idee verlaten dat alle maatschappelijke elementen producten zijn van zulke structuren, noch verklaren zij het subject dood zoals het structuralisme dat deed.

</doc>
<doc id="33575" url="https://nl.wikipedia.org/wiki?curid=33575" title="Fretboor">
Fretboor

Een fretboortje is een klein boortje dat gebruikt wordt om gaatjes wat voor te boren, om houtschroeven beter in het hout te kunnen draaien. Het boortje heeft een kegelvormige schroefpunt die afwisselend links- en rechtsom wordt gedraaid. Voordat de houtschroeven er ingaan, moet het fretboortje nog een keer naar rechts gedraaid worden. Aldus zal de schroef de nerf van het hout goed volgen.

</doc>
<doc id="33576" url="https://nl.wikipedia.org/wiki?curid=33576" title="Verzinkboor">
Verzinkboor

Een verzinkboor, ook wel soevereinboor, is een boor met een tophoek van 90° waarmee gaten kunnen worden verzonken. 
Het verzinken van een gat dient om:
In de regel gebruikt men een kegelvormig klein boortje in een boormachine, zoals links op bijgaand plaatje. Rechts is het boortje van een handvat voorzien, dat werkt sneller bij zachte materialen of werkstukken waar de boormachine niet bij het gat kan komen. Op deze manier kunnen schroeven mooi weggewerkt worden. 
Voordat er met de verzinkboor gewerkt wordt, dient eerst een gat te zijn geboord of geponst. De verzinkboor is niet geschikt om gaten te boren. Daar gebruikt men bij verzonken gaten een spiraalboor voor.

</doc>
<doc id="33578" url="https://nl.wikipedia.org/wiki?curid=33578" title="Schaafrasp">
Schaafrasp

Een schaafrasp is een platte rasp met een open structuur. Hiervoor wordt ook vaak de naam surform gebruikt. Eigenlijk is dat een merknaam. De raspbladen hiervoor zijn verwisselbaar. Ze zijn gemaakt van gehard staal. De perforaties zijn aan een kant voorzien van een soort schaafbeiteltjes. Bij montage van het blad dienen deze naar voren gericht te zijn. Deze wordt gebruikt om hout af te werken, glad te maken of alvast een bepaalde vorm te geven. Vervolgens kan het hout met een "gewone" houtvijl of schuurpapier worden afgewerkt.
Het handvat kan ook horizontaal bevestigd worden door de schroef in het handvat een paar slagen los te draaien, het handvat een halve slag te draaien en vervolgens de schroef weer aan te draaien. 
Van de schaafrasp is door het bedrijf "Grace Manufacturing Inc" een voedselrasp onder de merknaam Microplane ontwikkeld.

</doc>
<doc id="33579" url="https://nl.wikipedia.org/wiki?curid=33579" title="Stator">
Stator

De stator is het stilstaand gedeelte van een elektromotor of generator. De rotor is het bewegende deel. De stator kan een permanente magneet zijn, of een elektromagneet bestaande uit een weekijzeren kern met daaromheen de wikkelingen voor het opwekken van het magnetisch veld.
De weekijzeren kern bestaat uit gelamelleerde zacht ijzeren plaatjes die ten opzichte van elkaar geïsoleerd zijn. Als men de kern uit een geheel zou maken zou het rendement van de motor minder goed zijn omdat er dan veel wervelstroomverliezen zouden zijn. Het opbouwen van een kern uit platen noemt men lamelleren. De plaatjes worden gestapeld in de vorm van een holle cilinder, met aan de binnenzijde uitsparingen voor de wikkelingen. Het aantal uitsparingen varieert afhankelijk van het gewenste aantal polen van de motor.
Bij een driefasenmachine wordt aan de statorwikkeling de driefasespanning aangesloten.

</doc>
<doc id="33581" url="https://nl.wikipedia.org/wiki?curid=33581" title="Mandarijn (taal)">
Mandarijn (taal)

Mandarijn is de verzamelnaam van alle Mandarijnse taalvariëteiten. In China wordt het Guanhua, taal der ambtenaren/mandarijnen, genoemd. Kijkend naar het aantal moedertaalsprekers (910 miljoen mensen) is het de meest gesproken taal van de wereld. Het meest gesproken Mandarijnse dialect is het Standaardmandarijn, dat ook op scholen onderwezen wordt.
Vaak wordt het Mandarijn ook gewoon Chinees genoemd. Toch bestaat er geen taal als 'het Chinees', daar dit een verzamelnaam is voor 14 talen. Deze talen, vaak (eigenlijk foutief) "dialecten" genoemd, kunnen net zoveel van elkaar verschillen als het Nederlands van het Deens.
Het Mandarijn wordt in de noordelijke helft van China gesproken, met als centrum Peking. In het zuiden zijn andere talen als Kantonees van groter belang. Op Taiwan wordt traditioneel geen Mandarijn gesproken, maar het Standaardmandarijn is er nu toch de officiële taal en wordt er met name gebruikt door immigranten vanaf het vasteland.
Mandarijn wordt geschreven met het Chinees schrift, maar kan ook met het Latijnse alfabet worden geschreven. Hiervoor bestaan verschillende transcriptie-systemen. Tegenwoordig wordt meestal Hanyu pinyin gebruikt, de standaard-transcriptie van de Chinese overheid op het vasteland. Op Taiwan wordt vaak nog van andere transcriptie-systemen gebruikgemaakt.
Grammatica.
De Chinese talen kenmerken zich allemaal door een zuiver isolerende grammatica. Dat betekent dat ook het Mandarijn geen verbuigingen kent, geen vervoegingen, geen werkwoordstijden, geen grammaticaal geslacht, enzovoort. Wel belangrijk zijn de vaste woordvolgorde, partikelgrammatica en het gebruik van maatwoorden.
Dialecten.
Regionale verschillen in de uitspraak van het Mandarijn beperken zich niet tot de tonen. Men kan de accenten in het Mandarijn van Han-Chinezen opdelen in twee grote groepen: het Noordelijk-Han-Chinees accent 北方音 en het Zuidelijk-Han-Chinees accent 南方音. Zo zijn er binnen het Mandarijn dialecten die meer slotklanken kunnen hebben dan de genoemde -n, -ng of klinkers.
Bekend voorbeeld van zo'n extra slotklinker is de retroflex -r (IPA: [ɻ]), die ook in het Standaardmandarijn wordt gebruikt. De -r klinkt als de Amerikaanse -r en is een typisch kenmerk van het dialect van Peking. Hoewel de juiste uitspraak zeer wordt gewaardeerd kunnen de meeste Chinezen, die putonghua spreken, maar niet uit Peking komen, de -r niet uitspreken.
Chinezen uit het zuiden hebben moeite met de retroflexen [ʈʂ] (pinyin: "zh"), [ʈʂʰ] (pinyin: "ch") en [ʂ] (pinyin: "sh") van het Standaardmandarijn. Zij spreken die klanken uit als dentalen, de "zh" wordt gerealiseerd als "z" (IPA: [ts]), de "ch" als "c" (IPA: [tsʰ]) en de "sh" als "s" (IPA: [s]). Dit leidt tot verwarring als een zuiderling Standaardmandarijn spreekt. "Zhǎo" (找, "zoeken") wordt uitgesproken als "zǎo" (早, "vroeg"), "shì" (事, "zaak", "kwestie") als "sì" (四, "vier") en "chūn" (萅, "bron") als "cūn" (村, "dorp").
Grammaticale verschillen tussen verschillende dialecten zijn er eigenlijk niet. Wel kan er variatie bestaan in vaste uitdrukkingswijzen, maar dergelijke verschillen worden niet als grammaticaal beschouwd.
De grote dialectverschillen van het Mandarijn worden kleiner door de opkomst van de standaardtaal, maar zijn toch nog steeds belangrijk. De dialecten worden in verschillende groepen onderverdeeld:
Subgroepen.
De dialecten in het Mandarijn verschillen vaak sterk van de standaardtaal. Het dialect dat daar het dichtst bij ligt is dat van Peking, het Pekinees.
Verschillen tussen Mandarijn en Kantonees.
Tonen.
Het Mandarijn heeft 4 verschillende (contour)tonen en 1 neutrale toon. De toon waarop het woord uitgesproken wordt, bepaalt mede de betekenis. In de dialecten kunnen woorden soms een andere toon hebben dan in het Standaardmandarijn. Verder kan de precieze realisatie van een toon van streek tot streek verschillen.
Het Mandarijn heeft minder tonen dan het Kantonees en de meeste andere Chinese talen. Het Kantonees heeft negen tonen. Het Wu-dialect van Suzhou heeft er zeven. Het klassieke Mandarijn heeft waarschijnlijk meer tonen gehad: minstens 5, en de neutrale toon. De vijfde toon, de ingehouden ("ru", 入) toon, die in sommige dialecten nog voorkomt, is in het moderne Mandarijn verdwenen.
Klanken.
Behalve minder tonen kent het Mandarijn ook beduidend minder klank-mogelijkheden dan de zuidelijke dialecten. Woorden kunnen in het Mandarijn alleen eindigen op -n, -ng of een klinker. Zuidelijke dialecten hebben ook nog de mogelijkheid woorden te laten eindigen op -m, -k of een andere klank.
Lettergrepen.
Het Mandarijn beschikt over relatief weinig lettergrepen, zelfs als men de mogelijkheden van onderscheid in toon meeweegt. Het gevolg is dat de Mandarijn-dialecten veel homoniemen hebben. Meer dan in andere dialecten wordt in het Mandarijn dan ook van samenstellingen gebruikgemaakt om iets uit te drukken. Daarmee komt men in feite dichter bij een systeem van meerlettergrepige woorden, wat eigenlijk onnatuurlijk is voor een Chinese taal. Mandarijn-Chinezen zijn meer dan Kantonezen aangewezen op de context waarin ze woorden horen. In het schrift zijn deze problemen er niet, elke woordbetekenis wordt daarin uitgedrukt met een eigen karakter.
Een lettergreep in het Mandarijn bestaat alleen uit een aanzet ("shēngmǔ") en een rijm ("yùnmǔ"). Een belangrijke fonotactische regel is verder dat er geen twee of meer medeklinkers achter elkaar mogen volgen, waardoor elke lettergreep in principe de structuur "Medeklinker-Klinker" ("MK") heeft. Deze fonotactische beperking heeft tot gevolg dat een aantal klankcombinaties en medeklinkers in het Mandarijn niet mogelijk zijn, zoals een velare plosief ("k" of "g") voor een gesloten klinker.
De aanzet kan zijn:
Het rijm kan zijn:

</doc>
<doc id="33583" url="https://nl.wikipedia.org/wiki?curid=33583" title="Leguanen">
Leguanen

Leguanen (Iguanidae) zijn een familie van hagedissen die vertegenwoordigd wordt door ongeveer 40 soorten in 8 geslachten. Vroeger was de familie veel groter, maar door wijzigingen in de indeling van de hagedissen worden veel soorten tegenwoordig tot aparte families gerekend. De groep werd voor het eerst wetenschappelijk beschreven door Nicolaus Michael Oppel in 1811.
De bekendste soorten zijn de groene leguaan ("Iguana iguana") en de zeeleguaan ("Amblyrhynchus cristatus"). De groene leguaan is een bekend exotisch huisdier en wordt wereldwijd gehouden. De zeeleguaan staat bekend doordat naar voedsel wordt gezocht in de zee, wat van geen enkele andere hagedis bekend is.
Naam en indeling.
De indeling van de leguanen is al lange tijd aan verandering onderhevig. Tot de jaren 90 was de familie een samenraapsel van soorten en geslachten en 5 onderfamilies; Tropidurinae, Sceloporinae, Iguaninae, Basiliscinae en Anolinae. De familie telde toen honderden soorten. Later werden de deelgroepen anders ingedeeld en worden tegenwoordig als aparte families gezien, buiten de familie Iguanidae. De leguanenfamilie wordt tegenwoordig vertegenwoordigd door 38 soorten die verdeeld worden in acht geslachten. Zie voor een lijst van alle soorten de lijst van leguanen.
Geslachten.
De familie bevat de volgende geslachten, met de auteur en het verspreidingsgebied.
Uiterlijke kenmerken.
De leguanen worden wat groter dan de meeste hagedissen en bereiken een lichaamslengte van ongeveer een meter inclusief staart. De meeste soorten hebben een verhoudingsgewijs lange staart. Op het midden van de rug is een rugkam aanwezig die het sterkst geprononceerd is in de nek. De kam loopt door over de staart. Sommige soorten hebben uitgroeisels op de kop, zoals de neushoornleguaan. Het zijn vaak de mannetjes die dergelijke uitgroeisels bezitten, en als dergelijke structuren bij beide seksen voorkomen zijn ze bij de mannetjes altijd groter als gevolg van seksuele dimorfie. Mannetjes worden in de regel groter dan vrouwtjes, een voorbeeld van een extreme soort is de zeeleguaan, waarvan een mannetje tot vier keer zwaarder wordt dan een vrouwtje. Sommige soorten bezitten een keelwam. Echte keelzakken, zoals we kennen van de anolissen komen bij de leguanen niet voor. Leguanen kennen een vorm van visuele communicatie door met de kop te knikken en met de poten te zwaaien.
Levenswijze.
Veel leguanen eten insecten als ze jong zijn, maar gaan steeds meer plantendelen eten naarmate ze ouder worden. Leguanen zijn meestal volledig vegetarisch als ze volwassen zijn. Het menu hangt af van de leefomgeving, tropische soorten leven van verschillende plantendelen zoals bloemen, vruchten en bessen en jonge scheuten. De woestijnleguaan voedt zich voornamelijk met de gele bloemen van de creosootstruik ("Larrea tridentata"). Leguanen die in drogere gebieden leven zijn in staat om cactussen te eten.
Verspreiding en habitat.
Leguanen komen alleen voor in Noord- en Zuid-Amerika, en leven in de landen Antillen, Belize, Bolivia, Brazilië, Caraïben, Colombia, Costa Rica, Ecuador, El Salvador, Frans-Guyana, Grenada, Guadeloupe, Guatemala, Honduras, Mexico, Montserrat, Nicaragua, Panama, Paraguay, Peru, Puerto Rico, Suriname, Trinidad en Tobago, Venezuela en de Verenigde Staten. Een uitzondering zijn de soorten uit het geslacht "Brachylophus", die op de Fiji-eilanden leven.
Leguanen zijn vaak goede klimmers, die leven op takken in hoge bomen maar er zijn ook uitgesproken bodembewoners die in schrale gebieden leven zoals woestijnen. Klimmende soorten zijn vaak heel behendig en kunnen zich van grote hoogte naar beneden laten vallen om te ontsnappen aan gevaar. Van woestijnleguanen is bekend dat ze op hun achterpoten snel weg kunnen lopen.
Bedreigingen.
Vrijwel alle leguanen hebben ernstig te lijden gehad door de komst van de mens. Leguanen worden vaak als delicatesse gezien en gevangen voor consumptie. Veel van dergelijke soorten zijn erg sterk en snel, ze zijn moeilijk te vangen en kunnen fel van zich af bijten. De leguanen worden daarom uit de bomen geschoten met een katapult. Van enkele soorten is bekend dat ze doodstil blijven zitten als ze het geluid van een havik horen. Door dit geluid na te bootsen kunnen de dieren gemakkelijk gepakt worden omdat ze niet wegvluchten. De witzwarte grondleguaan ("Ctenosaura similis"), die in holen leeft, wordt met honden opgejaagd voor het vlees.
Het zijn echter met name de door de mens meegebrachte dieren die veel populaties van de leguanen hebben gedecimeerd. Voorbeelden zijn geiten die alle planten opeten en ratten en varkens die de nesten opgraven en de eieren opeten. De aantallen zeeleguanen zijn hierdoor slechts een fractie van de oorspronkelijke populaties. De fijileguanen uit het geslacht "Brachylophus" zijn zelfs bijna uitgestorven.
Op het eiland Sint Eustatius wordt de inheemse antillenleguaan ("Iguana delicatissima") bedreigd door de invasieve groene leguaan ("Iguana iguana"). Ook op Saba zijn in 2021 niet-inheemse leguanen gevonden die de inheemse Sabaanse groene leguaan bedreigen.

</doc>
<doc id="33585" url="https://nl.wikipedia.org/wiki?curid=33585" title="Groef-verbinding">
Groef-verbinding



</doc>
<doc id="33590" url="https://nl.wikipedia.org/wiki?curid=33590" title="Pastis">
Pastis

Pastis is een aperitief op basis van steranijs, zoethout en kruidenextracten, dat met name in Frankrijk populair werd na het verbod op absint. Het alcoholpercentage ligt tussen de 40% en 45%. Voor consumptie wordt er koud water aan toegevoegd, waarbij de karakteristieke troebeling ontstaat. 
Het Provençaalse woord "pastis" betekent zoiets als mengsel. De drank "pastis" vindt zijn oorsprong in de haven van Marseille, en de kruiden van het land weten zich er in verenigd met de kruiden en specerijen uit het Oosten (zoethout, anijs). Het recept van Paul Ricard uit 1932 bezorgde hem de status van wereldmarktleider in pastis.
Pastis wordt bereid door maceratie van plantaardig materiaal in alcohol. Een anijsdrank die door destillatie wordt verkregen, wordt geen "pastis", maar "anis" (Fr.) genoemd (met Pernod als bekendste voorbeeld). In de Europese wet 110/2008 staat onder andere: zowel anis als pastis zijn met anijs gearomatiseerd gedistilleerd. Pastis bevat echter natuurlijke extracten van zoethout, en bij anis dient het kenmerkende aroma uitsluitend van groene anijs, steranijs, of venkel te komen.
Verwante anijsdranken uit het Middellandse Zeegebied zijn sambuca (Italië), ouzo (Griekenland), raki (Turkije) en arak (Palestina, Israel, Libanon, Syrië).
Alcoholische anijsdranken vinden hun oorsprong in een ver verleden. In verschillende oude beschavingen werden anijsdranken gedronken en al meer dan 7000 jaar geleden werd er gebruikgemaakt van anijs.
Pastis kan worden gedronken in cocktails, vooral gemengd met siroop: met muntsiroop heet het "perroquet", met aardbeiensiroop heet het "rourou" en met orgeumsiroop is het een "mauresque".

</doc>
<doc id="33591" url="https://nl.wikipedia.org/wiki?curid=33591" title="Japans">
Japans

Het Japans (, "") is de officiële taal in Japan. Het wordt gesproken door ongeveer 125 miljoen mensen (2024) in Japan en verder door immigranten in onder andere Brazilië, de Verenigde Staten en Peru.
Classificatie.
Japans wordt in het algemeen in een eigen taalgroep geplaatst, de Japonische talen. Behalve het Japans behoren hiertoe de talen van de Riukiu-eilanden. Er is geen universeel geaccepteerde verdere verwantschap, maar de Japanse grammatica vertoont nog de meeste overeenkomst met die van de Altaïsche taalfamilie. Onder taalkundigen leeft de theorie dat het Japans een heel vroeg afgesplitst lid is van deze groep en/of verwant aan het Koreaans. Het zou ook een soort prehistorische creooltaal kunnen zijn, met een Austronesisch substraat en een Altaïsch superstraat.
Voor sprekers van bijvoorbeeld Turkse talen is het vanwege de sterke overeenkomst tussen de Japanse en de Altaïsche grammatica gemakkelijker om Japans te leren dan voor sprekers van Indo-Europese talen. Het Oud-Japans lijkt klinkerharmonie te hebben gehad, hoewel dit niet helemaal te bewijzen is. De meningen over hoeveel klinkers het Oud-Japans had en hoe die zich tot elkaar verhielden lopen uiteen. Over het algemeen wordt aangenomen dat het Moderne Japans geen klinkerharmonie (meer) kent.
Geschiedenis.
Het Japans heeft vier duidelijke tijdperken gekend.
Dialecten.
Er zijn enkele dialecten in het Japans die sterk verschillen van de standaardtaal die wordt gesproken in Tokio. De talen van de Riukiu-eilanden in het uiterste westen van Japan zijn wel verwant aan het Japans, maar worden beschouwd als een op zichzelf staande talengroep. Het verband tussen de dialecten wordt in het onderstaande cladogram afgebeeld:
Klanken.
De klinkers van het Japans komen ruwweg overeen met onze ie, è, aa, oe(/uu) en ò. Bijgaand schema geeft de plaats in de mond aan waar ze worden gearticuleerd; de "omgekeerde m" is ongeveer onze oe. Deze klank zit tussen onze /oe/ (als in "boek") en onze /uu/ (als in "vuur") in. Daarnaast zijn de lippen bij de uitspraak van de Japanse "oe/uu" niet rond.
Grammatica.
De grammatica van het Japans is zowel ten opzichte van die van de Indo-Europese talen als die van alle isolerende talen zoals de Chinese talen behoorlijk anders. Dit verklaart deels waarom het leren van Japans door sprekers van een westerse taal als Nederlands of Engels vaak als een grote uitdaging wordt ervaren. Objectief gezien kan de Japanse grammatica op het eerste gezicht nog relatief eenvoudig lijken, maar er zit een flink aantal haken en ogen aan.
Syntaxis.
Het Japans is een overwegend analytische taal. Een belangrijk kenmerk is dat er geen onderscheid wordt gemaakt tussen enkelvoud en meervoud. Ook geslacht speelt geen rol binnen de grammatica. Daarnaast worden onderwerpen vaak in zinnen weggelaten, wat tot vreselijke verwarring kan leiden indien men een gesprek niet van begin tot eind volgt.
Het meest kenmerkend van de Japanse grammatica is de SOV-volgorde, ofwel het feit dat werkwoorden vrijwel zonder uitzondering aan het einde van een zin worden geplaatst. Zo luidt de Japanse vertaling van het Nederlandse zinnetje 'Ik woon in Nederland': "Watashi-wa Oranda-ni sundeimasu" (私はオランダに住んでいます。); hier is ""sundeimasu" het werkwoord.
Het Japans is geen synthetische, maar wel een agglutinerende taal. Dit wil zeggen dat er morfemen bestaan, die aan andere woorden vastgehecht worden. Deze morfemen worden gebruikt om negativiteit, tempus of bijwoordelijke betekenis uit te drukken. Bijvoorbeeld, als men het gezegde "ama-i" ('is zoet') wil veranderen naar een bijwoord, moet men het morfeem "ku" aan het einde van het woord toevoegen (d.w.z. "ama-ku"). Als men een negatieve zin wil uitdrukken, voegt men het negatieve bijvoeglijk naamwoord "na-i" aan het woord. Op dezelfde manier creëert men een negatieve betekenis door het toevoegen van het morfeem "na" (d.w.z. "ama-ku-na-i" = 'is niet zoet'). Om het tempus te veranderen, voegt men de morfeem "katta" (bijv. ama-ku-na-katta = 'was niet zoet').
Vervoegingen.
In principe kent het Japans geen vervoegingen, slechts werkwoordstijden. Niettemin is er ook bij de werkwoorden sprake van agglutinatie: zo eindigen bijvoorbeeld de meeste Japanse werkwoorden in de infinitief op "-u", terwijl de juiste beleefde vorm van de tegenwoordige tijd vrijwel altijd eindigt op "-masu". Dit is echter niet afhankelijk van persoon of geslacht, dus van een echte vervoeging kan men niet spreken. Ook kent men in het Japans een groot aantal werkwoordstijden. Een veelgebruikte tijd is de continuerende tijd, die men ook in het Engels vindt (daar "present continuous" geheten). In deze tijd blijft uiteraard de stam (見) van werkwoord gelijk, maar komt er ""-te-" na de stam te staan, deze vorm is gelijk aan de gebiedende wijs. De uitgang krijgt vervolgens een "i-"" er voor. Een voorbeeld:
Een ander aspect dat de agglutinatie van Japanse werkwoorden kenmerkt is dat veel achtervoegsels aan de werkwoordsvormen vastgeplakt worden, wat ze meteen een andere functie geeft. Een bekend voorbeeld is de beleefde gebiedende wijs (als in "Wacht u alstublieft"). Hierbij wordt de ""-te"-vorm van een werkwoord gebruikt en daarachter "-kudasai"" geplakt. Een voorbeeld:
Een regel bij het "vervoegen" van werkwoorden is dat de uitgangen en achtervoegsels altijd in hiragana geschreven worden en nooit in kanji. 下さい("kudasai") wordt weliswaar in kanji geschreven, maar dat komt doordat dit formeel de beleefde "nederige" gebiedende wijs van くれる(geven) is en dus eigenlijk geen uitgang. まって下さい ("matte kudasai") betekent dus letterlijk "geef me wachten" of "wacht voor mij".
Partikels.
Partikels vormen een zeer belangrijke woordgroep in het Japans. Deze kleine woordjes van meestal slechts één lettergreep lang gedragen zich meestal als achtervoegsels bij het woord waar ze een bepaalde functie aan geven.
De Japanse partikels kunnen ook gebruikt worden om grammaticale functies aan te geven (hierin zijn ze min of meer vergelijkbaar met naamvalsuitgangen). Het partikel "no" wordt bijvoorbeeld standaard gebruikt om een bezittelijke (of possessieve) relatie wil aanduiden. Dit partikel kan ook gebruikt worden om een niet-possessieve genitief te creëren. In de titel "Kana no kai" ("De Kana club"), geeft het partikel "no" een bijvoeglijke betekenis. Het gebruik van partikels maakt een flexibele woordvolgorde. Niettemin is de Japanse woordvolgorde steeds SOV onderwerp-voorwerp-werkwoord.
Een aantal Japanse partikels kent geen Nederlandse tegenhanger. Zo kan het veelgebruikte "wa" (は; geschreven als "ha") niet letterlijk vertaald worden. Dit partikel markeert onder andere de functie van onderwerp.
Hier een lijst van de meest gebruikte partikels in het Japans met daarachter hun functie:
Taalniveaus.
Het Japans is in linguïstische kringen bekend om zijn representatieve sociale structuur met allerlei registers: het verschil van mannelijke en vrouwelijke variaties en de verschillende niveaus van rangen. Er zijn drie taalniveaus: laag, gewoon en hoog. Laag gebruikt men tegenover sprekers van lagere rang, hoog tegenover hoger geplaatsten. Tegenover de werkgever spreekt men een heel ander type Japans dan tegenover collega's. Overigens is het Japans hierin niet uniek: ook het Javaans en het Soendanees bijvoorbeeld kennen een dergelijk onderscheid.
Deze taalniveaus worden onder andere aangeduid door middel van achtervoegsels, die aangeven hoe de spreker tegenover iemand anders staat. Het achtervoegsel wordt aan de voornaam geplakt als de spreker de betreffende persoon goed kent, anders wordt de achternaam gebruikt.
Alleen als de spreker erg goed bevriend is met een persoon, gebruikt hij geen achtervoegsel om die persoon toe te spreken.
Woordenschat.
Het Japans heeft in het verleden Chinese leenwoorden geïmporteerd, maar is gaandeweg overgegaan op andere en met name Engelse leenwoorden. Zo is het woord voor "koffie" "koohii" een zwerfwoord van Arabische herkomst dat via Nederlandse handelaren in de Japanse woordenschat is terechtgekomen.
Er zijn pseudo-Engelse woorden in het Japans geraakt. Woorden die er Engels uitzien maar in het Engels zelf helemaal niet bestaan, de zogenaamde "wasei-eigo" (和製英語). Bijvoorbeeld "mai-kaa" (my car) in de betekenis van een eigen persoonlijke auto. NG ("no good") gebruikt men om taboes/blunders aan te geven (vergelijk de pseudo-leenwoorden in het Nederlands: "oldtimer, stationcar"). Een interessant voorbeeld is "hanbaagu" en "hanbaagaa", allebei afgeleid van het Engelse hamburger, maar bij het eerste woord gaat het alleen maar om het vlees en bij het tweede om het vlees tussen het broodje. Sommige van deze woorden zijn als doubletten weer wel in het Engels en andere talen overgenomen, zoals "karaoke, walkman" en "famikon".
Er zijn ten slotte enkele Nederlandse leenwoorden in het Japans terecht gekomen, zoals "biiru" (bier), "tarappu" (trap) en "karan" (kraan).
Schrift.
Het Japans wordt geschreven met een combinatie van drie schriftsystemen, namelijk het Hiragana-alfabet, het Katakana-alfabet en Kanji.
Kanji is afgeleid van het Chinese schrift (ook wel Hanzi genoemd) en verschilt daarvan nauwelijks: duizenden karakters zijn nog altijd gelijk aan de Chinese. Verondersteld wordt dat boeddhistische monniken het schrift meebrachten uit China.
In het Japanse schrift kent men geen spaties. In de gesproken taal kan men wel individuele "woorden" herkennen, maar in principe kent het Japans het begrip lexeem niet; een hele zin wordt als één woord weergegeven.

</doc>
<doc id="33593" url="https://nl.wikipedia.org/wiki?curid=33593" title="Amazigh">
Amazigh



</doc>
<doc id="33594" url="https://nl.wikipedia.org/wiki?curid=33594" title="Biomedical Primate Research Centre">
Biomedical Primate Research Centre

Het Biomedical Primate Research Centre (BPRC) is het grootste primatenonderzoekscentrum in Europa. Het voert dierproeven uit op apen ten behoeve van biomedisch en pre-klinisch onderzoek naar ziektes die de menselijke gezondheid bedreigen. Het centrum is gevestigd in de Nederlandse plaats Rijswijk (Zuid-Holland). Het centrum huisvestte tot 2018 circa 1500 dieren.
Er werken ongeveer 110 mensen. Het BPRC wordt gefinancierd door de Nederlandse overheid (ministerie van Onderwijs, Cultuur en Wetenschappen). Verdere inkomsten worden verkregen door financiering van onderzoeksvoorstellen door internationale overheidsinstanties en liefdadigheidsinstellingen.
Ontstaan.
Het BPRC was oorspronkelijk een onderdeel van TNO, maar op 7 december 1994 werd het toenmalige TNO Primatencentrum een zelfstandige stichting.
Dierproeven.
In december 2018 huisvestte het BPRC 1437 dieren van drie soorten:
resusapen, Java-apen en witoorpenseelapen. Het streven was het aantal dieren geleidelijk te verminderen naar ongeveer 1000. In 2017 vonden ruim 300 dierproeven plaats en in 2018 ruim 200. Het streven was het aantal dierproeven vanaf 2020 stapsgewijs verminderen tot gemiddeld maximaal 150 dierproeven op jaar. Tot 1 januari 2023 zouden er nog experimenten op 137 penseelaapjes worden uitgevoerd.
Er vindt onder andere onderzoek plaats naar aids, malaria, hepatitis, tuberculose, auto-immuunziekten zoals reuma en alternatieven voor dierproeven.
Proeven op mensapen.
In het najaar van 2003 kondigde Nederland een wettelijk verbod af op het gebruik van mensapen als proefdieren bij biomedisch onderzoek. Voor de chimpansees die nog werden gehouden bij het Biomedical Primate Research Centre moest een goed onderkomen worden gevonden. De chimpansees zijn uiteindelijk herplaatst bij Stichting Aap in Almere en Safaripark De Beekse Bergen.
Media-aandacht.
In een televisie-uitzending van Willibrord Frequin in 2001 werden schokkende beelden getoond van resusapen in kooien die als proefdier vastzitten in het BPRC. Honderdduizenden tv-kijkers zagen de beelden. Het binnenvallen van Willibrord Frequin met zijn cameraploeg zorgde voor veel stress en paniek bij de apen. Willibrord Frequin weigerde hier achteraf zijn excuses voor aan te bieden.
Begin 2002 was er weer media-aandacht voor het BPRC. De actualiteitenrubriek "NOVA" besteedde aandacht aan het dierproefcentrum. Twee oud-medewerkers van het centrum gaven aan dat de manier waarop hun voormalige werkgever met de apen omgaat onacceptabel is. Volgens het oud-hoofd van de operatiekamer, die dertig jaar in het centrum werkte, en de oud-dierenarts, die er twintig jaar werkte, zouden de apen overbelast worden met aanhoudende onderzoeken. Stress en slechte huisvesting zijn niet alleen slecht voor de apen, maar benadelen ook de kwaliteit van het onderzoek.
In 2005 verscheen het boek "De slag om de chimpansees" van journalist en auteur Patrick Meershoek dat een terugblik gaf over de omgang met chimpansees als proefdieren.
Controverse.
Dierenrechten.
Tegen dierproefonderzoek is veel maatschappelijke weerstand. Tegenstanders wijzen op het welzijn van dieren en gevaren van dierproeven. Het BPRC wordt regelmatig geconfronteerd met activisme door groepen die pleiten voor een verbod op dierproeven. Verschillende actiegroepen zoals Een Dier Een Vriend, Respect voor Dieren en Actiegroep Koen hebben campagne gevoerd tegen het BPRC. Sinds begin 2008 is het BPRC doelwit van de Anti Dierproeven Coalitie in een internationale campagne tegen de apenhandel. Ook zakenpartners van het BPRC zijn doelwit van acties. Deze zijn vooral gericht op ABN AMRO. Ook Safaripark Beekse Bergen, dat nauwe banden heeft met het BPRC, werd getroffen door acties.
Wetenschappelijke kritiek.
Hoewel de Nederlandse wet bepaalt dat proefdieren alleen in een experiment mogen worden gebruikt als er geen alternatief voorhanden is, bestaat er tegen dierproeven maatschappelijke weerstand. In 2006 kwam een onafhankelijke werkgroep onder leiding van David Weatherall tot de conclusie dat er wetenschappelijk gezien sterke argumenten zijn om biomedisch onderzoek, waarbij primaten (maar geen mensen) gebruikt worden, op specifieke terreinen voort te zetten.
Het gebruik van mensapen in biomedisch onderzoek is door verschillende wetenschappers sterk bekritiseerd. Nadat proeven met mensapen in 2003 in Nederland verboden werden concludeerde de Viroloog Jaap Goudsmit in 2005, in het eerdergenoemde boek "De slag om de chimpansees", dat er in het hiv-onderzoek "geen enkel argument meer over (was) om de chimpansees te gebruiken". Ook oud-medewerker van het BPRC Peter Bentvelzen meldde in dezelfde uitgave, dat het hiv-onderzoek bij chimpansee Coen niets had opgeleverd.

</doc>
<doc id="33595" url="https://nl.wikipedia.org/wiki?curid=33595" title="Mandarijn">
Mandarijn



</doc>
<doc id="33597" url="https://nl.wikipedia.org/wiki?curid=33597" title="Computationele taalkunde">
Computationele taalkunde

Computationele taalkunde is een specialisatie op het grensvlak van taalkunde en informatica/kunstmatige intelligentie waarin de computationele modellering van taalkundige verschijnselen centraal staat. Computationele taalkunde beperkt zich niet tot een specifiek domein binnen de taalkunde (syntaxis, semantiek, pragmatiek, fonetiek, fonologie, sociolinguïstiek). Het vakgebied is sterk interdisciplinair: onder meer taalkundigen, informatici, KI'ers, cognitief psychologen en logici houden zich hiermee bezig. Computationele taalkunde wordt soms wel computertaalkunde genoemd, maar die term is ambigu omdat hij ook de wetenschap van computertalen zou kunnen aanduiden. Computerlinguïstiek is wel een algemeen aanvaard synoniem. Vanuit de informatica/kunstmatige intelligentie is de term natuurlijke taalverwerking gebruikelijk, maar dit richt zich specifiek op de praktische kant van de verwerking door verschillende algoritmes. Voorbeelden van onderzoeksgebieden binnen de computationele taalkunde zijn:
Grammaticamodellen en parsing.
Enkele grammaticamodellen die binnen de computationele taalkunde belangrijk zijn geweest, zijn de unificatiegrammatica's en verwante theorieën zoals Generalized Phrase Structure Grammar (GPSG), Head Driven Phrase Structure Grammar (HPSG), lexicale functionele grammatica, PATR en PATR-II. Verder is er bijvoorbeeld binnen de categoriale grammatica's (CG) vruchtbaar computationeel taalkundig onderzoek gedaan. Chomskyaanse theorieën zoals de regeer-en-bindtheorie of - meer recent - het minimalistisch programma, wordt wel verweten, dat ze mathematisch niet rigoureus genoeg zijn, en dat ze de semantiek te sterk loskoppelen van de syntaxis, alsof dit losse modules zouden zijn die totaal onafhankelijk van elkaar behandeld kunnen worden. Vanuit het Chomskyaanse kader worden theorieën als CG en HPSG daarentegen weer beschouwd als een technische benadering, waarbij de analyse van taalkundige verschijnselen en de verklaring daarvan ondergeschikt is.
Semantiek.
In de computationele semantiek worden de boomstructuren die een automatische ontleder produceert vertaald naar logische formules. Deze kunnen vervolgens gekoppeld worden aan bijvoorbeeld automatische redeneerprogramma's die conclusies uit de logische formules trekken.
Dialectologie.
Een jong deelgebied van de computationele taalkunde is de computationele dialectologie. In dit vakgebied worden technieken als Levenshteinafstand en clusteranalyse gebruikt om een gekwantificeerde vergelijking van dialecten te maken. Met deze technieken is een nieuwe dialectkaart van Nederland opgesteld, en er is onderzoek gedaan naar de verwantschap tussen Italiaans, Latijn en Sardijns.

</doc>
<doc id="33598" url="https://nl.wikipedia.org/wiki?curid=33598" title="Goede Vrijdag">
Goede Vrijdag

Goede Vrijdag is de vrijdag voor Pasen. Op deze dag herdenken christenen de kruisiging en dood van Jezus. Jezus werd volgens de Bijbel veroordeeld tot de kruisdood door de Romeinse stadhouder Pontius Pilatus, op aandrang van het sanhedrin. Deze straf werd voltrokken op de heuvel Golgotha nabij de stad Jeruzalem. Goede Vrijdag volgt op Witte Donderdag en gaat vooraf aan Stille Zaterdag. Daarop volgt Pasen.
Herkomst van de term.
Alleen in het Engels en Nederlands heet deze dag "" / "Goede Vrijdag". In het Duits heet Goede Vrijdag ' (uit het Oudhoogduits, met als betekenis: "kommervolle, treurige vrijdag"). In Romaanse talen worden termen gebruikt die een "heilige vrijdag" betekenen (Frans: ', Spaans: ', Italiaans: '). In het Portugees wordt ' ook wel door "'" ("goed") voorafgegaan.
De etymologie van Goede Vrijdag wordt meestal verklaard in relatie tot de Latijnse term waarmee de dag, voorafgaande aan de Joodse sjabbat, werd aangeduid: "". Deze werd in de "Glossarium Bernense" (een tweetalige Latijns-Limburgse woordenlijst uit 1240) vertaald met "gut fridag". Andere vertalingen uit die periode spreken over "ghode vrindaghe", "dgoets vridaeghs" en "goeden vriendaghe". In het Engels wordt de term "guodefriday" voor het eerst gebruikt in 1290.
Nederlandse christelijke schrijvers hanteren vaak het standpunt dat de vrijdag voor Pasen "goed" wordt genoemd, omdat de kruisdood van Jezus het noodzakelijke zoenoffer was dat verlossing van de zonde mogelijk maakte. Goede Vrijdag is dus een dag die "goed" is voor (het zielenheil van) de gelovigen.
Soms wordt gedacht aan een herkomst van "Gods vrijdag", maar hiervoor zijn geen (etymologische) argumenten.
Verhaal.
In de vier canonieke Evangeliën staat het verhaal waarop Goede Vrijdag betrekking heeft:
De verhalen verschillen onderling, maar komen in hoofdlijnen op het volgende neer:
Jezus wordt, nadat hij samen met zijn leerlingen zijn laatste avondmaal vierde, gevangen genomen in de Hof van Olijven. Daarna komen heel vroeg in de morgen de hogepriesters, oudsten en het hele sanhedrin bij elkaar. Besloten wordt om Jezus ter dood te brengen. Hij wordt geboeid naar Pilatus gebracht, de stadhouder van Judea onder het gezag van het Romeinse Rijk ten tijde van keizer Tiberius. Pilatus bedenkt dat Jezus oorspronkelijk uit Galilea komt en daardoor onder het recht van Herodes Antipas valt. Deze blijkt in de stad te zijn, waarop Jezus naar Herodes gestuurd wordt.
Herodes drijft de spot met Jezus; hij geeft hem een mantel en stuurt hem als een "nepkoning" terug naar Pilatus. Deze probeert Jezus vrij te laten, door het volk te laten kiezen tussen de moordenaar Barabbas en Jezus. Het volk roept liever de moordenaar vrij te laten, waarop Pilatus Jezus laat geselen. Romeinse soldaten nemen hem mee naar de binnenplaats van het gerechtsgebouw, zetten een doornenkroon op zijn hoofd en doen hem een purperen mantel om. Ze lachen hem uit en slaan hem op zijn hoofd. Pilatus laat hierop Jezus aan het volk zien en zegt: "Hier is hij, de mens" (Ecce Homo) (Johannes 19:6). Tot tweemaal toe zegt Pilatus geen schuld in hem gevonden te hebben, het volk roept echter: "Kruisig hem!" Uiteindelijk geeft Pilatus toe aan de wens van het volk en 'wast zijn handen in onschuld'.
Jezus draagt zijn kruis en wordt daarbij geholpen door Simon van Cyrene. Johannes zegt expliciet dat Jezus zijn kruis zelf droeg (Johannes 19:17). Rond negen uur 's ochtends (Marcus 15:25) wordt Jezus gekruisigd, tussen twee misdadigers. Drie uur later wordt het in het hele land donker, tot drie uur 's middags (Matteüs 27:45). Dan sterft Jezus. De aarde schudt, het voorhangsel in de tempel scheurt van boven naar beneden. "De graven werden geopend en de lichamen van veel gestorven heiligen werden tot leven gewekt; na Jezus’ opstanding kwamen ze uit de graven, gingen de heilige stad binnen en verschenen aan een groot aantal mensen" (Matteüs 27:52-53).
Tegen de avond gaat Jozef van Arimatea naar Pilatus en vraagt toestemming om Jezus te begraven. Hij wordt van het kruis afgenomen en in een graf gelegd, dicht bij Golgotha. De evangeliën verschillen onderling in de beschrijving wie daarbij aanwezig waren.
Betekenis.
De betekenis van de dood van Jezus ligt in het offer dat Jezus volgens de evangeliën heeft gebracht (Marcus 10:45). Zijn dood wordt in het Nieuwe Testament gezien als een offer (Hebreeën 10:4-10). De offers in het Oude Testament moeten gezien worden als een voorafschaduwing van of vooruitzien naar de dood van Jezus. De geofferde dieren (vooral de lammeren) wezen er al op dat voor betaling van de schuld bloed nodig is. Johannes de Doper heeft Jezus aangewezen als het Lam van God (Johannes 1:29). Door zijn dood heeft Jezus de schuld van de zonde betaald (Hebreeën 9:11,12). Daardoor heeft Jezus ook Satan overwonnen. Christenen herdenken daarom op Goede Vrijdag de verlossing van de zonde en de overwinning op de duivel.
Katholieke traditie.
Kruisweg.
Binnen de Katholieke Kerk vindt op veel plaatsen op Goede Vrijdag om drie uur 's middags de kruisweg plaats, waarbij de lijdensweg van Christus vanaf het gerechtsgebouw (het paleis van de Romeinse procurator Pontius Pilatus) tot op de heuvel Golgotha, plaats van zijn terechtstelling, wordt herdacht. Daarbij wordt bij veertien staties telkens stilgestaan:
I Jezus wordt ter dood veroordeeld.&lt;br&gt;
II Jezus neemt het kruis op Zijn schouders.&lt;br&gt;
III Jezus valt voor de eerste maal onder het kruis.&lt;br&gt;
IV Jezus ontmoet Zijn Heilige Moeder.&lt;br&gt;
V Simon van Cyrene helpt Jezus het kruis te dragen.&lt;br&gt;
VI Veronica droogt het aangezicht van Jezus af.&lt;br&gt;
VII Jezus valt voor de tweede maal.&lt;br&gt;
VIII Jezus troost de wenende vrouwen.&lt;br&gt;
IX Jezus valt voor de derde maal.&lt;br&gt;
X Jezus wordt van Zijn klederen beroofd.&lt;br&gt;
XI Jezus wordt aan het kruis genageld.&lt;br&gt;
XII Jezus sterft aan het kruis.&lt;br&gt;
XIII Jezus wordt van het kruis afgenomen.&lt;br&gt;
XIV Jezus wordt in het graf gelegd.
Kruishulde.
's Avonds is er een viering met kruisverering. In kerkgebouwen is de godslamp gedoofd omdat het Lichaam van Christus in het tabernakel afwezig is. Het altaar is op deze dag volledig kaal: het kruis, de kandelaren en het altaardwaal zijn verwijderd. De liturgische kleur is rood, een verwijzing naar het lijden en het vergoten bloed van Christus. In het eerste deel van de dienst wordt, net zoals op Palmzondag, het lijdensverhaal van Christus voorgelezen. Daarna wordt er gebeden voor de Kerk, de paus, alle ambtsdragers van de Kerk en gelovigen, de doopleerlingen, de eenheid van de Kerk, het joodse volk, de niet-christenen, de atheïsten, de gezagdragers van het land en alle noodlijdenden. Daarna volgt de kruishulde, waarbij het kruis in processie door de kerk wordt gedragen, het kruishout ontbloot en ten slotte vereerd wordt door de gelovigen. Het is in veel kerken gebruikelijk om op Goede Vrijdag tijdens de kruishulde de Improperia uit te voeren. Na de kruishulde volgt een communiedienst. Daarbij worden hosties gebruikt die tijdens de avondmis van Witte Donderdag speciaal voor de communie op Goede Vrijdag zijn geconsacreerd. Goede Vrijdag en Stille Zaterdag zijn immers de enige twee dagen van het jaar waarop er geen mis wordt gevierd. Het altaar is tijdens de communieviering bedekt met dwaal en corporale.
Vastendag.
Goede Vrijdag is, net zoals Aswoensdag, een verplichte vastendag voor katholieken. Dit houdt in dat alle gedoopten tussen 18 en 60 jaar gehouden zijn op die dagen slechts één volledige maaltijd te nemen en geen vlees te nuttigen. Wie kan wordt uitgenodigd om ook op andere dagen, zoals Stille Zaterdag en de vrijdagen van de veertigdagentijd, te vasten. Goede Vrijdag is, net zoals alle andere vrijdagen van het jaar, ook een dag van onthouding. Katholieken die het vasten verzuimen op bovengenoemde dagen begaan een doodzonde.
Orthodoxe traditie.
De Goede Vrijdagdienst in de Orthodoxe Kerk en oosters-katholieke kerken begint op donderdagavond met de ochtenddienst (Grieks: ', Slavisch: '). Deze dienst – in de volksmond vaak eenvoudigweg "Twaalf Evangeliën Dienst" genoemd – bestaat uit twaalf Evangelielezingen. De officiële benaming is "Akolouthia van het Heilig Lijden". In deze dienst worden de Passieteksten uit de vier Evangeliën gezongen en vijftien antifonen en kathismen. De dienst heeft een bijzonder dramatisch hoogtepunt met het gezang van de vijftiende antifoon. Dan wordt een kruis door de noordelijke deur van de iconostase naar het midden van de kerk gedragen en daar neergezet. Daarna vereert eerst de geestelijkheid en dan de gemeenschap het kruis. De tekst van de eerste strofe van de vijftiende antifoon is als volgt:
"Heden hangt aan het Hout, hij die de aarde gehangen heeft boven de wateren;" (3×)
"De Koning der Engelen draagt een kroon van doornen,"
"Hij die de hemel met wolken bekleedt, wordt in spottend purper gehuld."
"Hij die in de Jordaan Adam weer heeft vrijgemaakt, wordt in het gelaat geslagen."
"De Bruidegom der Kerk wordt met spijkers vastgenageld;"
"de Zoon der Maagd wordt met een lans doorboord."
"Wij aanbidden Uw lijden, o Christus" (2×)
"Toon ons nu ook de heerlijkheid van Uw Verrijzenis."
De volgende dienst, die op vrijdagmorgen gevierd wordt, zijn de "Koninklijke Uren". Tijdens de aansluitende vesperdienst volgt de uitdraging van de Grieks: "Epitafios", Slavisch: "Plasjenitsa". Dit is een doek met een iconografische geborduurde of geschilderde afbeelding van de graflegging van Christus. Deze blijft in de kerk liggen tot Pasen, als plaats, waar de gelovigen de in het graf liggende Christus vereren.
Op de avond van Goede Vrijdag vindt de processie met de Epitafios (Plasjenitsa) plaats.
Als bijzonder teken van de stilte in het aangezicht van de dood wordt op Goede Vrijdag geen Goddelijke Liturgie gevierd. De uitzondering hierop is als Goede Vrijdag op 25 maart samenvalt met de Verkondiging aan de Moeder Gods. Voor deze gelegenheid is er een speciale gecombineerde liturgie van beide feesten. Anders dan de rooms-katholieke traditie kent de Orthodoxe Kerk geen verplaatsing van feestdagen.
De Goede Vrijdag is binnen de orthodoxe kerken een zeer strenge vastendag.
Protestantse traditie.
In veel protestantse kerken wordt op deze dag een kerkdienst met een zeer ingetogen karakter gehouden.
Pesach.
De eerste christenen waren bekeerde joden; daarom bleef de verbinding met de Pesachviering in stand. Pas later is er scheiding tussen de feesten gekomen en kregen het pesach en het paasfeest verschillende vieringsdata, Goede Vrijdag verhuisde mee met het christelijke paasfeest (Zie Paas- en Pinksterdatum).
De reden dat de kruisiging op de vrijdag voor het "Pesach" (joods paasfeest) wordt herdacht, is dat de Bijbel de gebeurtenis plaatst in de context van de voorbereidingen voor dat feest, en ook dat de kruisiging kort voor de sabbat (zaterdag, de eerste dag van het feest) plaatsvond. De indicatie wordt gegeven dat Jezus na zijn dood snel begraven moest worden, voor het donker werd en de sabbat zou beginnen. Het Pesach is echter een van de grote joodse sabbatten en kan ieder jaar op een andere dag van de week vallen. Dit zou ook een verklaring kunnen zijn voor het gegeven dat er tussen de (goede) vrijdag en de opstanding voor de zondagochtend slechts anderhalve dag zitten, in plaats van de voorspelde "drie dagen en drie nachten". Pesach zou in het jaar van Jezus' kruisiging zijn gevallen op de donderdag, drie dagen voor de opstanding op de eerste dag van de week.
Feestdag.
Goede Vrijdag is in veel landen een wettelijke feestdag. Nederland en België vormen hierop een uitzondering. In Nederland valt Goede Vrijdag niet onder de algemeen erkende feestdagen. Het tweede lid van artikel 3 van de Algemene termijnenwet stelt Goede Vrijdag wel gelijk aan een algemeen erkende feestdag. Ingevolge het derde lid kunnen dagen per ministerieel besluit gelijkgesteld worden met een algemeen erkende feestdag. De meeste beurzen zoals Euronext en ook veel banken blijven op Goede Vrijdag gesloten. Winkeliers in Nederland zijn op Goede Vrijdag tot sluiting vanaf 19.00 uur verplicht. Dit is geregeld in de Winkeltijdenwet. Gemeenten mogen echter toestemming geven om toch open te blijven.
Duitsland.
Goede Vrijdag (Duits: "Karfreitag") is in Duitsland een belangrijke religieuze feestdag. Door protestanten wordt hij zelfs als de belangrijkste feestdag van het jaar beschouwd. Overal in Duitsland is Goede Vrijdag volgens de wetgeving een "stiller Feiertag" (stille feestdag). Dit komt voort uit het idee dat het lijden van Jezus Christus in alle rust moet worden herdacht. Alle deelstaten hebben wetgeving inzake wat wel en niet mag op Goede Vrijdag. 
In heel Duitsland geldt op Goede Vrijdag een dansverbod. Dit verbod betreft dansfeesten, discotheken en dergelijke. Het is niet verboden om in eigen woning te dansen. De voorwaarde en lengte van het dansverbod verschillen per deelstaat. 
Het filmvertoonverbod geldt voor vertoningen van films in de bioscoop op Goede Vrijdag. Sinds 1952 wordt een lijst bijgehouden met verboden films. Deze lijst telt ruim zevenhonderd films. De films op de lijst bevatten volgens de FSK een verhaallijn die 'niet-passend' is. Vertoningen op tv of online zijn wel toegestaan.
Per deelstaat gelden nog verschillende andere verboden. Zo geldt er bijvoorbeeld in Noordrijn-Westfalen van Goede Vrijdag 5 uur tot Stille Zaterdag 6 uur een verbod op sportevenementen, muziekevenementen, volksfeesten, postzegelverzamelbeurzen, markten (tot Stille Zaterdag 3 uur), speelhallen, wedden evenals in het algemeen voor alles dat in het openbaar of 'Gaststätte' plaatsvindt en voor de ontspanning dient. Daarnaast moeten er, net zoals op alle zon- en feestdagen, alle videotheken, wasserettes, en wasstraten gesloten blijven. Bovendien verbiedt de 'Feiertagsgesetz' woningverhuizingen op Goede Vrijdag. Wettelijk niet verboden zijn kunsttentoonstellingen, kunstrondleidingen, diervoorstellingen en gelijksoortige evenementen. Musea en dierentuinen mogen daarom open zijn.
Goede Vrijdag is een officiële feestdag in Duitsland; daarom zijn volgens de 'Ladenöffnungsgesetz' (Winkeltijdenwet) bijna alle winkels gesloten. Alleen nooddienst-apotheken, tankstations, restaurants, kiosken, buurtwinkels, bakkers (max. 5 uur), bloemenzaken (max. 5 uur) en winkels op treinstations en vliegvelden mogen geopend zijn.

</doc>
<doc id="33600" url="https://nl.wikipedia.org/wiki?curid=33600" title="Dortmund">
Dortmund

Dortmund (Nederlands, historisch: "Dortmond", Nedersaksisch: "Düörpm" ()) is een kreisfreie Stadt gelegen in het westen van Duitsland, in de deelstaat Noordrijn-Westfalen. De stad telt inwoners () en is daarmee de grootste stad van het Ruhrgebied, de op twee na grootste stad van Noordrijn-Westfalen na Keulen en Düsseldorf en de achtste stad van Duitsland. De kreisfreie Stadt heeft een oppervlakte van km². Op had van de inwoners een niet-Duits staatsburgerschap ( niet-Duitsers) en hadden inwoners het Nederlandse staatsburgerschap.
Dortmund is een van de oudste steden in het westen van het land en zijn bestaan gaat terug tot het jaar 882.
De plaats kreeg kort na 1200 stadsrechten, werd in 1236 de enige vrije rijksstad Westfalen en groeide in de hoge middeleeuwen uit tot een van de belangrijkste Hanzesteden in Europa. In de 19e en begin 20e eeuw was Dortmund en omgeving een belangrijk centrum van mijnbouw en staalindustrie, waardoor de stad weer tot grote welvaart kwam. Dat blijkt uit de vele statige gebouwen met industrieel erfgoed uit die periode. De historische binnenstad is tijdens de Tweede Wereldoorlog als gevolg van de bombardementen door de geallieerden grotendeels verwoest.
Rond 2010 zijn de informatietechnologie, verzekeringsmaatschappijen, logistiek en energiemaatschappijen belangrijke economische sectoren voor de stad. Er zijn enkele grote Duitse bedrijven zoals Rhenus, Amprion en RWE-Westnetz gevestigd. De stad en haar handelscentrum beschikt over een grote haven en heeft een metro en vliegveld ("Flughafen Dortmund"). Er zijn diverse wetenschappelijke instellingen, onder andere zes universiteiten en meerdere grote nationale onderzoeksorganisaties.
Dortmund staat bekend om zijn bier, voetbalploeg Borussia Dortmund, voetbalmuseum, winkelstraat Westenhellweg en de Technische Universiteit Dortmund.
Geschiedenis.
Dortmund ligt aan de Westfaalse hellweg. De stad wordt in bronnen uit 880 voor het eerst genoemd als "Trutmundi". In 952 wordt het als “vicus” (stad) genoemd en in 1226 is het een rijksstad. In 1523 wordt er de reformatie toegestaan, maar niet integraal ingevoerd. Dat gebeurt in 1570 als er door het stadsbestuur voor de reformatie wordt gekozen. Als het graafschap Mark in 1609 aan Brandenburg-Pruisen toevalt, komt de zelfstandigheid van de rijksstad sterk onder druk te staan.
In de Reichsdeputationshauptschluss van 25 februari 1803 wordt in paragraaf 12 de inlijving bij het vorstendom Nassau-Dillenburg vastgesteld, waardoor de stad niet langer vrije rijksstad is (1226-1803). Omdat de vorst, beter bekend als stadhouder Willem V, geen geroofde landen wil, neemt zijn zoon de latere koning Willem I bezit van de nieuwe gebieden. De prins van Oranje houdt op 30 juni 1806 zijn intocht in de stad. Als graafschap Dortmund gaat het deel uitmaken van het vorstendom Nassau-Oranje-Fulda.
Op 12 juli 1806 worden middels de Rijnbondakte aan de meeste Nassause vorstendommen hun soevereiniteitsrechten ontnomen. In oktober van hetzelfde jaar wordt het graafschap door Franse troepen bezet en wordt op 1 maart 1808 bij het groothertogdom Berg gevoegd. Het is daar de hoofdstad van het Ruhr-departement.
Op het congres van Wenen in 1815 wordt het hele groothertogdom Berg, dus ook Dortmund bij het koninkrijk Pruisen gevoegd.
Vanaf het begin van de 19e eeuw is Dortmund snel geïndustrialiseerd, mede dankzij de aanwezigheid van grote hoeveelheden kolen in de buurt van de stad. De voornaamste activiteit was de productie van staal en de stad kreeg de bijnaam Staalstad. Tussen 1921 en 1925 werd Dortmund door Franse en Belgische troepen bezet om Duitsland tot herstelbetalingen voor de Eerste Wereldoorlog te dwingen. Tijdens de recessie van de jaren zeventig van de 20e eeuw zijn veel onrendabele staalfabrieken gesloten. Onder meer Hoesch had een groot staalfabriekscomplex in Dortmund.
Tijdens de Tweede Wereldoorlog had Dortmund een belangrijke rol als het hart van het industriële Ruhrgebied waar bommen en wapens ontwikkeld werden. Als gevolg daarvan is de stad door de Engelse en Amerikanen zwaar gebombardeerd. De historische gebouwen in het centrum van de stad zijn toen zwaar beschadigd. Zij zijn later of gerestaureerd of de als gevolg van de bombardementen ontstane lege plekken zijn parken geworden. Dortmund is daardoor een zeer groene stad, die zich uitstekend leent om te fietsen.
In de jaren 70 en 80 van de twintigste eeuw had de lokale industrie zwaar te lijden onder internationale concurrentie. In diezelfde periode werden de kolenmijnen gesloten.
Vanaf grofweg 1990 heeft Dortmund zich gemoderniseerd. De zware industrie heeft plaats gemaakt voor dienstverlenende en technologische bedrijven. De stad is de hoofdzetel van Rhenus, Amprion, Tedi een Verizon Communications. Er zijn veel kunstgalerieën en musea. Van oudsher zijn in de stad enkele grotere brouwerijen gevestigd waar het Dortmunder bier wordt gebrouwen. Bekend zijn ook het voetbal - Borussia Dortmund - en de jaarlijkse kerstmarkt.
Geografie.
Dortmund ligt in het midden van de deelstaat Noordrijn-Westfalen aan de rand van het Sauerland en Münsterland in de Noord-Duitse Laagvlakte. De stad maakt deel uit van het Metropoolgebied Rijn-Ruhr. De agglomeratie Rhein-Ruhr is een van de grootste industriegebieden in Europa en het grootste in Duitsland. Belangrijke steden in de nabije omgeving zijn
Münster, Essen, Duisburg, en Düsseldorf. Het hoogste punt van de stad is gelegen in de wijk Dortmund-Syburg en wordt gevormd door de 254,33 meter hoge Klusenberg. Het laagste punt is het Lanstroper meer in Dortmund-Derne op 49,5 meter boven "NAP".
Dortmund ligt aan de rivieren de Ruhr en de Emscher, die hebben bijgedragen aan de groei van de stad. Er is een binnenhaven aan het Dortmund-Eemskanaal.
Indeling van de stad.
De stad bestaat uit twaalf districten ("Stadtbezirke") die zijn onderverdeeld in 63 wijken. Elk district heeft een bestuur bestaande uit 19 gekozen leden. De twaalf stadsdistricten met de daarbij behorende wijken zijn:
Naburige steden.
De stad Dortmund grenst in het noorden aan de steden Lünen en Waltrop, in het oosten aan de steden Unna, Kamen en Holzwickede, in het zuiden aan de steden Schwerte, Hagen en Herdecke. Ten westen van Dortmund liggen de steden Witten en Bochum.
Klimaat.
Het klimaat van Dortmund is gematigd. De zomers en winters in de Boven-Rijnslenk behoren tot de warmste respectievelijk mildste van Duitsland. De jaargemiddelde temperatuur is 9,5°C, gebaseerd op klimaatgegevens van de luchthaven. Dat is hoger dan andere grote Duitse steden als Hamburg (9,0 °C) Berlijn (8,9 °C) en München (7,6 °C). De warmste maand in Dortmund is juli (gemiddeld 17,6 °C), de koudste maand is januari (gemiddeld 1,4 °C). Tussen 1961 en 1990 viel er jaarlijks gemiddeld 675 mm regen, tussen 1971 en 2000 bedroeg de jaargemiddelde neerslag 611 mm. In juni valt gemiddeld de meeste neerslag (82,2 mm), in februari het minst (52,8 mm).
Bevolking.
Onder de 601.000 inwoners die Dortmund op 31 december 2017 had, waren destijds 104.015 buitenlanders, een percentage van 17,3. Driekwart hiervan was afkomstig uit andere Europese landen (waarbij Turkije als Europees land is gerekend). De tien omvangrijkste buitenlandse bevolkingsgroepen waren op 31 december 2017 de Turken (22.154), Polen (9.988), Syriërs (7.791), Roemenen (4.561), Grieken (4.132), Spanjaarden (3.623), Italianen (3.569), Marokkanen (3.421), Oekraïners (2.420) en Kroaten (2.103). Op diezelfde datum waren er circa 200 Belgen en ongeveer 500 Nederlanders woonachtig in Dortmund.
Door zijn lange en veelbewogen geschiedenis, immigratiegolven en zijn internationale karakter telt Dortmund een groot aantal verschillende religies. Sinds de Reformatie geldt de stad van oudsher als protestants, maar de katholieke geloofsgemeenschap is nooit helemaal uit de stad verdwenen en heeft een vergelijkbare omvang als de protestantse kerkgemeente. Dortmund beschikt voorts over een van 's lands grootste joodse gemeenschappen en sinds de Tweede Wereldoorlog hebben ook andere wereldreligies in de stad voet aan de grond gezet. Bovendien hebben ook niet-religieuze levensbeschouwingen een noemenswaardige aanhang.
Politiek.
Als Kreisfreie Stadt wordt Dortmund bestuurd door een Oberbürgermeister en een aantal Bürgermeister, die samen het stadsbestuur vormen; elk van deze burgemeesters heeft zijn eigen bevoegdheden. De Oberbürgermeister is tevens lid en voorzitter van de gemeenteraad, dat over alle belangrijke aangelegenheden in de stad beslist. De gemeenteraad wordt om de vijf jaar verkozen. De uitgaven van de stad Dortmund bedragen jaarlijks circa 2,4 miljard. Dortmund kampt met enorme schulden, op 25 mei 2008 bedroeg de totale schuld 3,15 miljard euro.
Stadswapen.
Het stadswapen van Dortmund bestaat al enkele eeuwen, hoewel het wel enkele keren is veranderd. De kleuren rood en wit verwijzen naar het Hanzeverbond. Dortmund was een belangrijke Hanzestad en de Hanzevlag ligt dan ook voor een deel aan de basis van het stadswapen van Dortmund. Het wapenschild bestaat uit een zwarte adelaar met een rode bek op een gouden achtergrond.
Burgemeester.
De huidige burgemeester van Dortmund is Thomas Westphal en is in functie sinds 1 November 2020. Het stadsbestuur zetelt in het "Rotes Rathaus" nabij de Friedensplatz.
Stedenbanden.
De gemeente Dortmund heeft de volgende jumelages (partnersteden):
Daarnaast worden sinds 2018 vriendschapsbanden onderhouden met Pittsburgh (Verenigde Staten).
Economie.
De belangrijkste economische sectoren van Dortmund zijn de informatietechnologie, de energiesector, waaronder Amprion en RWE-Westnetz, en de logistieke sector met Rhenus, Zalando, Amazon en Decathlon.
De tertiaire sector is ook van economisch belang voor de stad, met onder andere administratieve diensten, beurzen, verzekeringsmaatschappijen, banken en hoofdkantoren van enkele grote industriële bedrijven. Ten slotte is toerisme een bron van inkomsten en werk.
Jaarbeurzen en concerten.
De jaarbeurs van Dortmund "Westfalenhallen" is een van de Duitse plaatsen voor jaar- en tweejaarlijkse beurzen. Een selectie uit terugkerende beurzen:
In de jaren 80 en 90 werden er ook concerten gehouden, voor pop-, rock- en heavymetalbands, met op 17 en 18 december 1983 een groot, op televisie uitgezonden, concert, met onder andere de (toen) bekende namen als Judas Priest, Iron Maiden, Krokus, Def Leppard, Michael Schenker Group, Ozzy Osbourne, Quiet Riot en Scorpions.
Stadsbeeld.
Architectuur.
Vanwege de verwoestingen in de Tweede Wereldoorlog is er veel ruimte voor nieuwbouw. De stad profileert zich als internationale architectuurstad met moderne wolkenkrabbers, inkoopcentra en kantoorgebouwen.
De volgende plaatsen en bouwwerken zijn bepalend voor het stadsbeeld van Dortmund.
De Reinoldikirche uit de dertiende eeuw. De heilige Reinold was de patroonheilige van de stad tot aan de reformatie. De in de oorlog beschadigde klok is nog steeds een symbool van de vrede.
Naast de Reinoldikirche staat de Marienkirche uit de twaalfde eeuw uitgevoerd in de romaanse bouwstijl. Tijdens de verbouwingen in de vijftiende eeuw zijn daar gotische elementen aan toegevoegd. De kerk herbergt een Maria-altaar van Conrad von Soest uit 1420 en het Berswordtaltaar uit 1395. De Adler Apotheke naast de Mariakirche dateert uit 1322. De eigenaren van die apotheek zijn nog tot 500 jaar terug bekend.
Er is ook een gotische hallenkerk St. Petri uit de veertiende eeuw met een altaar van de Antwerpse meester Gilles uit 1521 dat veel toeristen trekt.
Ten westen van de Hansaplatz ligt de enige katholieke kerk uit de binnenstad van Dortmund - St. Johannes Baptist. De eerste steen werd gelegd in de veertiende eeuw door de broeders van de Dominicanen of Orde der Predikheren die zich in Dortmund kwamen vestigen. Zij werden verschillende malen verdreven en daarom hebben ze de bouw van de hallenkerk pas in 1458 kunnen voltooien. De Tweede Wereldoorlog heeft ook hier een groot deel van de kerk vernield. Alleen een deel van de oostvleugel stamt nog af van de oorspronkelijke kerk. Een aantal middeleeuwse kunstwerken uit de kerk bleven wel gespaard van het bommengeweld. Blikvangers zijn het altaar van Derick Baegert met bijhorend retabel dat de oudste afbeelding van de stad bevat, het bombastische orgel van Siegfried Sauer en het levensechte beeld van Maria met kind.
Het oude stadhuis van Dortmund is in 1899 gebouwd. Als gevolg van oorlogsschade uit de Tweede Wereldoorlog is het in vereenvoudigde vorm herbouwd met behoud van de oorspronkelijke architectuur. Op het gebouw prijkt het stadswapen met adelaar.
De Adlerturm is een gereconstrueerde toren van de middeleeuwse stadsmuur in Dortmund. Hij werd gebouwd boven op de oorspronkelijke basis van de stadsmuren. De toren herbergt op zes verdiepingen een kindermuseum op de middeleeuwse stadshistorie.
Het Dortmunder U-gebouw gebouwd in 1926-1927 is een van de bekendste herkenningstekens van de stad. Het gebouw van de voormalige Union-brouwerij is nu een centrum voor hedendaagse kunst en cultuur. Deze herbergt naast het Museum Ostwall talrijke andere partners en verenigingen uit de kunst- en mediasector. Het gebouw doet eveneens dienst als centrum voor culturele opleidingen. Het gebouw doet eveneens dienst als centrum voor culturele opleidingen. Ook de dakterras en wisselende video-installaties op de gevel zijn een blikvanger.
De kolenmijn Zollern Dortmund maakt deel uit van het Westfälisches Landesmuseum für Industriekultur (Westfaals museum voor industriecultuur), het grootste industriemuseum in Duitsland. Het vroegere "Schloss der Arbeit" (kasteel van de arbeid) is een van de mooiste getuigen van het industriële verleden van Europa. De kolenmijn, die in 1904 werd gebouwd, beschikte van de modernste installaties uit haar tijd. Sinds haar definitieve sluiting in 1968 is de mijn vooral bewaard gebleven dankzij haar prachtige jugendstilarchitectuur die op het eerste gezicht helemaal niet aan een industrieterrein doet denken.
Winkels en markten.
Dortmund geldt als een populaire winkelstad. Bekende winkelstraten en -centra zijn de Westenhellweg, Ostenhellweg, Kleppingstraat, Kampstraat en Brückstraat. Naast de kleine winkels hebben de grotere (kleding-)winkelketens zoals H&amp;M, Mango, Zara, C&amp;A, Primark, Karstadt, Hema en Peek &amp; Cloppenburg er een vestiging. Wie het liever wat dichter bij elkaar heeft, kan naar de Thier-Galerie. Dit winkelcentrum bevat allerlei winkels en eetgelegenheden. Dortmund het hoogste aantal exclusieve winkelformules van alle steden in Ruhrgebied.
Ten zuidwesten van de "Alte Markt" (Oude Markt) ligt het grote Hansaplein. Hier zijn veel luxe merken zoals Hermes, Zumnorde en Lloyd. Er worden evenementen georganiseerd, er zijn af en toe betogingen en elke week kan je er op woensdag, vrijdag en zaterdag terecht voor een grote markt. De gebouwen rondom het plein, dat tot het einde van de 19e eeuw "Wickedeplatz" heette, huisvesten grotendeels banken op het grote Althoff warenhuis en de tot sporthuis omgebouwde bibliotheek na.
De kerstmarkt in Dortmund trekt veel toeristen en is de grootste kerstmarkt van Europa. Deze bestaat uit meer dan 300 kraampjes en de grootste kerstboom ter wereld. De kerstmarkt begint in november en gaat door tot eind december. De hele stad wordt omgetoverd tot een gezellig kerstdorp met verlichtingen en versieringen. Alleen hier is het mogelijk om kerstgroeten te versturen op kerstpapier met een speciale postzegel en stempel.
Kunst en cultuur.
Bezienswaardigheden.
Dortmund heeft een ballettheatergebouw, een operagebouw, het Dortmund Symphony Orchestra en diverse andere uitgaansgelegenheden. In de stad bevinden zich diverse musea, waaronder het Duitse voetbalmuseum, het Museum Ostwall, dat sinds 1969 de collecties van de verzamelaar van naam bevatten, en het historisch museum.
Het Dortmundse uitgaansleven telt veel cafés en restaurants, voornamelijk rond de Oude Markt, het Vrijheidsplein, de Kleppingsraat en de Kaiserstraat. Als studentenstad kent Dortmund een levendig uitgaansleven. Veel horeca is geconcentreerd in de stadswijk Kreuzviertel, met cafés als OmaRosa, Schönes Leben, Café Lotte en Kieztörtchen.
Naast deze vaste locaties is Dortmund een echte evenementenstad.
Gastronomie.
De traditionele drank uit Dortmund en omgeving is de Dortmunder, een bierstijl uit Dortmund, donkerder en voller dan pils en gedronken in de "Stößchen". De meest populaire merken zijn Dortmunder Actien-Brauerei (DAB Bier), de Dortmunder Union-Brauerei (Siegel Pils), Bergmann Brauerei (Bergmann Spezial), Ritter Brauerei (First), Hansa Brauerei, Thier Brauerei en de Privatbrauerei Dortmunder Kronen een HÖVELS. In 2008 bestond ongeveer 10% van het in Duitsland geconsumeerde bier uit Dortmunder.
Typische gerechten zijn de pfefferpotthast (Nederlands: piäpperpottharst), Kroeboet (Nederlands: "balkenbrij"), pompernikkel met reuzel en de currywurst.
Natuur.
Dortmund is voor een stad rijk aan natuur. Binnen de gemeentegrens ligt een omvangrijk, ruigbegroeid duingebied, met daarlangs een breed, natuurlijk zandstrand van bijna twaalf kilometer lang. Verspreid door de stad liggen enkele grotere en kleinere parken, zoals het Rosarium, Westfalenpark, Westpark en Ostpark, Fredenbaum, Bolmke, Grävingholz, Rahmer Wald, en de Schwerter Wald.
Parken.
De grootste groene oase van Westfalen en Dortmund is het "Westfalenpark". Het park omvat een klein treintje, het beachvolleybalplein, het minigolfparcours, het kookboekmuseum en de uitgestrekte graspleinen. In het bekende Deutsche Rosarium maak je een van de kleurrijkste wandelingen uit je leven, want je wordt er omgeven door meer dan 3.800 rozensoorten.
"Rombergpark" - In 1927 werd dit gebied omgetoverd tot een botanische tuin en heeft nu ongeveer 4500 boomsoorten. Maar de geschiedenis van dit park gaat zelf terug tot 1820 toen de adellijke familie Romberg begon met het aanleggen van een Engels landschapspark. In 1944 werd de botanische tuin zwaar beschadigd en het voormalige kasteel van Romberg werd vernietigd.
"Fredenbaum" - Het 63-hectare grote park is de groene long van Dortmund's noorden. Er is een speeltuin, bootverhuur, minigolf, bbq-gebieden en avonturenterrein.
Het "Westpark" werd oorspronkelijk gebouwd in 1811 als een Westentotenhof. Dit is een kerkhof dat buiten de stadsmuren viel. Als je door het park wandelt zie je nog verschillende oude grafstenen. Het park wordt vooral gebruikt in de zomer om events te organiseren of te barbecueën of te picknicken.
Natuurgebieden.
Het "Schwerter Wald" is een uitgebreid bosgebied en recreatiegebied ten oosten van Dortmund. In 1843 werd er beslist dat hier een bos mocht komen en al vlug werd het een populaire uitstap voor de inwoners van Dortmund. In 1899 werd er zelfs al een tramlijn richting dit bos aangelegd.
Het natuurgebied "Grävingholz" is een bosrijk gebied in het noorden van Dortmund. Het gebied is gevormd net na de ijstijd en sindsdien behouden als bosgebied. In de middeleeuwen was dit een geheerd jachtgebied. Er zijn verschillende aangelegde paden voor wandelaars en fietsers.
"Bolmke" is een natte zone, die in veel delen nog steeds natuurlijk is, maar is sterk veranderd door de massale menselijke interventies. Na de Eerste Wereldoorlog werd kolen in de kolenmijn in de Bolmke ontgonnen. Angezien het gebied dicht bij een dichtbevolkt deel van Dortmund ligt, kan het er vrij druk zijn. Ben je meerdere dagen in de buurt is dit bos wel de moeite waard.
"Bittermark" - Het bos is het grootste aangesloten bosgebied in het stadsgebied van Dortmund tussen Hagen en Herdecke. Het bos is een populair recreatiegebied voor wandelaars, joggers en fietsers.
Sport.
Dortmund is bekend vanwege zijn voetbalclub Borussia Dortmund. De eerste club uit de stad werd in 1895 opgericht als Dortmunder FC 1895. Later volgden nog clubs als VfB 1897, SuS Alemannia 05 en BV 04. Al deze clubs speelden in de begindagen in de hoogste klasse, terwijl Borussia, dat in 1909 opgericht werd, voornamelijk in de tweede klasse actief was tot de club in 1936 promoveerde naar de Gauliga Westfalen. Geen enkele van de oudere gevestigde clubs kon het niveau van de Gauliga aan en zo werd de club vanaf 1936 de onbetwiste nummer 1 van de stad, een plaats die het nooit meer af zou geven. De werkelijke bloeiperiode van de club kwam in de jaren vijftig, toen de club voor het eerst kampioen werd. Borussia zou hierna nog zes titels winnen en was ook de allereerste Duitste club die een Europese beker won (in 1966). In 1997 won de club zelfs de Champions League en de Wereldbeker voor clubs. Dortmund werd tevens de kampioen van Duitsland
in 2011 en 2012.
Stadions.
De "Signal Iduna Park" voorheen: "Westfalenstadion") van Borussia Dortmund is het grootste stadion van de stad en Duitsland (81.360 toeschouwers) en werd ook gebruikt tijdens het WK 2006 en EK 2024. Daarvoor was Dortmund al speelstad bij het WK voetbal van 1974 en EK voetbal van 1988. Het stadion bevindt zich 4 kilometer ten zuiden van het centrum van Dortmund.
De "Westfalenhalle" is de oudste en grootste multifunctionele evenementenhal van Duitsland. De arena is geopend in 1925 en 1952 en biedt ongeveer plaats aan 15.000 toeschouwers (afhankelijk van het evenement). Verder zijn er nog de "Stadion Rote Erde" en "Sporthalle Wellinghofen". Het "Stadion Rote Erde" is een voetbal- en atletiek ligt direct naast "Signal Iduna Park" en heeft een capaciteit van 25.000 plaatsen, waarvan 3.000 overdekte zitplaatsen.
IJshockey.
Dortmund was in 1955, 1983 en 1993 gastheer van het WK ijshockey.
Verkeer en vervoer.
Dortmund is een verkeersknooppunt in de regio Westfalen. De stad wordt omringd door enkele belangrijke "autoroutes" en beschikt over een eigen luchthaven, een centraal station en een binnenhaven die behoort tot de grootste van Europa.
Wegverkeer.
Het stedelijke gebied van Dortmund is door de volgende snelwegen omgeven:
Verder lopen de "Bundesstraßen" ‘B 1’, ‘B 54’, ‘B 235’ en ‘B 256’ en door de stad.
Spoorwegen.
"Dortmund Hauptbahnhof" is het op twee na grootste langeafstandknooppunt van Duitsland en een van de belangrijkste stations van Europa met verbindingen in alle richtingen. Elke dag passeren 982 treinen, wat Dortmund het drukste treinstation van het Ruhrgebied maakt. Op dit station stoppen de ICE- en IC-treinen alsmede een paar lijnen van de S-Bahn Rhein-Ruhr. Daardoor heeft Dortmund directe verbindingen met onder meer Berlijn, Keulen, Hamburg, Frankfurt am Main, München en ook met internationale bestemmingen als Parijs, Brussel, Luik, Bazel, Wenen en Innsbruck.
De hogesnelheidstrein Eurostar van Parijs stopt ook in Dortmund Hauptbahnhof. Vanuit Nederland is de stad met een rechtstreekse treinverbinding vanaf Enschede te bereiken.
Het "station Dortmund Hörde" ligt aan de spoorlijn Dortmund - Soest. Dit station heeft een metrostation ("Bf. Hörde"), een Stadtbahn-station en meerdere bushaltes.
Luchthaven.
Dortmund heeft ook een eigen internationale luchthaven: "Flughafen Dortmund". De luchthaven heeft zich de laatste jaren ontwikkeld van een klein regionaal vliegveld tot een belangrijke luchthaven in Noordrijn-Westfalen.
Scheepvaart.
Dortmund is met 2.734.000 miljoen ton vracht per jaar de grootste kanaal binnenhavenstad van Duitsland en Europa. Het Dortmund-Eemskanaal (Duits: "Dortmund-Ems-Kanal") is een 265 kilometer lang kanaal tussen de haven van Dortmund en Emden. Dit kanaal verbindt tevens het Ruhrgebied en het "Mittellandkanaal". Het bestaat uit een noordelijk en een zuidelijk gedeelte.
Het zuidelijke gedeelte loopt van Dortmund tot aan de splitsing van het "Mittellandkanaal". Dit gedeelte heeft twee sluizen. Dit is het belangrijkste gedeelte en wordt daarom ook verdiept en verbreed, zodat groot-rijnschepen over enkele jaren via het Wesel-Dattelnkanaal, het Dortmund-Emskanaal, het "Mittellandkanaal", het Elbe-Havelkanaal en de "Untere-Havelstrasse" naar Berlijn kunnen.
Onderwijs en wetenschap.
Dortmund bezit een hoge concentratie van wetenschaps- en onderzoeksinstellingen. In de stad studeren aan in totaal zes universiteiten en hogescholen rond 52.000 studenten, Technische Universiteit Dortmund en de Universiteit van wetenschap en kunst zijn de bekendste universiteiten van de stad. De TUD opgericht op 16 december 1968 is met circa 31.000 studenten en 7.000 personeelsleden waaronder 300 professoren na de RWTH de grootste technische universiteit van Nordrhein-Westfalen en heeft drie campussen in Dortmund:
Daarnaast zijn er:
Onderzoeksfaciliteit.
Ook de grote nationale onderzoeksorganisaties "Fraunhofer-Gesellschaft", "Helmholtz-Gemeinschaft", "Leibniz-Gemeinschaft" en "Max-Planck-Gesellschaft" zijn met meerdere instituten aanwezig.

</doc>
<doc id="33601" url="https://nl.wikipedia.org/wiki?curid=33601" title="Rail 21">
Rail 21

Rail 21, met als ondertitel "Sporen naar een nieuwe eeuw", was een ambitieus toekomstplan van de Nederlandse Spoorwegen dat gepresenteerd werd in juni 1988 en dat enkele jaren de basis van het spoorwegbeleid in Nederland vormde.
Visie.
Rail 21 koppelde een maatschappelijke analyse aan een nieuw dienstregelingsmodel en vervolgens aan uitbreiding van de infrastructuur. Daarmee was Rail 21 integraal van karakter en dat was een belangrijke reden voor haar succes. Opvallend was ook dat Rail 21 voornamelijk betrekking had op het bestaande spoorwegnet, over het algemeen spreken nieuwe spoorlijnen de politiek veel meer aan.
Maatschappelijke analyse.
Rail 21 werd gepresenteerd als alternatief voor de auto. Halverwege de jaren 80 leefde de economie op waardoor de groei van het autoverkeer versnelde terwijl in die periode ook grote aandacht voor het milieu bestond. NS presenteerde de trein als alternatief voor de auto. Door een combinatie van verbetering van het treinproduct en maatregelen om het autoverkeer af te remmen ("flankerend beleid") zou NS een belangrijke bijdrage leveren aan het accommoderen van de voorziene groei van de mobiliteit.
Een tweede punt was het wegvallen van de Europese binnengrenzen. Nederland was sterk voor Europese integratie. NS koppelde dit aan de opkomst van de Hogesnelheidstrein en stelde voor Nederland op te nemen in het hogesnelheidsnet.
Ook niet onbelangrijk was de voortgaande suburbanisatie. Het bebouwde oppervlak is, met name in de Randstad, sinds 1950 in een enorm tempo uitgebreid met als gevolg dat ruimtelijke vervoerspatronen sterk veranderden. Om de ruimtelijke ontwikkeling te kunnen volgen moest NS meer stations openen waardoor treindiensten langzamer werden. Tot dan toe had men een optimum gevonden door intercity's en stoptreinen te laten rijden maar de mogelijkheden om met twee treinsoorten een aantrekkelijke dienstregeling te bieden leken op te raken. NS stelde daarom voor op een drie-treinensysteem over te gaan.
Ten slotte was duidelijk dat de macht van de nationale overheden zou afnemen ten gunste van regionale en Europese overheid. NS was als nationaal spoorwegbedrijf natuurlijk sterk gekoppeld aan de nationale overheid maar door in haar netwerk meer aandacht te geven aan het Europese schaalniveau en het regionale schaalniveau zou ook op de wensen van andere overheden kunnen worden ingespeeld.
Dienstregelingsmodel.
Ontwerper van het dienstregelingsmodel van Rail 21 was ir. Maurits van Witsen, het toenmalig hoofd ontwikkeling en planning van de Nederlandse Spoorwegen, die ook het dienstregelingsmodel voor Spoorslag '70 ontworpen had. Van Witsen zelf stelde dat een dienstregelingsmodel een levensduur heeft van maar een jaar of 15, daarna raakt het achterhaald door maatschappelijke ontwikkelingen. Kern van het dienstregelingsmodel was het drie-treinensysteem. Het Nederlandse spoorwegsysteem zou uit drie elkaar aanvullende netwerken gaan bestaan:
Het Eurocity-/Intercitynet.
Dit netwerk zou Nederland aansluiten op het Europese hogesnelheidsnet, Het EC/IC-net zou drie functies gaan vervullen:
Nederland zou 6 IC/EC-verbindingen krijgen:
Deutsche Bahn zou voor de IC/EC-verbinding A zorgen:
Het Interregio-Snelnet.
Het Intercitynet van Spoorslag '70 was in de loop van de jaren steeds langzamer geworden door toevoeging van nieuwe stations. De snelheid op de langere afstand moest terugkomen door het nieuwe Eurocity-/Intercitynet. Op de middellange afstand zou een Interregio-Snelnet de opvolger van het oude Intercitynet zijn. Dit netwerk zou ook op stations stoppen als Hilversum, Gouda en Rotterdam Alexander, die door de nieuwe Intercity voorbij gereden zou worden. Net als de oude Intercity zou de nieuwe Interregio een goed onderling verknoopt netwerk worden. Er zou met snelheden tussen de 140 en 160 km/h gereden gaan worden. De Interregio-treinen zouden tweemaal per uur gaan rijden, waarbij gestreefd werd naar rechtstreekse verbindingen op uurbasis. Het eerste half uur zouden de verbindingen van de InterRegio's er dan als volgt uitzien:
Op de knooppuntstations zouden de Interregio's zo veel mogelijk aansluiting op elkaar geven. In het tweede halfuurpatroon zouden de treindiensten een andere uitloop hebben, maar op de hoofdassen zou dan een 30-minutendienst zijn ontstaan. In het tweede half uur zouden dan de volgende treindiensten gaan rijden:
Het Agglo/Regionet.
Ten slotte moest er een opvolger voor de stoptrein komen. Belangrijk was een goed aanbod te hebben voor het drukke stadsgewestelijk vervoer in de Randstad. Van Witsen onderzocht verschillende modellen voor vervoer op de korte afstand.
Zijn ideaal was een versmelting van tram- metro- en spoorwegtechnieken om de optimale verbindingen te kunnen bieden. Al ten tijde van Spoorslag '70 stelde hij een "RandstadRail" voor. Maar binnen NS kon een dergelijke versmelting van techniek op minder sympathie rekenen.
In Rail 21 werd het relatief spoorse "Agglo/Regiomodel" opgenomen. De Agglo/Regiotreinen zouden met snelheden tussen de 120 en 140 km/h op de meeste trajecten minstens 2× per uur gaan rijden. Daarbij zouden ze op alle stations langs de route stoppen en op de knooppunten zo veel mogelijk aansluiting geven op de IC- en IR-treinen.
In grote en belangrijke middelgrote plaatsen waar spoorlijnen ontbreken wilde de NS regionale busdiensten opzetten in samenwerking met de andere overheidsdochter VSN (Vereenigd Streekvervoer Nederland) die al gauw aan de slag ging met het Interlinerproject. Naast dat NS zelf met Agglo/Regiotreinen wilde gaan rijden wilde NS ook de stads- en streekvervoerbedrijven de lokale verbindingen laten rijden. Treinen zouden beginnen en eindigen in voorstadstations.
Enkele rechtstreekse verbindingen vanuit Amsterdam zijn:
Enkele rechtstreekse verbindingen vanuit Utrecht zijn:
Enkele rechtstreekse verbindingen vanuit Arnhem zijn:
Enkele rechtstreekse verbindingen vanuit Eindhoven:
Enkele rechtstreekse verbindingen vanuit Groningen:
Enkele rechtstreekse verbindingen vanuit Schiphol:
Vergeleken met het toentertijd bestaande Spoorslag 70-model ontstonden er vreemde treindiensten door de nieuwe opzet van de Agglo-Regiotreinen. Op sommige trajecten zoals in Zeeland, Zuid-Limburg, op de Maaslijn, en regio Twente zouden mogelijk Agglo/Regiotreinen gaan rijden van NS maar ook mogelijk door de streekvervoerbedrijven, een ontwikkeling die inmiddels al ver gevorderd is.
Gebaseerd op de hierboven rechtstreekse verbindingen zouden de volgende AR-diensten ontstaan kunnen zijn:
Het drietreinenmodel zoals hierboven beschreven, is er nooit gekomen. Wel zijn de benamingen AR en IR nog terug te vinden in de treintypes DD-AR (Dubbeldeks-AggloRegio) en IRM (InterRegiomaterieel).
Bestelling nieuw materieel en revisie en buitendienststelling huidige materieel.
IC/EC-Net.
Om de dienstregeling te kunnen rijden had NS nieuw materieel nodig. Als eerste had NS voor de uitvoering van het nieuwe IC/EC-netwerk HSL-treinen nodig. Er kwam een samenwerkingsverband tot stand met de NMBS (België), DB (Duitsland), SNCF (Frankrijk) en British Rail/BR (Verenigd Koninkrijk) waarbij met zo veel mogelijk gelijkwaardig materieel gereden zou worden. Voor het treinverkeer tussen Nederland en België met Frankrijk en tussen Duitsland en Frankrijk via België komt men tot een gezamenlijke bestelling van HSL-materieel gebaseerd op de binnenlandse TGV PBA-treinstellen van de SNCF. Deze treinstellen moesten zowel op Nederlandse, Belgische, Duitse en Frans stroomspanning kunnen rijden. Theoretisch zou het ook mogelijk kunnen zijn om een ICE-treinstel in te kunnen zetten, maar men besloot tot deze samenwerking waaruit eindelijk de Thalys is ontstaan. Voor het treinverkeer tussen België en het Verenigd Koninkrijk moesten de treinen ook geschikt zijn om over Engels spoor te kunnen rijden. De spoorlijnen in Zuid Engeland zijn voorzien van een derde middenrail voor stroomtoevoer in plaats van bovenleiding. En zijn deze treinstellen iets smaller vanwege het Britse profiel. Nederland was er nog niet klaar voor en de SNCF, NMBS en BR startten de Eurostar op. Voor de IC/EC-diensten tussen Schiphol, Amsterdam naar Liège-Guillemins via Utrecht, Eindhoven, Sittard en Maastricht, de IC-diensten, Groningen, Utrecht naar Rotterdam en alle IC/EC-diensten die Nederland verbindt met Duitsland besloot de NS treinstellen te bestellen bij Siemens die gelijk waren aan de ICE-stellen van de DB om dan samen met DB deze diensten te kunnen rijden waarbij het ook mogelijk is bij calamiteiten een Thalysstel in te kunnen zetten.
IR-Snelnet.
Voor het IR-snelnet beschikt de NS alleen over de ICM3 en ICM4 beter bekend als de Koploperstellen. Deze treinstellen zijn de enige treinstellen in Nederland die 160 km/h kunnen rijden, die nu hoofdzakelijk worden ingezet op de Intercityvleugeltreinen van Den Haag en Rotterdam naar Groningen en Leeuwarden en naar Deventer en Enschede. Daarnaast de getrokken ICR-rijtuigen die hoofdzakelijk worden ingezet van Haarlem via Utrecht naar de provincie Limburg en vanuit Den Haag CS in de richting Brabant en Noord-Limburg met bestemming Venlo en voorheen ook door naar Köln-Deutz via Vierssen en Mönchengladbach, maar dat kon dan alleen in combinatie met een locomotief van de serie 1600 en de ICR-Beneluxrijtuigen in combinatie met NMBS-loc van de Reeks 1100. De ICM-stellen en ICR kregen een revisie en een complete interieurvernieuwing. Om het complete IR-netwerk te kunnen uitvoeren moest er materieel bij komen. NS koos er vanwege zitplaatscapaciteit om dubbeldekkertreinstellen aan te schaffen. Om het IR-snelnet te kunnen rijden moet deze geschikt zijn om ook net als de ICR-rijtuigen met 1600-loc en de ICM stellen 160 km/h te kunnen rijden moest de catering in de trein ook op de bovenverdieping reizigers van drank en versnaperingen kunnen voorzien door middel van een lift. De bestelling bij Talbot in het Duitse Aken volgde en dit leidde tot de instroom van de IRM-stellen die al snel de bijnaam Regiorunner kreeg. Het treinstel is overal in het land wel te zien. Voornamelijk op het traject Nijmegen, Arnhem naar Utrecht, Amsterdam en Den Helder is deze veel aan te treffen en ook op vele sneltreinen.
Agglo-Regionet.
Voor het Agglo-Regionetwerk beschikte NS nog wel over oude treinstellen. Weliswaar gemoderniseerd, van nieuw interieur voorzien en met grote revisies op het spoor gehouden vanwege het tijdelijke materieeltekort, dat zich rond 1987 afspeelde tot begin jaren 90, voldeden ze niet aan de norm om straks in het AR-netwerk deel te nemen. De enige treinstellen die dat nog wel zouden kunnen waren de SGM-stellen, beter bekend als de Sprinter. In het hele land reden nog de oude stellen Mat '64 Plan V en Plan T, die voornamelijk stoptreindiensten voor hun rekening namen. Deze waren ook op sommige sneltreindiensten te zien en een enkele keer op het Intercitynet. Er moest een opvolger komen die de oude Mat '64-stellen zou moeten vervangen. Ook moesten de stellen een ruime zitplaatscapaciteit bieden. Op proef bestelde de NS bij Talbot in Aken een 9-tal nieuwe treinstellen, waarbij het mogelijk moet zijn om met 5 personen op rij te zitten (3 personen op rij opgevolgd door gangpad, daarnaast 2 op een rij). Uiteindelijk kwamen de SM'90-stellen op de baan en kregen de bijnaam Railhoppers. Ze werden allemaal ingezet op de stop- en sneltreindiensten van Zwolle naar Emmen. Ook was er de instroom van de nieuwe dubbeldekkertreinen DDM en DDM1, getrokken en geduwd, in combinatie met de lokserie 1600. Deze werden voornamelijk ingezet op de drukke trajecten en in de spits. De norm was maximaal 8 bakken met een stuurstandwagen die in de geduwde stand de 1600 achter op de trein kon aansturen, net als bij de Beneluxtrein van Amsterdam naar Brussel. Met de Railhoppers had NS geen goede ervaring maar met de dubbeldekkerrijtuigen wel. NS besloot tot bestelling van een nieuwe vloot dubbeldekkerrijtuigen die zij voornamelijk wil gaan inzetten op de vele Agglo-Regioverbindingen. De DD-AR-rijtuigen verschillen wel iets met de DDM-broertjes. De DD-AR zouden gecombineerd worden tot kleine vaste stammetjes die een treinstel moeten vormen en worden voort getrokken en geduwd door een nieuwe locomotief serie 1700 die bijna gelijk was aan de locomotieven van de serie 1600. Deze locomotieven kregen een extra speciale koppeling waarbij het mogelijk werd de kleine treinstammetjes te combineren en te splitsen van vleugeltreinen. Een groot succes ten opzichte van de SM'90-stellen die veel storingen hadden en het was duidelijk dat de voorkeur uitging naar de DD-AR dan de SM'90 en er geen vervolgserie kwam om de Mat'64 V- en T-stellen te vervangen. Wel bestelde NS een nieuw type dieseltreinstel voor de niet geëlektrificeerde baanvakken, de DM'90-stellen, beter bekend als de Buffels. En werd er voor de DD-AR-stammetjes zelf een motorwagen ontwikkeld waarbij de trek- en duwkracht van de 1700-serie niet meer nodig is en deze voor het goederenvervoer gebruikt kan worden zodat de oude 1100-, 1200- en 1300-locs afgevoerd kunnen worden. Enkele Mat'64-stellen zouden een leeftijdsverlenging krijgen. De SGM-sprinterstellen kregen een modernisering en vernieuwing van het interieur. Hiermee zou het wagenpark dan compleet moeten zijn om de AR-diensten te kunnen uitvoeren.
De van de NMBS gehuurde M2-rijtuigen en van de DB geleende IC-K gingen retour. Als eerste gingen in hoog tempo, bij instroom van de DD-AR- en VIRM-stellen, de oude Hondekoptreinstellen Mat'54 en de locomotieven serie 1100, 1200 en 1300 naar de sloop. Dan zou ook de afvoer van de Mat'64 niet lang meer op zich wachten. Tenminste, dat waren de plannen die niet zijn uitgevoerd.
Uitbreidingen infrastructuur.
Om het nieuwe dienstregelingsmodel te kunnen rijden zou nieuwe infrastructuur moeten worden aangelegd. De maatregelen bestonden uit:
Geschat werd dat dit voor een bedrag van 9 à 10 miljard gulden uitgevoerd zou kunnen worden. Deze raming was ook politiek ingegeven, de verwachting was dat een bedrag onder de 10 miljard gulden nog net acceptabel zou zijn.
Maar om te voorkomen dat reizigers en goederenvervoer elkaar in de weg gaan zitten is er ook een plan opgezet voor het goederen vervoer in het concept Rail 21-Cargo. Naast de uitvoering van de geplande nieuwe infrastructuur ( zie Lijst van Rail 21 projecten ) kwam daar apart nog extra infrastructuur bij dat opgesplitst zou worden in 3 fases:
Fase 1 : Aanpassing Brabantroute (Kijfhoek - Venlo) en Aanpassing havenspoorlijn Maasvlakte
Gereed: rond 1995
Kosten 1e fase: Circa 1 miljard gulden.
Fase 2 : Aanleg Betuweroute van de Kijfhoek naar Geldermalsen, Elst.
Gereed: Rond 2000
Kosten 2e fase: Circa 2 tot 2,5 miljard gulden
Fase 3: aansluitingen op de overige kruisende spoorlijnen om aan en doorvoer voor andere delen van het land via de Betuwelijn mogelijk te maken
Gereed: rond 2010 - 2015
Kosten: Circa 2 miljard gulden.
Het plan wordt aangenomen.
Rail 21 werd met veel enthousiasme ontvangen. Het Ministerie van V&amp;W onder leiding van Minister Neelie Smit-Kroes heeft het plan integraal overgenomen in het Tweede Structuurschema voor Verkeer en Vervoer (SVV-2) dat door de Tweede Kamer tijdens het één-na-laatste kabinet Lubbers werd goedgekeurd. Het aannemen van Rail 21 viel samen met de viering van het 150-jarig jubileum van de spoorwegen in 1989. NS verkeerde in een euforiestemming. Het jubileum werd groots gevierd en de plannen werden vol enthousiasme uitgewerkt.
Tegenvallers.
Maar in de jaren die volgden begonnen tegenvallers zich op te stapelen. Voor de beoogde dienstregeling bleek telkens weer meer infrastructuur nodig te zijn terwijl de infrastructuur duurder uitpakte dan voorzien. Veel kostenoverschrijdingen bij de infrastructuur werden veroorzaakt doordat veel duurdere inpassingsmaatregelen werden geëist dan voorzien. Zowel binnen als buiten het bedrijf was door de euforie van 1989 een sfeer ontstaan dat de bomen tot in de hemel groeiden en dus ging iedereen meer vragen.
Rail 21 zorgde ervoor dat NS vooral met zichzelf bezig was maar ondertussen ging de buitenwereld verder. De analyse dat de macht van de nationale overheid afnam ten gunste van regionale en Europese overheid was zeker terecht. Toch liet NS zich volkomen verrassen door Richtlijn 91/440 van de Europese Gemeenschap, die tot verzelfstandiging en splitsing van NS zou leiden. In de verwarring die vervolgens ontstond is Rail 21 steeds meer op de achtergrond geraakt. Het plan werd binnen NS in 1997 met een interne brief afgesloten. Door de verzelfstandiging van NS werd de taakorganisatie Railned en daarmee de Rijksoverheid verantwoordelijk voor het investeringsbeleid van de railinfrastructuur. Dit leidde tot het Tweede Tactische Pakket Railinfrastructuur, wat slechts gedeeltelijk gerealiseerd is. Gaandeweg verschoof de aandacht naar de megaprojecten (HSL-Zuid, HSL-Oost en Betuweroute) en lightrail. Het Derde Tactische Pakket Railinfrastructuur is er nooit meer gekomen.
Verdere ontwikkelingen.
Bij Rail 21 werd voor de uitbreiding van de spoorwegcapaciteit aanvankelijk geheel ingezet op uitbreiding van de infrastructuur. Zozeer dat in de ogen van sommigen infrauitbreiding een doel op zich leek te worden en gekscherend over Beton 21 gesproken werd. Geleidelijk kwam aandacht voor andere aspecten en werd de mogelijkheid onderzocht de spoorwegcapaciteit te vergroten door de beveiliging en beheersing te moderniseren. Deze ontwikkeling is opgepakt in het project Beter Benutten 21 (BB21).
In 1989 was er één staatsbedrijf dat een integraal plan aan één relatief machtige nationale overheid kon voorleggen. Sinds Rail 21 zijn de verhoudingen in de spoorsector onherkenbaar veranderd. De makers van Rail 21 hebben deze ontwikkelingen aan zien komen maar zijn toch niet in staat geweest er adequaat op te reageren.

</doc>
<doc id="33602" url="https://nl.wikipedia.org/wiki?curid=33602" title="Matterhorn">
Matterhorn

De Matterhorn (Italiaans: "Cervino"; Frans: "Cervin") is een berg gelegen in de Walliser Alpen, op de grens van Zwitserland (Wallis) en Italië (Valle d'Aosta). De top ligt op 4478 m hoogte. De foto rechts is genomen ten noordoosten van de Matterhorn, vanuit Zermatt aan het eind van het Mattertal in Zwitserland. Deze kant van de berg is het bekendst: het is een symbool voor Zwitserland geworden. Aan de Italiaanse kant ligt het eveneens toeristische Breuil-Cervinia.
In 1581 werd de Matterhorn de eerste keer onder de naam "Mont Cervin" genoemd, later kwamen ook nog "Monte Silvio" en "Monte Servino" voor. In 1682 werd de naam Matterhorn de eerste keer in een oorkonde vermeld.
Van de kant van Zermatt heeft de Matterhorn een piramidevorm, het is bijna een toren. Dat maakt hem meteen moeilijk te beklimmen. Gezien vanuit het westen, vanuit de bergen in Wallis heeft de Matterhorn de vorm van een kathedraal, met een lange horizontale graat naar het zuiden.
De berg is een veel beklommen vierduizender in Europa. Bij deze beklimmingen zijn al meer dan 500 mensen omgekomen. Veel van deze slachtoffers liggen begraven op de begraafplaats bij de kerk in Zermatt.
Geologie.
De Matterhorn vormt een los stuk van de Dent Blanche-nappe, die wordt ingedeeld bij de Austroalpiene nappes. Deze nappes zijn afkomstig van de Afrikaanse plaat, waardoor weleens gezegd wordt dat de Matterhorn uit Afrika komt.
Eerste beklimming.
De eerste beklimming geldt als een belangrijke mijlpaal in de geschiedenis van het alpinisme. Deze werd gekenmerkt door een felle concurrentiestrijd tussen twee teams, dat van Edward Whymper, een ervaren Engelsman die al veel eerste beklimmingen op zijn naam had staan, en dat van de Italiaan Jean-Antoine Carrel. In een poging de top als eerste te bereiken deden beide klimmers op dezelfde dag met hun respectievelijke touwgenoten een aanval op de berg; Whymper deed dit via de huidige normale route: de zogenaamde Hörnligraat vanuit Zermatt. Carrel trachtte vanuit Cervinio de veel moeilijkere Italiaanse Liongraat te beklimmen, een route die vandaag de dag door Italiaanse gidsen van ladders is voorzien om ook minder geoefende klanten aan te trekken.
Whymper won de race en stond op 14 juli 1865 om 13:40, samen met dominee Charles Hudson, Douglas Robert Hadow en Lord Francis Douglas, met de berggidsen Peter Taugwalder (vader) en Peter Taugwalder (zoon) uit Zermatt en Michel Croz uit Chamonix-Mont-Blanc als eersten op de top. Bij de terugtocht verongelukten door een val Croz en alle Engelsen, behalve Whymper. Het was het eerste grootschalig klimongeval dat ruimschoots aandacht kreeg in de pers, zozeer zelfs dat de Engelse koningin zich uitsprak om een algemeen klimverbod in de Alpen op te leggen, een voorstel dat men ook uitte bij de eerste beklimming van de Eiger.
Beklimming.
Hoewel de berg de naam heeft gemakkelijk te beklimmen te zijn hebben meer dan 500 alpinisten op deze berg het leven verloren. Vanwege die reputatie trekt zij relatief veel "möchtegern-alpinisten" aan, ambitieuze mensen zonder ervaring die de berg en het weer onderschatten en waarvan 20 tot 30 procent ondanks waarschuwingen zonder gids op weg gaat. Het merendeel van de ongelukken treft deze groep. Jaarlijks wordt de tocht naar de top door ongeveer 2500 personen ondernomen, waarvan er 1500 daadwerkelijk aankomen en tien het leven verliezen.
De gebruikelijke route verloopt via de Hörnligraat en wordt gewaardeerd als AD+. In het bovenste gedeelte van de route zijn vaste touwen/staalkabels aanwezig. De Solvayhütte (4003 m) op de graat biedt een schuilmogelijkheid bij weersomslag. Andere routes verlopen via de Italiaanse kant (Liongraat) en de Zmuttgraat. Deze routes zijn technisch iets moeilijker dan de Hörnligraat.
Een lokale legende is Ulrich Inderbinen die, veelal als berggids, de Matterhorn 371 keer in zijn leven heeft beklommen, de laatste keer op 90-jarige leeftijd. Hij wordt in Zermatt vereerd met een plaquette op de begraafplaats en een fontein in het oude stadsgedeelte.

</doc>
<doc id="33603" url="https://nl.wikipedia.org/wiki?curid=33603" title="Van Starkenborghkanaal">
Van Starkenborghkanaal

Het Van Starkenborghkanaal is een kanaal in de provincie Groningen dat het Prinses Margrietkanaal met het Eemskanaal verbindt. Het kanaal is geschikt voor CEMT-klasse Va (schepen tot 2500 ton), als onderdeel van de Hoofdvaarweg Lemmer-Delfzijl.
Geschiedenis.
In 1911 werd een commissie ingesteld voor de aanleg van een nieuwe waterweg tussen de stad Groningen en de Zuiderzee; het 'grote scheepvaartkanaal van Lemmer naar Groningen'. Na vele jaren van overleg, waarbij er onenigheid was tussen de provincies Friesland en Groningen over wie welk deel van de kosten moest dragen, vonden de autoriteiten in Groningen het welletjes. Na de aanleg van een nieuwe sluis bij Gaarkeuken in 1924 (doorvaartwijdte 10 meter, lengte 190 meter) besloten zij in 1928 om zonder overeenstemming met Friesland zelf een begin te maken met het werk. Hiertoe werden ongeveer 1400 mensen ingezet, waarvan 1300 in het kader van de werkverschaffing. Zij moesten vaak tegen een laag loon het werk grotendeels met de hand uitvoeren. Het kanaal werd van Zuidhorn tot de Oostersluis nieuw aangelegd. Het gedeelte van Zuidhorn tot de Friese grens is het verbrede Hoendiep.
In 1935 begonnen de werkzaamheden ook aan Friese zijde, waar gestart werd met de aanleg van het veel langere Prinses Margrietkanaal. In 1938 was het Groningse deel van de waterweg voltooid en was het Van Starkenborghkanaal een feit. Bij de aanleg was door ontwerper Lely uitgegaan van schepen tot 1000 ton, maar werd alvast rekening gehouden met een toekomstige uitbreiding van het kanaal om schepen tot 2000 ton te kunnen laten varen. Tevens dient het kanaal voor de afwatering van het Westerkwartier via het Reitdiep.
In november 1938 werd het kanaal officieel in gebruik gesteld door koningin Wilhelmina en werd het genoemd naar de toenmalige commissaris van de Koningin Edzard Tjarda van Starkenborgh Stachouwer. Ter gelegenheid hiervan is een plaquette aangebracht op een van de bruggen bij de Oostersluis.
In 1966 werd het kanaal verbreed en geschikt gemaakt voor schepen tot 1350 ton. In 1981 werd een nieuwe grotere sluis aangelegd bij Gaarkeuken.
Op 1 januari 2014 zijn het eigendom, beheer en onderhoud van het kanaal door de provincie Groningen aan Rijkswaterstaat overgedragen.
Kenmerken en omgeving.
Het Van Starkenborghkanaal is 27 km lang en heeft twee sluizen. Op de waterscheiding van het Fries Zomerpeil (-0,52 m NAP) en het Electrapeil (-0,93 m NAP) ligt de Gaarkeukensluis, ter hoogte van Grijpskerk. Op de grens van het Electrapeil en het peil van het Eemskanaal (het Winschoterpeil, +0,62 m NAP) ligt de Oostersluis in de stad Groningen.
Aan het kanaal liggen de plaatsen Stroobos, Gaarkeuken, Zuidhorn, Noordhorn, Aduard en Groningen. Streekjes en gehuchten zoals Eibersburen, Kievitsburen, Buikstede, Noordhornertolhek, Aduarder Voorwerk en Steentil liggen eveneens aan het kanaal.
Bruggen.
Over het kanaal liggen de volgende bruggen:
"*" Officiële naam niet bekend.

</doc>
<doc id="33605" url="https://nl.wikipedia.org/wiki?curid=33605" title="Rail21">
Rail21



</doc>
<doc id="33607" url="https://nl.wikipedia.org/wiki?curid=33607" title="Val d'Anniviers">
Val d'Anniviers

Val d'Anniviers is een dwarsvallei van de Rhône in het Zwitserse kanton Wallis.
Ter hoogte van Vissoie splitst het dal zich op in twee andere valleien: Val de Zinal en Val de Moiry.
Tot 1 januari 2009 lagen in het dal vijf zelfstandige gemeenten die op 1 januari 2009 gefuseerd zijn tot één gemeente Anniviers.

</doc>
<doc id="33608" url="https://nl.wikipedia.org/wiki?curid=33608" title="Schlieffenplan">
Schlieffenplan

Het Schlieffenplan is het plan dat de Duitse generaal Alfred von Schlieffen (1833-1913) ontwikkelde om in geval van oorlog met Frankrijk laatstgenoemd land zo snel mogelijk te kunnen overrompelen. Toen in augustus 1914 uiteindelijk de Eerste Wereldoorlog uitbrak werd een aangepaste versie van dit plan door de Duitse generale staf uitgevoerd maar na een paar weken bleek het oorspronkelijke doel ervan, een snelle uitschakeling van Frankrijk, mislukt.
Motivatie.
Als gevolg van de Frans-Russische samenwerking in het begin van de jaren negentig van de 19e eeuw groeide in de Duitse politiek en het leger steeds meer de verwachting dat er een toekomstige oorlog tegen Frankrijk en Rusland in het verschiet lag. Als voorzorgsmaatregel was de Duitse generale staf zich intensief gaan voorbereiden op een tweefrontenoorlog.
Het Duitse opperbevel ging ervan uit dat het Duitse leger niet sterk genoeg was om het Franse en het Russische leger tegelijkertijd te verslaan. Aanvankelijk was de doctrine defensief: men zou verdedigen in het westen en voorzichtig aanvallen in het oosten. Dit was een voorzichtige en conservatieve strategie, waarbij men bovendien ervoor oppaste zich niet het Russische achterland in te laten lokken, zoals Napoleon Bonaparte een eeuw eerder. Von Schlieffen bedacht voor het westelijk front echter een gedurfder plan, dat een snelle uitschakeling van Frankrijk beoogde, waarna met Rusland zou worden afgerekend.
Plan.
Deze aanpak werd in 1906 bepleit in een definitieve notitie, beter bekend als het "Schlieffenplan". Dit plan ging ervan uit dat Rusland ten minste zes weken nodig zou hebben om volledig te mobiliseren, door het gebrek aan industrialisatie, infrastructuur en de enorme afmetingen van het land. Binnen dit tijdsbestek van zes weken, waarbinnen de generaals nog geen Russische acties verwachtten, moest Ruslands bondgenoot Frankrijk uitgeschakeld worden. Von Schlieffen veronderstelde bovendien dat Frankrijk de neutraliteit van de Lage landen en de neutraliteit van Zwitserland niet zou schenden en haar hoofdmacht zou concentreren tussen Belfort en Sedan. Het plan sloeg verder geen acht op de Belgische en Nederlandse neutraliteit en vereiste durf bij de uitvoering ervan. Er werd besloten tot een inval in deze neutrale landen om alzo de zware Franse versterkingen aan de Frans-Duitse grens te ontwijken. De Duitsers zouden aan de Frans-Duitse grens een schijnaanval doen en zich vervolgens in Elzas-Lotharingen terugtrekken. Het plan behelsde een grote cirkelvormige beweging: vanuit Duitsland moest het leger eerst naar het westen trekken, door België en Nederland, waarna het leger naar het zuiden zou zwenken en de zwak verdedigde Frans-Belgische grens overschrijden. Hierdoor zou Frankrijk in feite langs een breed front vanuit het noorden worden aangevallen. De hoofdmacht zou vanaf de Frans-Belgische grens, met als draaipunt de regio Thionville-Metz, een grote sikkelbeweging maken door Noord-Frankrijk met een zo sterk mogelijke rechtervleugel, en zou zo het Franse leger insluiten. Het noordoosten van Frankrijk speelde in het plan een secundaire rol. In Lotharingen moest nog een bescheiden strijdmacht worden gelegerd, terwijl de Elzas nauwelijks zou worden verdedigd. Het wijken voor een te verwachten Franse opmars in deze streken paste zelfs uitstekend in het plan; de tegenstander zou op deze wijze namelijk steeds dieper in de val lopen. Een belangrijk onderdeel van het plan was de verovering van de versterkte forten rond Luik, de forten om Verdun en de versterkingen om de Franse hoofdstad Parijs. Deze stad zou, althans volgens het Schlieffenplan, "niet" bezet worden. Daarna moest het leger ten zuiden van Parijs weer in oostelijke richting zwenken en de resterende Franse strijdkrachten naar de Duits-Franse grens drijven waar ze tot overgave gedwongen zouden worden. In de aanvankelijke versie van het plan zou overigens slechts opgerukt worden door Luxemburg en het uiterste zuiden van België.
Hierdoor zou Frankrijk in een tijdsbestek van 42 dagen (6 weken) uitgeschakeld worden. Vervolgens moest dan het hele Duitse leger met de trein naar het oosten verplaatst worden, om de Russische aanval te kunnen opvangen. Door het Schlieffenplan zou Duitsland een voor een met zijn vijanden kunnen afrekenen in plaats van met beiden tegelijk te worden geconfronteerd. Voorwaarde voor succes was wel dat de Duitsers het tijdschema strikt aanhielden. Von Schlieffen ging ervan uit dat Duitsland na significante vertraging maar beter kon gaan onderhandelen omdat dan de kans op een snelle overwinning voorbij was.
Verandering.
Alfred von Schlieffen overleed in 1913 en de nieuwe legerchef, Helmuth von Moltke, bracht enkele wijzigingen aan in het Schlieffenplan. Een van die wijzigingen die hij in het plan maakte – wat hem later veelvuldig verweten is – is dat hij de linkervleugel versterkt zou hebben ten koste van de rechtervleugel. Een telling van de divisies op de beide vleugels laat echter zien dat dit verwijt geen stand kan houden.In de verwijten die hem gemaakt werden, zou hij de legendarische laatste woorden van Von Schlieffen: 'Macht mir nur den Rechten stark' blijkbaar vergeten hebben.
Nog een belangrijke verandering die Von Moltke aanbracht was dat de Duitse troepen niet meer door Nederland zouden trekken om Frankrijk aan te vallen. Een neutraal Nederland werd nuttig geacht als een "luchtpijp naar de Noordzee".
Het Duitse opperbevel raakte door de aanvankelijke Duitse successen in Lotharingen in een euforische stemming. Von Moltke gaf beide legers opdracht om het offensief voort te zetten, om de verdedigingswerken bij Nancy te veroveren. De niet langer defensief opererende linkervleugel zou zo kunnen bijdragen tot een reusachtige herhaling van de slag bij Cannae: de gehele vijandelijke strijdmacht omsingeld in een gelijktijdige tangbeweging vanuit het oosten en het westen. Daartoe moest de in opzet immers zwakkere linkervleugel worden versterkt.
Zwakheden.
Het Schlieffenplan had een aantal cruciale zwakheden, die mede zouden bijdragen aan Duitslands ondergang in 1918, vooral in het licht van de toenmalige communicatietechnologie. Telefoonlijnen liepen slechts tot de grens of tot het front, waardoor telefonie in een bewegingsoorlog waardeloos was. Hetzelfde gold voor telegrafie, terwijl radio nog niet geavanceerd genoeg was om als communicatiemiddel te worden gebruikt. Men vertrouwde voornamelijk nog op koeriers en viel dus terug op een rigide planning. Het plan moest hoe dan ook gevolgd worden, ongeacht de situatie. Lagere officieren hadden geen enkele vrijheid van handelen.
Ook was het plan bedacht voor en door militairen, en was volstrekt niet op de actuele politieke situatie ingespeeld. Een belangrijk punt was ook dat door het semi-constitutionele regeringsstelsel van Duitsland en de regeringswijze van keizer Wilhelm II de generale staf van het leger nauwelijks gecontroleerd werd door de politiek en er vanuit het parlement geen tegengas gegeven kon worden aan de plannen van de militairen. Het plan voorzag in Franse oorlogsdeelname, maar Frankrijk had zich aanvankelijk, ondanks zijn agressief tegen Duitsland gerichte alliantie met Rusland, in de crisis van juli 1914 afzijdig gehouden en leek eerst niet van plan om zich voor een crisis op de Balkan in een oorlog te willen storten. Omdat het Schlieffenplan ervan uitging dat Frankrijk hoe dan ook zou aanvallen, en door de inwerkingtreding van de verschillende bondgenootschappen, werd het bij de oorlog betrokken toen de Duitsers het de oorlog verklaarden. Het is overigens twijfelachtig of Frankrijk nog lang neutraal zou zijn gebleven: het land was al twee dagen voor de oorlogsverklaring bezig met de mobilisatie en gezien het overheersende nationalisme in Frankrijk, zoals elders in Europa, werd de oorlogsverklaring met een enorm enthousiasme aangegrepen om met eeuwige vijand Duitsland af te rekenen en Elzas-Lotharingen terug in bezit te krijgen.
Maar vooral werden ook neutrale landen (m.n. België en Luxemburg) aangevallen, landen die Duitsland niets misdaan hadden maar de pech hadden in het pad van de beoogde opmars te liggen. Dit leidde in eerste instantie tot Britse oorlogsdeelname op grond van het Verdrag van Londen (1839) (toen daarover gestemd moest worden in het Britse parlement was er overigens maar een nipte meerderheid vóór een oorlogsverklaring aan Duitsland). Daarnaast leidde de schending van de Belgische neutraliteit voor de Duitsers ook tot een groot verlies aan politiek krediet. De inval (die op de koop toe nog eens gepaard ging met verschillende terreurdaden tegen de Belgische burgerbevolking) werd (vooral ook door de geallieerde propaganda) gebruikt om Duitsland tot de grootste agressor en "boeman" van Europa te maken.
Verder was het wegen- en spoorwegnet van België en Noord-Frankrijk te beperkt voor een optimale troepenverplaatsing. Kortom: het Duitse leger was te groot en kon door deze beperkingen zijn capaciteiten niet optimaal benutten. Dit ging ten koste van de snelheid van het offensief, en snelheid was cruciaal.
Wanneer men een cirkel bepaalt met Sedan als middelpunt en de afstand Sedan-Maastricht als straal, valt op dat deze cirkel vér van de Kanaalkust blijft. Met andere woorden: naarmate de Duitsers verder oprukten werd het front breder, zodat ze hun strijdkrachten steeds meer moesten verspreiden. Alexander von Kluck met zijn buitenste leger kwam in Noord-Frankrijk dan ook voor een onaangename keus te staan: op de Kanaalkust afgaan en de Fransen de gelegenheid geven een wig te drijven in zijn dan verzwakte linkerflank of naar binnen draaien en zijn dan verzwakte rechterflank blootstellen aan Franse tegenacties. Hij koos voor deze laatste optie, mede ingegeven door de overtuiging dat de "British Expeditionary Force" (BEF), gelegerd op de uiterste linkerflank van het Franse dispositief, in eerste instantie weigerachtig was om zich bij een offensief te laten betrekken. Daarenboven was het Franse vijfde leger op de terugtocht. Von Kluck wilde dit leger omsingelen en besloot daarom af te wijken van zijn lijn en niet ten zuiden, maar ten noorden van Parijs de Schlieffen-tang te sluiten. Hierdoor gaf hij zijn rechterflank bloot aan de Franse troepen die Parijs verdedigden en die tot de aanval overgingen. De slag aan de Marne begon. Als gevolg daarvan bleef Parijs buiten bereik.
Daarnaast had het Duitse opperbevel niet geleerd van de Frans-Pruisische Oorlog van 1870: wanneer een leger verslagen is, is het land nog niet verslagen. Na de nederlaag van het Franse leger, de gevangenneming van de Franse keizer, en de omsingeling van Parijs bleek Frankrijk, nu als republiek, nog steeds in staat zich te verdedigen. Het Duitse opperbevel ging er in het Schlieffenplan van uit dat Frankrijk zich zou overgeven, en dat het omsingelde Franse leger geen "last stand" zou maken of het op een confrontatie zou laten aankomen. Ook bleek dat het Belgische leger en de Belgische wil tot verzet danig waren onderschat. Dat zou allemaal leiden tot vertragingen die Duitsland zich niet kon veroorloven.
Ten slotte ging het plan ervan uit dat Rusland zes weken lang niet in staat was tot actie. Ook deze veronderstelling bleek onjuist. Rusland bezat zelfs in vredestijd een formidabel staand leger aan de grens, dat in augustus 1914 dan ook direct Oost-Pruisen kon binnenvallen. Hoewel Duitsland dit leger in twee eclatante overwinningen wist te verslaan (de Slag bij Tannenberg en de veldslag bij de Mazurische Meren) was het Duitse opperbevel aanvankelijk in paniek en besloot het een groot aantal gevechtseenheden te onttrekken aan het Westfront en deze te transporteren naar het Oostfront. Hierdoor werd de rechterflank van de 'Schlieffen-tang' verzwakt, waardoor onder andere het leger van Von Kluck verzwakt werd. Daardoor heeft de nederlaag van de Russen "de facto" veel bijgedragen aan het overleven van het Franse verzet aan het westelijke front. En ook na deze Duitse overwinning wist het Russische opperbevel veel sneller nieuwe lichtingen te mobiliseren en in te zetten dan het Schlieffenplan had voorzien.
Ook kan gesteld worden dat het Schlieffenplan als zodanig een belangrijke factor is geweest in het ontstaan van de Eerste Wereldoorlog. Omdat, althans volgens dit plan, Frankrijk "moest" worden verslagen terwijl Rusland mobiliseerde, zou een Russische mobilisatie direct moeten worden beantwoord met een aanval op Frankrijk. Op het moment dat een conflict tot voorbij een diplomatiek conflict escaleerde, was er nog maar een weg open: naar de grote pan-Europese oorlog.
Eerste Wereldoorlog.
Toen de oorlog in 1914 uitbrak, werd het in deze gewijzigde vorm uitgevoerd en een aantal factoren leidden tot zijn mislukking, waaronder gebrek aan mobiliteit bij de Duitsers, effectieve Franse weerstand, het hardnekkige Belgische verzet (tijdwinst voor de tegenpartij), onderschatting van de bereidheid van de Britten om zich te scharen aan Frans-Belgische zijde, onderschatting van de offensieve kracht van de Russische legers aan de Duitse oostgrens, en het overplaatsen door Helmut von Moltke, de opvolger van Alfred von Schlieffen als hoofd van de Generale Staf, van troepen van het Westfront naar het Oostfront om de aanvallende Russen tegemoet te treden zodat ook hierdoor de Duitse legers in Frankrijk te weinig slagkracht hadden om Parijs te omsingelen.
De samenwerkende legers van het Britse Rijk en Frankrijk slaagden er, ondanks deze problemen voor het Duitse opperbevel, slechts ternauwernood in het Duitse leger tot staan te brengen voordat Parijs werd bereikt. Na de Race naar de Zee, de eerste slag bij Ieper, de slag aan de Marne en de eerste slag bij Verdun kwam de oorlog in het najaar van 1914 tot stilstand in een verschrikkelijke loopgravenoorlog over een front van 700 kilometer die pas in 1918 eindigde.
Discussies.
Tot op heden is er verschil van mening onder historici en militaire deskundigen over de mogelijke oorzaken van het mislukken van het Schlieffenplan. Hierbij zijn er twee standpunten naar voren gekomen: of het plan zelf van Von Schlieffen was van af het begin al tot mislukken gedoemd, of het plan op zich was wel goed maar de slechte uitvoering ervan in 1914, vooral door de diverse afwijkingen van het oorspronkelijke plan, leidde tot het mislukken ervan.
Von Moltke's aanpassingen.
Er is veel discussie geweest – en nog gaande – of Von Moltke's aanpassingen in het Schlieffenplan het plan versterkt of verzwakt hebben. Von Schlieffen zelf toonde zich een tegenstander van de wijzigingen die zijn opvolger aanbracht. Analyses in de jaren tachtig wezen echter op een vergroting van het aantal divisies dat Von Moltke hierdoor effectief via België kon inzetten. Maar feit is dat zijn aangepaste Schlieffenplan mislukte.
Geen uitvoering Schlieffenplan.
Uiteindelijk, wanneer men het krijgsverloop na deze eerste veldtocht van 1914 overziet, blijkt dat de Duitse strategie grotendeels terug was gevallen op de oude doctrine die vóór het Schlieffenplan was aangehangen: verdedigen in het westen en voorzichtig aanvallen in het oosten. Er wordt door historici en militair experts soms gediscussieerd over wat er gebeurd zou zijn in geval het Schlieffenplan "niet" uitgevoerd zou zijn, en men in het westen vanaf het uitbreken van de oorlog de 'oude doctrine' volgend alleen de bestaande grens had verdedigd. Overigens was keizer Wilhelm II zelf een voorstander van de 'oude doctrine' van in het westen verdedigen en in het oosten aanvallen maar in 1914 had Wilhelm II, geplaagd door zenuwinzinkingen en schandalen, al niet veel invloed meer op het beleid en slaagde er niet in zijn generale staf hiervoor te winnen. Hij moest uiteindelijk, met tegenzin, instemmen met het Schlieffenplan. Als de Duitsers zich beperkt zouden hebben tot het verdedigen van de Frans-Duitse grens zouden ze waarschijnlijk een paar belangrijke voordelen gehad hebben waaronder een relatief kort front met Frankrijk, van Zwitserland over de Vogezen tot Luxemburg, wat bovendien goed versterkt was met forten en met betrekkelijk weinig troepen en materieel goed te verdedigen zou zijn. Dit zou voor de Duitsers een gunstige strategische positie zijn geweest: de Duitsers zouden dan met het overgrote deel van hun strijdmacht Rusland hebben kunnen aanpakken. Bovendien zouden dan de Britten waarschijnlijk neutraal gebleven zijn (er zou geen Duitse schending van de Belgische neutraliteit geweest zijn) en zou er aldus geen blokkade van de Duitse havens zijn geweest. Maar doordat de Duitsers, via België, Frankrijk wèl waren binnengevallen, en het eigenlijke doel van het Schlieffenplan, Frankrijk uitschakelen, in augustus-september 1914 mislukt was, hadden ze nu een lang front van Zwitserland tot aan de Noordzee dat gedurende de rest van de oorlog een grote aantallen manschappen en hoeveelheden oorlogsmaterieel opslokte. Men had nu, behalve met Frankrijk en Rusland, ook met het Britse Rijk en een zeeblokkade te maken en, niet onbelangrijk, door de schending van de Belgische neutraliteit heel veel internationaal aanzien en politiek krediet verspeeld.
Tweede Wereldoorlog.
Bij de start van de Tweede Wereldoorlog werd een plan gebruikt dat wel succesvol bleek. Dat plan was bedacht door de Duitse Generale Staf-generaal Erich von Manstein. Het 'Mansteinplan', het naar hem genoemde plan, wordt soms aangeduid als een aangepast Schlieffenplan maar de twee aanvalsplannen verschillen wezenlijk van elkaar.
Het Schlieffenplan beoogde de vernietiging van de Franse strijdkrachten op de Frans-Duitse grens door een brede omtrekkende beweging van de hoofdmacht via het toegankelijke terrein van Noord-België om Frankrijk uit het noorden binnen te vallen en dan naar het oosten te zwenken.
Het Mansteinplan ging er terecht van uit dat de geallieerden op een heruitgave van het Schlieffenplan zouden zijn voorbereid en naar België zouden oprukken om de Duitse aanval daar op te vangen.
In het Mansteinplan moest de inval in België en Nederland vooral dienen om de Britten en Fransen te misleiden en hun strijdkrachten naar België lokken. De hoofdkrachtsinspanning echter moest door de pantserdivisies geleverd worden die moesten oprukken door de voor pantsertroepen ontoegankelijk geachte Ardennen. In de buurt van Sedan moesten ze de Maas oversteken en dan onversaagd doorstoten naar de Kanaalkust langs het gunstig tankterrein van de waterscheidingslijn tussen het Seine- en Sommebekken in het Zuiden en het Maas- en Scheldebekken in het Noorden. Hierdoor zouden de geallieerde strijdkrachten in België en Noord-Frankrijk omsingeld raken, belegerd worden, en tot overgave of evacuatie gedwongen worden. Vervolgens zouden de Duitse legers zich naar het oosten richten om de Franse verdedigingswerken in de rug aan te vallen zoals beoogd in het Schlieffenplan, en ten slotte naar het zuiden om Parijs te bezetten en met het resterende Franse leger af te rekenen. De Duitsers slaagden erin het plan te verwezenlijken en het was aldus een groot succes voor het Duitse leger en een complete verrassing voor de Belgische, Britse en Franse strijdkrachten, en leidde binnen zes weken tot de bezetting van Nederland, België, Luxemburg en Frankrijk. De geallieerde strijdkrachten werden inderdaad volgens plan omsingeld (hoewel veel Britse troepen nog geëvacueerd konden worden), waarna het resterende Franse leger werd vernietigd. In de Angelsaksische wereld staat de Duitse inval in Nederland, België en Frankrijk in mei '40, bekend als de Blitzkrieg. Belangrijke factoren in dit Duitse succes waren de onvoorbereidheid van de geallieerden, de zwakke verdediging van de Ardennen, het gebrek aan afstemming tussen de Nederlandse, Belgische en Franse verdediging, en de afwezigheid van een vijand in het oosten.
Documenten van het Schlieffenplan.
De originele documenten van het Schlieffenplan, waarvan werd aangenomen dat deze in 1945 bij de bombardementen op het Reichsarchiv in Potsdam verloren waren gegaan, werden in 1953 door historicus Gerhard Ritter herontdekt tussen de archiefstukken die de Amerikanen in Duitsland in beslag hadden genomen. Ze werden in 1956 gepubliceerd in zijn boek "Der Schlieffenplan: Kritik eines Mythos".

</doc>
<doc id="33609" url="https://nl.wikipedia.org/wiki?curid=33609" title="Val d'Hérens">
Val d'Hérens

Val d'Hérens is een zijvallei van de Rhônevallei. Men kan deze bereiken via een comfortabele weg die vertrekt vanuit Sion en op de steile wand naar boven klimt. Eenmaal men op de juiste hoogte van het dal is geraakt, kan men gewoon het dal volgen.
Het eerste belangrijke dorp dat men tegenkomt is Vex. Het volgende dorp Euseigne is vooral bekend door de vrij indrukwekkende steenpyramides die door verwering in het gesteente zijn gevormd. Via Euseigne komt men ook in het belangrijkste zijdal, het Val d'Hérémence (ook wel Val des Dix). Aan het eind hiervan treft men de Grande Dixence-dam, de hoogste dam van Europa (285 m), met het Lac des Dix, het stuwmeer met het grootste volume van Europa.
Een van de fraaiste bergmeertjes van het kanton Wallis is wel Lac Bleu. Dit meertje heeft een straalblauwe kleur door de koude en diepte van het water. Het water van dit meer wordt rechtstreeks van de gletsjers via grotten in het meer gebracht.
Het Val d'Hérens trekt voornamelijk zomertoerisme. Wintersport is minder ontwikkeld, wel zijn er kleine skigebieden in Evolène en Arolla.
Het Val d'Hérémence is juist wel meer gericht op de wintersport. Met Les Masses, Les Collons en Thyon 2000, alle direct gelegen boven het dorpje Hérémence is er aansluiting op "Les Quatre Vallées", het grootste aangesloten skigebied van Zwitserland, met de mogelijkheid te skiën naar Veysonnaz, Nendaz en Verbier.
Belangrijke dorpjes in het Val d'Hérens (van laag naar hoog gerangschikt)
Belangrijke bergtoppen:

</doc>
<doc id="33610" url="https://nl.wikipedia.org/wiki?curid=33610" title="Val D'Hérence">
Val D'Hérence



</doc>
<doc id="33611" url="https://nl.wikipedia.org/wiki?curid=33611" title="Esther Vergeer">
Esther Vergeer

Esther Mary Vergeer (Woerden, 18 juli 1981) is een voormalig rolstoeltennisspeelster en rolstoelbasketbal­speelster uit Nederland. Vanaf april 1999 tot januari 2013 bezette zij onafgebroken de eerste plaats op de wereldranglijst in het rolstoeltennis. Ze is bovendien ongeslagen in het enkelspel sinds januari 2003. Vergeer is zevenvoudig paralympisch kampioen op het onderdeel tennis, werd vijfmaal verkozen tot gehandicapte sporter van het jaar, won de Laureus World Sports Awards in 2002 en 2008, en werd in 2023 opgenomen in de International Tennis Hall of Fame.
Medische voorgeschiedenis.
Tot haar zesde jaar had Vergeer geen gezondheidsproblemen. In maart 1988 raakte ze echter bewusteloos na een zwemles. Vergeer kwam met spoed in het Academisch Ziekenhuis Utrecht terecht. Na een scan werd geconstateerd dat ze een vocht- of bloedophoping in haar hersenen had, met als gevolg dat ze direct geopereerd diende te worden. Met een in haar hoofd geplaatste drain werd het bloed afgevoerd. Zes weken na de operatie mocht ze (toen nog lopend) weer naar huis. 
In december 1988 kreeg Vergeer een hersenbloeding en moest opnieuw direct geopereerd worden. Een bloedvatenafwijking rondom haar ruggenmerg bleek de oorzaak van haar problemen te zijn. De bloedvaten bleken zo zwak dat ze spontaan konden springen. Ze werd geopereerd om te voorkomen dat dit nogmaals kon gebeuren. Hoewel de operatie geslaagd was, bleek dat ze een dwarslaesie (L3) had overgehouden en haar benen niet meer goed functioneerden. Hierdoor kwam ze in een rolstoel terecht.
Beginnen met sporten.
Het herstel na haar ziekenhuisbezoek ging via een revalidatiecentrum. Een van de onderdelen in haar revalidatieprogramma was sport. Op die manier kon ze al spelenderwijs gewend raken aan haar rolstoel. Ze hield zich bezig met sporten als tafeltennis, zitvolleybal, basketbal en tennis. De twee laatstgenoemde sporten sprongen er voor haar dusdanig bovenuit dat ze besloot zich daarop te richten.
Basketbal.
Op zoek naar een club waar ze aan rolstoelbasketbal kon doen kwam ze terecht bij Springers in Gouda. Nadat ze twee jaar met de sport bezig was werd ze uitgenodigd om in het Nederlands jeugdteam te komen spelen. Meer trainen was het gevolg, en daarom zou het beter zijn een andere club uit te zoeken. Dit werd de club Antilope in Utrecht, een van de topclubs in Nederland. Na twee seizoenen in het jeugdteam van Antilope kwam er opnieuw een uitnodiging, ditmaal voor het Nederlands rolstoelbasketbalteam.
Eenmaal bij het Nederlands team mocht ze mee naar een toernooi in Duitsland. Daar bleek echter dat ze het hoge niveau nog niet aankon. Na een korte pauze, vanwege een drukke tijd begon ze weer met trainen en werd ze in 1997 opnieuw gevraagd om in het nationale team mee te spelen. Ondanks dat haar tenniscarrière op dat moment in de lift zat besloot ze toch op de uitnodiging in te gaan en werd geselecteerd voor het Europees kampioenschap, waar ze met het Nederlands team de gouden medaille veroverde.
In 1998 diende ze een keus te maken tussen het basketbal en het tennis – omdat de trainingen en wedstrijden vaak tegelijkertijd plaatsvonden kon ze de twee sporten niet langer combineren. Uiteindelijk viel de keus op tennis, omdat daar naar eigen zeggen een grotere uitdaging lag.
Tennis.
In het revalidatiecentrum had ze al enigszins kennisgemaakt met rolstoeltennis. Degene die haar daar begeleidde was op dat moment (1994) bezig een eigen club op te zetten in Nieuwegein en het leek haar wel leuk om bij een club te gaan trainen.
Slechts een aantal weken had ze tennisles, toen ze werd benaderd door de toenmalige bondscoach Marc Kalkman. Hij vroeg haar deel te nemen aan een internationaal jeugdtoernooi in Frankrijk. Op dat toernooi speelde de wereldtop en werd er tegelijkertijd een jeugdtoernooi georganiseerd. Voor het eerst nam ze deel aan wedstrijden en was meteen verkocht. Meteen reikte ze tot de halve finale van het toernooi, waarin ze werd uitgeschakeld door landgenote Sonja Peters die eveneens haar eerste toernooi speelde. Vanaf dat moment trainde ze mee bij Kalkman en speelde ze ook enkele toernooien in Nederland.
Drie jaar gingen voorbij waarin ze uitsluitend aan toernooien in Nederland deelnam, totdat Kalkman het tijd vond worden eens te kijken hoe ze er internationaal voorstond. Eind 1996 speelde ze dan ook haar eerste internationale toernooi in België. Ze presteerde naar behoren en kon redelijk meekomen met de wereldtop. Het was een zware tijd voor Vergeer die in die tijd ook nog basketbalde en op school zat. Het voordeel van de tennistoernooien in Europa was dat ze allemaal in de zomervakantie vielen.
Er dienden zich kansen aan om deel te nemen aan de Paralympische Zomerspelen 2000 in Sydney. Er werd besloten nog serieuzer met de sport om te gaan en ze vertrok naar de Verenigde Staten om aldaar deel te nemen aan toernooien. Een gemotiveerde Vergeer verraste de wereldtop en won het toernooi, waardoor ze meteen steeg van de vijftiende naar de tweede plek op de wereldranglijst. Later in 1998 bereikte ze ook de eerste plaats, maar moest de plaats kort daarna weer afstaan aan de Australische Daniela Di Toro.
In 1999 veroverde ze de eerste plaats terug en in 2000 was ze superieur op de Paralympics, waar ze geen enkele set afstond en zonder problemen de gouden medaille wist te winnen. In het dubbelspel won ze haar tweede gouden medaille door samen met Maaike Smit de finale te winnen. Een aantal weken later won ze voor het derde jaar op rij zowel het enkel- als het dubbelspel tijdens de Wheelchair Tennis Masters, het eindtoernooi van het tennisseizoen waar alleen de top 8 voor in aanmerking komt.
Nadat Vergeer in 2001 de finale van het Ericsson Open verloor, verloor ze tot op heden nog slechts één wedstrijd in 2003. Verder won ze ieder toernooi waaraan ze meedeed, inclusief de Paralympische Spelen 2004 waar ze opnieuw tweemaal goud wist te winnen, mede dankzij het dubbelspel waarin zij opnieuw samen met Maaike Smit zegevierde. Deze uitmuntende prestaties leverde haar in 2002 en 2008 de sport-Oscar van de Laureus World Sports Awards op. In 2002, 2003, 2005 en 2010 werd Esther verkozen tot gehandicapte sporter van Nederland. In november 2010 behaalde ze haar 401e achtereenvolgende overwinning en won ze haar 103e toernooi, in het enkelspel, door het NEC Masters in Amsterdam op haar naam te schrijven. In 2012 bereikte Esther in Londen tijdens haar vierde Paralympics opnieuw zonder setverlies de finale en won deze in twee sets van Aniek van Koot. Aan het begin van de Paralympics 2012 was haar onafgebroken zegereeks in het enkelspel opgelopen tot 465 partijen.
Op 12 februari 2013 maakte Vergeer bekend dat ze met tennis stopte, nadat ze na de Paralympics van 2012 niet meer had getraind.
Na de tenniscarrière.
In 2004 richtte Vergeer de "Esther Vergeer Foundation" op. Deze stichting maakt het mogelijk dat kinderen en jongeren met een lichamelijke beperking of chronische aandoening gewoon kunnen sporten, net als ieder ander kind. Vanuit de "Esther Vergeer Foundation" sportpoli's in de academische kinder­ziekenhuizen en revalidatie­klinieken worden de kinderen door middel van een persoonlijk traject begeleid naar een sport en sport­vereniging die bij hen past.
Vergeer is sinds de eerste editie in 2009 toernooidirecteur van het internationale rolstoeltennistoernooi in Rotterdam. De naamsponsor heeft in 2011 te kennen gegeven nog drie jaar sponsor te blijven en dat Vergeer dan toernooidirecteur blijft. Vergeer kreeg na afloop van het toernooi in 2011 uit handen van Richard Krajicek de Audrey Hepburn Award.
In 2017 deed Vergeer mee met de 1/8e triatlon van Woerden. Haar stichting zorgt ervoor dat gehandicapten aan een passende sport kunnen doen, en zelf had ze na haar tenniscarrière eigenlijk nog geen "passende sport" kunnen vinden, zodat deze triatlon in haar geboorteplaats een prima uitdaging was. Voor het zwemmen was een speciaal ponton gemaakt van waar zij kon starten, het fietsgedeelte legde ze af met een handbike, en het loopgedeelte met een sportrolstoel. 
Esther Vergeer fungeerde in 2018 als Chef de Mission van Nederlandse ploeg op de Paralympische Winterspelen in Pyeongchang, een taak die zij in de zomer van 2021 ook vervulde in Tokio. Ze is ook chef de mission op de Paralympische Winterspelen 2022 in Peking en in 2024 in Parijs.
In januari 2020 maakte Vergeer bekend dat er borstkanker bij haar is geconstateerd. Eind juli 2020 maakte ze bekend klaar te zijn met de behandelingen.
In 2023 werd Vergeer opgenomen in de International Tennis Hall of Fame. In februari werd de nominatie bekend gemaakt van zowel Vergeer als Rick Draney, tijdens het ABN Amro Open toernooi in Rotterdam. In juli vond in het Amerikaanse Newport de toetredingsceremonie plaats. Vergeer is na Chantal Vandierendonck en Monique Kalkman-Van den Bosch de derde Nederlandse die deze eer heeft gekregen.
In 2024, tijdens Wimbledon, ontving Vergeer de ITF Philippe Chatrier Award. Deze prijs wordt toegekend aan individuen of organisaties die een belangrijke bijdrage hebben geleverd aan het tennis, zowel op als buiten de baan. Het is de hoogste onderscheiding van dit mondiale bestuursorgaan.
Eerdere winnaars zijn o.a. Stefan Edberg, Chris Evert, Rod Laver, Billie Jean King, John McEnroe, Martina Navrátilová, Gabriela Sabatini en Justine Henin.
Trivia.
Esthers favoriete ondergrond is hardcourt en haar favoriete slag is de forehand. Ze slaat rechtshandig en speelt het liefst aanvallend. Vergeer geeft met enige regelmaat clinics in het gehele land. Sinds 2006 is haar coach Aad Zwaan ook bondscoach rolstoeltennis.
Op 14 januari 2013 werd Esther Vergeer door waarnemend burgemeester Jan Waaijer benoemd tot de eerste ereburger van Woerden.
Esther woont samen en heeft een dochter en een stiefdochter.

</doc>
<doc id="33614" url="https://nl.wikipedia.org/wiki?curid=33614" title="Sion (Zwitserland)">
Sion (Zwitserland)

Sion (Duits: "Sitten"; Latijn: "Sedunum") is een stad in Zwitserland, in de Alpen. Het is de hoofdstad van het kanton Wallis. Het ligt in het dal van de Rhône. Het oude centrum is voetgangersgebied. Zeventig procent van de inwoners heeft het Frans als moedertaal. In de 19de eeuw was er nog een Duitstalige meerderheid die de functies van hoofdstad en bisschopszetel weerspiegelde in het, in meerderheid, Duitstalige kanton Wallis.
Ligging.
Sion stad ligt aan de Rhône. Het centrum ligt niet in het laagste deel van het dal van de Rhône, maar ligt iets hoger tegen de voet van de helling aan naar het noorden. De stad komt tegenwoordig wel tot aan de Rhône, aan weerszijden van de Rhône is gebouwd. In Sion stroomt de rivier de Sionne, die uit het noorden van de bergen komt, de Rhône in. Naar het zuiden de Alpen in ligt Val d'Hérens, een zijdal van het Rhônedal dat in Sion uitkomt. In het Rhônedal bij Sion, en verder naar het westen tot aan Martigny, liggen er veel wijngaarden.
De agglomeratie van Sion strekt zich tot hoog op de berghellingen van het Rhônedal uit. Hoewel niet aaneengesloten zijn de hellingen naar het noorden tot aan Crans-Montana, naar het zuidwesten tot aan les Collons en naar het zuidoosten de Val d'Hérens in regelmatig bebouwd.
Sion ligt in het district Sion aan de spoorlijn Lausanne - Brig en is bereikbaar via autosnelwegen. Sion bezit een klein vliegveld, de luchthaven van Sion, dat iets ten westen van de stad ligt. In 1860 arriveerde de eerste trein in het station van Sion.
De stad geldt als een van de droogste steden van Zwitserland en het klimaat is voor Zwitserse begrippen zacht.
Sport.
FC Sion is de professionele voetbalclub van Sion en speelt zijn wedstrijden in het Stade de Tourbillon. FC Sion werd in 1992 en 1997 landskampioen van Zwitserland.
Sion was ook kandidaat voor de organisatie van de Olympische Spelen van 2026.
Historie.
Karakteristiek aan Sion is het middeleeuwse stadsbeeld, dat beheerst wordt door de rots van Valeria, 621 m, met de pelgrimskerk Notre-Dame de Valère uit de 12e en 13e eeuw en de rots van Tourbillon, 655 m, met de ruïne van de antieke burcht van de bisschop uit de 13e eeuw.
De gemeente bestaat in haar huidige omvang sinds de fusie in 1968 met de toenmalige zelfstandige gemeente Bramois.
Overig.
De heavymetalband Samael is afkomstig uit Sion, waar het in 1987 werd opgericht.

</doc>
<doc id="33615" url="https://nl.wikipedia.org/wiki?curid=33615" title="Kraken (onroerend goed)">
Kraken (onroerend goed)

Kraken (Surinaams-Nederlands: occupatie) is het zonder toestemming van de eigenaar in gebruik nemen van een onroerende zaak in de vorm van een ongebruikt terrein, gebouw of ruimte daarvan. Ook het kraken van woonboten en stacaravans is mogelijk, omdat deze op grond van jurisprudentie in dergelijke kwesties als onroerende zaken beschouwd dienen te worden.
Schattingen lopen uiteen over het aantal mensen die wereldwijd gekraakt leven. Econoom Alan Krueger schat het huidige aantal op tussen de 400 en 600 miljoen. Auteur Robert Neuwirth schat dat 1 miljard mensen gekraakt leven, met daarbij de schatting dat in 2030 dat aantal rond de 2 miljard zal liggen en tegen 2050 rond de 3 miljard. Bij deze cijfers gaat het voornamelijk om huizen die illegaal gebouwd worden op grond die eigendom is van anderen. De grond wordt dus gekraakt.
Geschiedenis.
De eerste georganiseerde kraakacties in Nederland vonden plaats in 1964. In het Amsterdamse studentenblad "Propria Cures" verscheen een artikel onder de kop ‘’Red een pandje’’ waarin werd bericht over de sanering van de wijk Kattenburg. De gehele wijk moest tegen de vlakte. De woningen waren "Onbewoonbaar verklaard". Maar het slopen van de wijk liet nog jaren op zich wachten en een verslaggever van het blad zag destijds hoe de net door de oorspronkelijke bewoners verlaten huizen door een ploeg gemeentearbeiders opzettelijk onbewoonbaar werden gemaakt.
Hij noemde dit "legaal vandalisme" en stelde dat honderden studenten nog jarenlang op Kattenburg zouden kunnen wonen. Hij riep studenten op om mee te doen aan het "onverklaarbaar bewoond pandverbeuren". De ergernis over de woningnood, werd vergroot doordat er in en rondom het centrum goed bewoonbare huizen en gebouwen jarenlang leegstonden.
De volgende fase is het "witte huizenplan" van de Provobeweging uit 1966. Woningzoekenden worden opgeroepen om leegstaande huizen te bezetten. Deurposten van leegstaande huizen worden witgeverfd om aan te geven dat iedereen die in woningnood zit, erin mag trekken. Het destijds leegstaand paleis op de Dam wordt tot symbool van de Woningnood uitgeroepen.
In 1968 ontstaat grote onvrede over het slopen van vele woningen in de Nieuwmarktbuurt en de Bethaniënbuurt. Voor de aanleg van de Oostlijn van de Amsterdamse metro moesten hele huizenblokken worden gesloopt.
Twee ex-provo's (Rob Stolk en Lou van Nimwegen) begonnen in de Bethaniënbuurt het "Geïllustreerd Bethaniënnieuws". Een, aanvankelijk met subsidie van de Gemeente Amsterdam gefinancierd nieuwsblad over de saneringsplannen in de buurt, dat al snel een hardere toon begon aan te slaan en verslag deed van de eerste kraakacties in de buurt. In januari 1969 bezette Rob Stolk voor een uit Suriname geëmigreerd gezin een huis aan de Oudezijds Achterburgwal. Het pand was echter bewoond en de politie greep snel in. Het geheel wordt als een mislukte inbraak gezien, en sindsdien heet het bezetten van huizen 'kraken' (naar het kraken van een kluis, ook inbraak). Naar aanleiding van deze mislukte actie werd het "Koöperatief Woningburo De Kraker (doet het steeds vaker)" opgericht. Het zou garant staan voor 'veel publiciteit en enerverend leven'. Als alternatief werd "Woningburo De Koevoet (weet hoe het moet)" opgericht dat als doel had de individuele kraker, zonder publiciteit, aan een woning te helpen.
In 1975 dreigde een grootschalige ontruiming van de Nieuwmarktbuurt. De verschillende kraakorganisaties en actiegroepen kwamen bij elkaar en zorgden meer en meer voor een georganiseerde samenwerking.
De kraakbeweging groeide door en kreeg steeds meer leden. In 1980 kwam het tot een tweesprong. Met veel geweld werd een pand aan de Vondelstraat tweemaal gekraakt en daarna ontruimd. De politie zette zelfs tanks in om door de barricades te komen. De inzet van tanks tegen de eigen bevolking samen met de vermindering van woningnood zorgde ervoor dat er sympathie ontstond bij de Nederlandse bevolking voor het kraken. De hele actie zorgde er wel voor dat tijdens de inhuldiging van koningin Beatrix op 30 april 1980 erg veel politie aanwezig was. De kraakbeweging ageerde daartegen, en met de leus "Geen woning, geen kroning" werd verzet aangekondigd. Op de dag zelf ontstond een ware veldslag tussen politie en (sympathisanten van) de kraakbeweging. Sommige mensen vonden dit te ver gaan, en een aantal vertrok uit de kraakbeweging.
Sinds de grote acties van de jaren tachtig is de kraakbeweging steeds minder bekend geworden, mede door het in 2010 ingevoerde kraakverbod dat het kraken van gebouwen strafbaar stelt, ondanks langdurige leegstand. In Amsterdam en Nijmegen blijven evenwel met regelmaat panden gekraakt worden, maar de aandacht wordt steeds minder. Ook heeft het fenomeen "kraaktoerisme" zijn intrede gedaan.
Tegencultuur.
Voor veel mensen die actief zijn in de kraakbeweging is kraken niet slechts het in gebruik nemen van ongebruikte leegstaande ruimte, maar beslaat het nog meer.
In de kraakbeweging is het vrij gebruikelijk om met het pand wat terug te doen voor de maatschappij. Het is gebruikelijk om publieke activiteiten te organiseren zoals eetcafés of volkskeukens (vaak vegetarisch of veganistisch). De prijs wordt zo laag mogelijk gehouden om de toegang zo laagdrempelig mogelijk te maken. Een driegangendiner kost over het algemeen maximaal 5 euro, of is tegen donatie.
Ook vinden culturele activiteiten als exposities en filmvertoningen plaats. Voor kunstenaars kan het moeilijk zijn om rond te komen van de kunst, al helemaal als die kunst alternatief is en niet gebruikelijk in de maatschappij, terwijl in de cultureel georiënteerde panden kosteloos geëxperimenteerd kan worden.
Daarnaast is het gebruikelijk weggeefwinkels te organiseren. Daar kunnen mensen zonder betaling spullen komen ophalen die men nodig heeft, en de spullen afgeven die men niet meer nodig heeft. Ook worden er illegale radiostations gevestigd in kraakpanden. Verder bieden de kraakpanden ruimtes aan beginnende kunstenaars, filmmakers en muzikanten. Omdat deze ruimte vaak schaars en duur is, is dit zeer gewild onder deze groep mensen.
Kenmerk van al deze activiteiten is dat de plegers zich ermee afzetten tegen de heersende cultuur, tegen de in hun ogen consumptiemaatschappij. Krakers zijn vaak ook actief in allerlei maatschappelijke bewegingen, zoals in de jaren tachtig de antikernenergiebeweging en in de huidige eeuw de anders-/antiglobalisten en anarchisme.
Ter verspreiding en ondersteuning van de tegencultuur worden er op sommige plaatsen ook cursussen gegeven voor beginnende en aanstaande krakers, het zogenaamde kraakspreekuur (soms KSU genoemd). Ervaren krakers die weten hoe ze met de politie moeten omgaan om ervoor te zorgen dat alles duidelijk voor iedereen verloopt, verschaffen informatie, juridische tips en praktische ondersteuning aan de nieuwelingen. De meeste organisatoren van kraakspreekuren helpen ook met de kraak zelf.
Juridische aspecten.
Kraken op zichzelf is in veel landen een misdrijf. In andere landen wordt het alleen gezien als een civiel conflict tussen eigenaar en bezetters. De wetgever kiest in de meeste landen traditioneel de kant van het eigendomsrecht. Er zijn echter sommige landen, doorgaans met een tekort aan woonruimte, waar de politieke neiging van de "uitvoerende macht" heerst om krakers te negeren tot het gekraakte pand of terrein ontwikkeld wordt en de krakers verwijderd worden. Wanneer een eigenaar van een gekraakt pand aan kan tonen bij een rechter dat hij plannen heeft met het pand, moeten de krakers het pand verlaten, al gebeurt dat meestal pas als er een gedwongen ontruiming door de politie wordt afgedwongen.
Nederland.
In 1971 ontstond jurisprudentie waardoor kraken op zichzelf nog niet als strafbaar kon worden aangemerkt. Daarna ontwikkelde zich wel in de rechtspraak verdere jurisprudentie omtrent ontruimingen. Zo werd in 1977 in een arrest door de Hoge Raad uitgemaakt wie mochten worden verstaan onder "en de zijnen" in de tekst van een ontruimingsvonnis. Lange tijd was een strafbaarstelling van kraken onderwerp van een politiek debat.
Kraken is in Nederland sinds 1 oktober 2010 verboden middels de invoering van de strafbepaling artikel 138a Sr, hetgeen leidde tot landelijke rellen, onder meer in Amsterdam en Nijmegen. Op grond van deze nieuwe bepaling is niet alleen wederrechtelijk binnendringen, maar ook het wederrechtelijk verblijven in een gekraakt pand strafbaar gesteld. De wetgever heeft daarmee niet alleen het recht van de eigenaar van het pand willen beschermen, maar heeft ook het belang van de openbare orde bij het voorkomen van kraken en het voorkomen van strafbare feiten in het algemeen voor ogen gehad. De maximale straf voor kraken is één jaar gevangenisstraf of een geldboete van de derde categorie. Als er bij het kraken intimidatie of geweld wordt gebruikt is de maximale straf twee jaar gevangenisstraf of een geldboete van de vierde categorie. Er zouden volgens krakers nog juridische mogelijkheden zijn, omdat het kraakverbod tegen de grondwet en tegen internationale verdragen zou indruisen, echter kent Nederland geen mogelijkheid wetten door rechters aan de grondwet te laten toetsen. In oktober 2011 oordeelde de Hoge Raad daarop dat het recht op een woning en huisvrede moeten worden meegenomen in het vonnis, daarom kan strafrechtelijke ontruiming in beginsel pas plaatsvinden nadat de nieuwe bewoners in een kort geding de zaak bij de rechter hebben kunnen voorleggen. Het Openbaar Ministerie moet daarbij onder meer de uitkomst van het kort geding afwachten. Het Openbaar Ministerie is belast met de daadwerkelijke handhaving van de rechtsorde. Mede op grond van het bepaalde in artikel 551a Sv is het daarom in beginsel bevoegd de onder zijn gezag gestelde politie opdracht te geven over te gaan tot de strafrechtelijke ontruiming van een gekraakt pand, mits het de krakers in de gelegenheid heeft gesteld de rechtmatigheid van de voorgenomen ontruiming door de onafhankelijke rechter te laten beoordelen, bijvoorbeeld in een kort geding.
België.
In België is kraken niet verboden bij wet; de braak is het enige duidelijk illegale aspect en de eigenaar kan enkel bij de vrederechter de uitzetting van de krakers eisen. Dit is dan een civielrechtelijke (burgerrechtelijke) procedure, geen strafrechtelijke. In België bestaat geen standaardprocedure of wetgeving rond kraken. Meestal wordt eerst de eigenaar op de hoogte gebracht van de kraak en in de meeste gevallen verwittigt deze dan de politie. Volgens de wet mag de politie een bewoond pand niet zonder huiszoekingsbevel betreden. Doen zij, of de eigenaar, dit wel, dan is er sprake van huisvredebreuk, hetgeen strafbaar is.
In 2003 diende de Gentse CD&amp;V’er Tony Van Parys een wetsvoorstel in dat het kraken van gebouwen strafbaar moest stellen. Het betrof ook de bezetting als actiemiddel. Hetzelfde gebeurde door het Vlaams Belang in 2005, alsook door Open Vld (Mathias De Clercq) in 2013 als reactie op het maken van een kaart met leegstaande panden in Gent op een gespecialiseerde kraaksite.
Na een incident in maart 2017, waarbij enkele Roma-gezinnen een huis kraakten van een Belgisch koppel dat in Vietnam verbleef, beslisten de meerderheidspartijen dat kraken een strafbaar feit zal worden. Het wetsontwerp, dat al dateerde van april 2015, werd opnieuw besproken in het Parlement en werd begin oktober 2017 finaal goedgekeurd. Ze werd op 6 november 2017 in het Belgisch Staatsblad gepubliceerd In deze wet wordt er onder andere het onderscheid gemaakt tussen een bewoond of een onbewoond pand dat gekraakt wordt, de mogelijkheid tot (gedwongen) uitzetting en zijn er concrete termijnen bepaald. Tot slot maakt de wet van het kraken een klachtmisdrijf.
Op 12 maart 2020 vernietigde het Grondwettelijk Hof echter de uitzettingsprocedure voorzien in de wet van 2017. Die wet kende de bevoegdheid om een ontruimingsbevel uit te vaardigen toe aan de procureur des Konings. Omdat een ontruimingsbevel impliceert dat de bezetters schuldig zijn aan een misdrijf, oordeelde het Grondwettelijk Hof dat enkel een onafhankelijke rechter een dergelijk bevel mag uitvaardigen.
Op 16 april 2020 werd een wetsvoorstel ingediend door een aantal Kamerleden van de partijen Open Vld, CD&amp;V, N-VA en MR, met als bedoeling de door het Grondwettelijk Hof vernietigde bepalingen te herstellen door aan de door het Hof gemaakte bezwaren tegemoet te komen. Concreet zou het wetsvoorstel de bevoegdheid om een ontruimingsbevel uit te vaardigen toekennen aan de onderzoeksrechter.
Motieven.
Binnen Europa onderscheiden onderzoekers als de socioloog H. Pruijt vaak als reden voor mensen om te gaan kraken een vijftal hoofdredenen:
Nederland.
Beweegredenen tot kraak komen soms vanuit een economisch verzet: kraken wordt als oplossing voor (langdurige) leegstand in tijden van woningnood gebruikt. Hierbij wordt ook de vaak daarmee gepaard gaande verloedering/verpaupering tegengegaan. Dit laatste is aannemelijk aangezien krakers geneigd zijn basaal of improvisatorisch onderhoud aan de huizen te verrichten met als gevolg dat de huizen in slechtere staat lijken te verkeren door de bewoning, maar het wel de leefbaarheid ten goede komt.
Door veel media-aandacht te genereren bij de ontruiming, proberen krakers aandacht te vragen voor de problemen van leegstand. Alhoewel kraken, door het ontbreken van huur, als financieel erg aantrekkelijk voor de kraker wordt beschouwd, kost kraken tijd. Sommige krakers betalen niet voor gas, water en stroom, velen melden zich echter gewoon aan bij de betreffende bedrijven/instanties. Frequent worden er na de kraak ook afspraken met de eigenaar gemaakt die soms contractueel worden vastgelegd.
In enkele grote steden worden soms panden gekraakt om ze als basis voor de verspreiding van de tegencultuur in te richten (zie hierboven:Tegencultuur). Hiernaast worden er ook panden gekraakt om ze weg te geven aan bepaalde sociale groepen. Een bekend voorbeeld is dat van de kraakmoskee in Amsterdam. In het stadsdeel Bos en Lommer was vraag naar een moskee voor de moslims, die een groot deel uitmaken van de bevolking daar, maar er werd niet op ingegaan door het stadsdeel. Het pand, een glazen kantoorgebouw boven de A10, werd gekraakt tijdens de landelijke kraakactiedagen van Woonstrijd in september 2006. De krakers raakten in gesprek met de buurtbewoners en het pand werd in gebruik gegeven aan de buurtbewoners, die besloten de ruimte te gebruiken als moskee. In de kraakmoskee baden elke dag tientallen moslims uit Tunesië, Egypte, Marokko en overig Afrika. In 2010 werd de kraakmoskee ontruimd.
Voorstanders van kraken.
Krakers en sympathisanten dragen een aantal redenen aan voor kraken.
Kritiek op het kraken.
Tegenstanders van kraken hebben vaak de volgende argumenten:
Kritiek op de 'beweging'.
Naast min of meer principiële argumenten tegen het kraken van panden is er ook kritiek op de wijze waarop een deel van de krakers te werk gaat.
Kraakpanden.
Hieronder volgt een opsomming van huidige en voormalige kraakpanden met een eigen artikel op Wikipedia.

</doc>
<doc id="33616" url="https://nl.wikipedia.org/wiki?curid=33616" title="Kraakpand">
Kraakpand



</doc>
<doc id="33618" url="https://nl.wikipedia.org/wiki?curid=33618" title="Kraken">
Kraken



</doc>
<doc id="33619" url="https://nl.wikipedia.org/wiki?curid=33619" title="Oost-Timor">
Oost-Timor

De Democratische Republiek Oost-Timor of Timor-Leste (Tetun: "Timór Lorosa'e"; Portugees: "Timor-Leste") is een land in Zuidoost-Azië. Het land bestaat uit de oostelijke helft van het eiland Timor, de eilanden Atauro en Jaco, en Oecusse, een politieke exclave van Oost-Timor, aan de westelijke zijde van het eiland, omsloten door West-Timor. West-Timor behoort tot Indonesië.
Vóór de erkenning van onafhankelijkheid op 20 mei 2002 was Oost-Timor 24 jaar lang met harde hand bezet door Indonesië. Toen Oost-Timor in 2002 lid werd van de Verenigde Naties, koos het voor zijn Portugese naam "Timor-Leste".
Etymologisch gezien is de naam Timor voor het hele eiland een verbastering van het Maleise "timur" dat "oost" betekent. De Indonesische naam voor Oost-Timor, "Timor Timur", betekent letterlijk het "oostelijke oosten". Deze naam wordt in Indonesië vaak weergegeven met het porte-manteauwoord "Timtim".
Gemeenten.
Oost-Timor is verdeeld in 13 gemeenten die op hun beurt weer zijn verdeeld in "postos administrativos". De gemeenten zijn: Lautém, Baucau, Viqueque, Manatuto, Dili, Aileu, Manufahi, Liquiçá, Ermera, Ainaro, Bobonaro, Cova Lima en Oecusse.
Taal.
De bestuurstalen van Oost-Timor zijn Portugees en Tetun.
In het oostelijk deel van Oost-Timor is het "Fataluku" de algemene omgangstaal geworden. Elke groep heeft daarnaast nog een andere taal. In bepaalde dorpen wordt het "Makoewa" gesproken. Deze heel andere taal is in het dorp Mehara in kaart gebracht door onderzoeker Van Engelenhoven van de Universiteit Leiden.
Economie.
Oost-Timor heeft ook op economisch gebied zwaar te lijden gehad onder de onafhankelijkheidsstrijd. Oost-Timor is met een BBP per hoofd van de bevolking van 400 dollar een van de armste landen ter wereld. De werkloosheid zou er 50% bedragen. De oliebronnen voor de kust van Oost-Timor bieden echter perspectief op meer welvaart in de toekomst. Over de oliewinning zijn afspraken gemaakt met Australië.
Tegen het einde van 1999 is ongeveer 70% van de economische infrastructuur van Oost-Timor vernield door de Indonesische troepen en anti-onafhankelijkheidsmilities, zodat meer dan 300.000 mensen westwaarts vluchtten. De volgende drie jaren werd een groot internationaal programma in gang gezet, met ongeveer 5.000 man vredestroepen (8.000 top) en 1.300 politieagenten, die voor zowel de reconstructie van stedelijke gebieden als de plattelandsgebieden moesten zorgen.
Sinds het einde van 2005 zijn alle vluchtelingen teruggekeerd of verhuisd naar Indonesië.
Het land staat voor grote uitdagingen in het voortzetten van het herbouwen van de infrastructuur, het versterken van het jonge burgerlijke beleid, en banen creëren voor jonge mensen. De ontwikkeling van olie- en gaswinning in nabijgelegen wateren is begonnen en mede door de hoge olieprijzen gaat dit voorspoedig. Omdat er geen productiefaciliteiten in Timor zijn, levert dit echter weinig banen op. Het gas gaat door buizen naar Australië, waar het verder verwerkt wordt.
De uitbraak halverwege 2006 van geweld en burgerlijke onrust zorgde ervoor dat de economische activiteiten weer afnamen. Mede daardoor wordt de echte non-olie groei van het BBP in 2006 negatief ingeschat. Veel van de vredestroepen zijn vervangen door VN-agenten/-soldaten. Australië heeft na de aanslagen op de president en minister-president van Oost-Timor in 2008 nieuwe troepen gestuurd.
Politiek.
De huidige president van Oost-Timor is José Ramos-Horta, die in mei 2022 aantrad nadat hij bij de verkiezingen zijn voorganger Francisco Guterres had verslagen. Ramos-Horta bekleedde het presidentschap al eerder tussen 2007 en 2012. In 1996 ontving hij samen met landgenoot en bisschop Carlos Belo de Nobelprijs voor de Vrede.
De premier van Oost-Timor is sinds juli 2023 Xanana Gusmão. Hij was eerder ook al premier (2007–2015) en president (2002–2007).

</doc>
<doc id="33622" url="https://nl.wikipedia.org/wiki?curid=33622" title="SS">
SS



</doc>
<doc id="33623" url="https://nl.wikipedia.org/wiki?curid=33623" title="Waver">
Waver



</doc>
<doc id="33624" url="https://nl.wikipedia.org/wiki?curid=33624" title="Oxford (Verenigd Koninkrijk)">
Oxford (Verenigd Koninkrijk)

Oxford is een universiteitsstad en een district met de officiële titel van city, in het Engelse "shire"-graafschap ("non-metropolitan county" OF "county") Oxfordshire, met 154.000 inwoners (2018). In tegenstelling tot de rivaal, Cambridge, is Oxford een stad met veel industrie, in het bijzonder autoproductie in de voorstad Cowley. In de stad ("city") staat de prestigieuze Universiteit van Oxford en de nieuwere "Oxford Brookes University".
Oxford wordt wel de "stad der dromerige spitsen" genoemd, een term die is gemunt door Matthew Arnold wegens de harmonische architectuur van de universiteitsgebouwen.
De naam Oxford betekent hetzelfde als Coevorden, Ochsenfurt en Bosporus: een voorde (""ford"), een doorwaadbare plaats in een rivier (in dit geval de Theems) waar boeren hun ossen ("oxen"") konden laten oversteken.
Geschiedenis.
Oxford is ontstaan in de tijd van de Angelsaksen, en stond aanvankelijk bekend als "Oxanforda". Het begin was de stichting van het Sint Frideswide nonnenklooster in de 8e eeuw. Oxford werd voor het eerst in schriftelijke bronnen vermeld in Angelsaksische kronieken van het jaar 912.
Oxford had vanaf 1075 een van de eerste joodse gemeenschappen in Engeland. Zij kwamen vanuit Normandië in het kielzog van Willem de Veroveraar, die de handel tussen zijn beide landen wilde stimuleren. Tussen 1170 en 1220 was de joodse gemeenschap uitgegroeid tot zo'n honderd mensen op een stadsbevolking van tweeduizend.
De Universiteit van Oxford is de oudste universiteit van Engeland; voor het eerst vermeld in de 12e eeuw. De eerste colleges van Oxford waren "University College" (1249), "Balliol" (1263), en "Merton" (1264).
De soms ongemakkelijke verhouding tussen "town and gown" (stad en toga) leidde in 1355 tot een vechtpartij waarin verscheidene universitaire studenten werden gedood (de "Saint Scholastica Day Riot").
Hoewel in Oxford tijdens de Engelse Burgeroorlog in de 17e eeuw veel steun bestond voor de aanhangers van het parlement, werd de stad in 1642 het hoofdkwartier van koning Karel I van Engeland en zijn hof, nadat de koning uit Londen was verdreven. In 1646 gaf de stad echter toe aan de troepen van de "Parliamentarians" onder generaal Thomas Fairfax.
Vroeg in de 20e eeuw nam in Oxford zowel de industrie als de bevolking snel toe. Drukkerijen en uitgeverijen hadden zich in de jaren twintig een goede positie verworven. Ook begon in dat decennium de autoproductie door "Morris Motor Company" in Cowley ten zuidoosten van de stad, hetgeen voor werkgelegenheid zorgde waar veel jonge mannen uit met name Wales op af kwamen, waar voedselschaarste heerste door een reeks van misoogsten. In 1929 werden de plaatsen Headington en Risinghurst in het oosten geannexeerd door de gemeente.
De "Oxford English Dictionary" wordt uitgegeven door de "Oxford University Press", de grootste universiteitsuitgeverij ter wereld, dat zich tegenover "Somerville College" bevindt.
Civil parishes in district Oxford.
Blackbird Leys, Littlemore, Old Marston, Risinghurst and Sandhills.
Literatuur in Oxford.
Colin Dexter schreef de Inspector Morse en Lewis (televisieserie) detectiveverhalen afspelende in het befaamde decor van Oxford.
Beroemde auteurs uit Oxford zijn onder meer:
Stedenbanden.
Dit zijn allemaal universiteitssteden.

</doc>
<doc id="33625" url="https://nl.wikipedia.org/wiki?curid=33625" title="NSB">
NSB



</doc>
<doc id="33626" url="https://nl.wikipedia.org/wiki?curid=33626" title="Nationaal-Socialistische Beweging">
Nationaal-Socialistische Beweging

De Nationaal-Socialistische Beweging in Nederland (NSB) was een Nederlandse politieke partij die van 1931 tot 1945 heeft bestaan. De NSB huldigde de ideologie van het nationaalsocialisme, presenteerde zich vanuit een anti-democratische gezindheid zelf niet als "partij" maar als een "beweging" en fungeerde ten tijde van de Duitse bezetting van Nederland in de Tweede Wereldoorlog als collaboratiepartij.
Oprichting.
De NSB had de juridische vorm van een stichting, in plaats van de voor politieke partijen gangbare verenigingsvorm. Op 14 december 1931 was de NSB weliswaar voor de eerste keer officieus naar buiten getreden met een zogeheten oprichtingsvergadering in Utrecht, maar daaraan lag geen officiële handeling (wettelijke registratie) ten grondslag. Deze oprichtingsvergadering in 1931 was georganiseerd door de toekomstige leider Anton Mussert en Cees van Geelkerken.
De NSB werd pas officieel in het leven geroepen op 4 november 1932, toen Mussert bij notariële akte de stichting Nationaal-Socialistische Beweging in Nederland in het leven riep.
Alleenheerser.
De statuten van de stichting bepaalden dat het bestuur ervan werd gevormd door één persoon: Mussert zelf, onder de titel Algemeen Leider. Deze bestuurder was weliswaar statutair verplicht een 'Algemene Raad' van minstens vijf personen te benoemen, maar deze raad had geen bevoegdheid. Diezelfde statuten bepaalden namelijk: "alle besluiten neemt de Algemeen Leider, al of niet de Raad gehoord hebbende". Ook kon de Algemeen Leider de leden van de Raad naar believen ontslaan en benoemen. Om zich te onderscheiden van een klassieke politieke partij in de Nederlandse parlementaire constitutionele monarchie, noemde zij zich consequent een beweging in plaats van een partij. Van meet af aan hanteerde de NSB het 'leidend beginsel', dat in vrijwel alle belangrijke publicaties werd afgedrukt:
Antiparlementair en autoritair.
De NSB was antiparlementair en autoritair en zij hechtte veel waarde aan een sterke leider. Vanaf de oprichting presenteerde de partij zich als "beweging", ter onderscheiding van de gevestigde partijen in het democratisch bestel. Pas later zou de partij, onder invloed van de ontwikkelingen in nazi-Duitsland onder leiding van Adolf Hitler, steeds verder radicaliseren. Daarbij werden eveneens steeds frequenter antisemitische standpunten ingenomen. Het door Mussert geschreven "Program" was grotendeels een vertaling van dat van Hitlers NSDAP, maar rassenleer en antisemitisme ontbraken er vooralsnog in.
Het "Program" van de partij bevatte aanvankelijk hoofdzakelijk de in die tijd gangbare fascistische eisen:
De organisatie.
De NSB kende onder meer sinds eind 1933 een eigen groet ('Hou Zee!', door Cees van Geelkerken gemunt), eigen aanspreektitels ('Leider' voor Mussert, 'kameraad' voor mannelijke en 'kameraadske' voor vrouwelijke leden), een jongerenbeweging ("de Nationale Jeugdstorm"), een studentenbeweging ("de Nederlandsche Nationaal-Socialistische Studentenfederatie", later: "Nationaal Socialistisch Studentenfront"), een landbouwbeweging, een dagblad ("Het Nationale Dagblad") en het eerder genoemde weekblad ("Volk en Vaderland").
Opkomst van de NSB.
Na een jaar van zorgvuldige voorbereiding in kleine kring trad de NSB op 7 januari 1933 voor het eerst in de openbaarheid met een door 600 aanhangers bezochte 'Landdag' in Utrecht. Toen werd ook het partijweekblad "Volk en Vaderland" (met als hoofdredacteur de schrijver en uitgever George Kettmann) geïntroduceerd. Ook werd op de Utrechtse Mariaplaats voor het eerst gemarcheerd door de eerste formaties van de zwart-geüniformeerde Weerbaarheidsafdeling (WA).
Een snelle groei nam zijn aanvang: van circa 1000 leden in januari 1933 naar 21.000 op 1 januari 1934, 33.000 op 1 januari 1935 en 52.000 op 1 januari 1936. Er werden ook enige duizenden leden ingeschreven in Nederlands-Indië (deze voor het merendeel vermogende leden vormden de belangrijkste groep financiers van de NSB).
Bij de Statenverkiezingen van 16 april 1935 boekte de NSB een sensationeel succes: 7,94% van de stemmen.
Economische crisis.
De economische crisis en de onmacht van de parlementaire democratie om hier adequaat tegen op te treden, bliezen in die jaren overal in West-Europa het fascisme (en later zijn variant het nationaalsocialisme) de wind in de zeilen. In Nederland was de NSB echter de eerste en enige partij die daaruit massa-aanhang won. Redenen hiervoor waren:
De NSB-aanhang.
De aanhang van de NSB werd gedomineerd door kiezers uit de liberale middenklasse en boerenstand, maar de beweging kon lokaal ook trekken uit soortgelijke katholieke en protestantse kringen. Bij de Provinciale Statenverkiezingen van 1935 profiteerde de NSB van een forse proteststem, waarna de partij bij de Tweede Kamerverkiezingen van 1937 en de Provinciale Statenverkiezingen van 1939 terugviel op een overtuigder en in steeds sterkere mate radicaliserend kernelectoraat.
Provinciale Statenverkiezingen van 1935.
Bij de Provinciale Statenverkiezingen van 1935, de eerste verkiezing waar de NSB aan meedeed, wist de beweging 7,94% van de stemmen te behalen, een fikse doorbraak in het verzuilde Nederlandse politieke landschap. Een vergelijking van de uitslag in 1935 met die van de Provinciale Statenverkiezingen van 1931 laat zien dat de NSB vooral stemmers trok van de klassiek liberale LSP, die 3,64%-punt inleverde, evenals van de Plattelandersbond die 0,49%-punt verloor en van een fors aantal splinterpartijen die hun aandeel van de stemmen met 2,92%-punt zagen krimpen. Buiten de LSP verloren ook de andere grote partijen, te weten de RKSP, de SDAP, de ARP, de CHU en de VDB in 1935 allemaal terrein. Dit kwam ten dele ten goede van de NSB. Hetzelfde gold ten slotte voor de opkomst die met 0,94%-punt licht steeg.
Het electoraat dat in 1935 voor de NSB koos was zowel sociaaleconomisch als geografisch diffuus. Het was sterk stedelijk: terwijl slechts 30,8% van de Nederlanders in de 10 grootste steden woonde, leverden deze 40,6% van de stemmen voor de NSB. Het stedelijk electoraat van de NSB rustte hoofdzakelijk op de middenklasse. In de meeste steden piekte de beweging onder de hogere middenklasse in de gegoede buurten, waar beoefenaars van vrije beroepen, zakenlieden, ambtenaren en (oud)-officieren de partij steunden. Zo werden in Amsterdam de beste uitslagen genoteerd in de chique Vondelbuurt, de Museumbuurt en de pas aangelegde Apollobuurt, terwijl in Amersfoort de NSB zijn beste resultaten behaalde in de de villawijk Regentesselaan (17,3%) en de lommerrijke Indische Buurt (18,4%). De aantrekkingskracht van de NSB op de gegoede burgerij bleef niet beperkt tot de steden, ook in villagemeenten als Bussum (12,10%), Wassenaar (13,01%), De Bildt (15,06%), Bloemendaal (15,20%), het militaire Naarden (16,06%), Hillegersberg (16,97%) en Rozendaal (20,21%) werden zeer goede resultaten behaald. Naast de hoge middenklasse vormde ook de lagere of 'oude middenklasse', vooral bestaande uit winkeliers en ambachtslieden, een natuurlijk electoraat voor de beweging. Hun stem gold met name in de sociaal gemêleerde binnensteden, waar ze relatief talrijk waren en waar ook hogere burgerij woonde. Zowel in Amsterdam als in Amersfoort stemde het stadscentrum gemiddeld tot bovengemiddeld sterk op de NSB. Naast de hogere middenklasse en de lagere middenklasse in de steden, stond de beweging sterk onder de zogeheten 'nieuwe middenklasse', bestaande uit de witteboordenmedewerkers van fabrieken en bedrijven, die vaak in aan de steden grenzende 'forenzengemeenten' woonden. Waar de NSB in Amsterdam 10,8% van de stemmen wist te halen, kwam ze in Nieuwer-Amstel (het huidige Amstelveen) op 15,05%. Eenzelfde vergelijking kan worden gemaakt voor Haarlem (9,56%) en Heemstede (12,96%), Den Haag (12,02%) en Voorburg (16,66%), Utrecht (10,18%) en Maartensdijk (16,88%) en Rotterdam (9,04%) en Schiebroek (21,87%)..
Waar de beweging in absolute aantallen zijn grootste aanhang vond in de steden en voorsteden, met name in het westen van het land, bereikte het zijn hoogste procentuele aanhang in bepaalde landstreken op het platteland. Hierover moet ten eerste worden opgemerkt dat de verdeling van de steun voor de NSB op het platteland, evenals in de provinciestadjes, ongelijkmatig was. De beweging had zeer weinig aanhang in het midden en oosten van Noord-Brabant, in Limburg bewesten de Maas, het oosten van Zeeuws-Vlaanderen, Goeree-Overflakkee, Het Delfland, de Alblasserwaard, het grootste deel van West-Friesland, de noordelijke Veluwe, Salland, het Steenwijkerland en Friesland. Daarentegen werden Zuid- en Midden- Limburg, Voorne, de Krimpenerwaard, de Utrechtse Heuvelrug, de Achterhoek, de Schermer, de Beemster, Zeevang, het zuidwesten en noorden van Drenthe en Oost-Groningen gekenmerkt door een forse NSB-aanhang. Deze patronen waren grotendeels door de verzuiling bepaald. In gemeenschappen waar katholieke, protestantse of socialistische politieke binding zwak of afwezig was, had de NSB meer aanspraak dan op plekken waar deze banden sterk waren en waar mensen als gevolg geneigd waren hun oude partijen trouw te blijven. Interessant is dat het niveau van alledaagse verzuildheid, afgemeten aan de mate waarin men binnen eigen religieuze kring trouwde, voor katholieken en gereformeerden geen drempel vormde om op de NSB te stemmen. 
Een goed voorbeeld dat politieke verzuiling en alledaagse verzuiling niet hand in hand hoefden te gaan was bij uitstek de provincie Limburg, waar de beweging met 11,69% van de stemmen zijn beste provinciale resultaat neerzette in een cultureel uitgesproken katholiek landschap. Hoewel Limburg onomstotelijk katholiek was, toonde het midden en zuiden van deze provincie zich electoraal al langere tijd recalcitrant. Zowel bij Provinciale Statenverkiezingen (in 1931 bijvoorbeeld de R.K. Federatie van Land- &amp; Tuinbouwers, Middenstanders en Landarbeiders), als bij Tweede Kamerverkiezingen (in 1933 bijvoorbeeld de Limburgsche Federatie of het Verbond voor Nationaal Herstel in de omgeving van Roermond), werd de RKSP steeds uitgedaagd door partijen met sterke lokale voormannen die aanspraak konden maken op een aanzienlijk regionaal electoraat. Deze partijen hadden, onbedoeld, een brugfunctie, waarbij hun electoraten in 1935 massaal overgingen naar de NSB. De enorme NSB-scores in Mesch (28,89%) en Mheer (30,87%), in 1931 nog bolwerken van de RKFLTML (respectievelijk 46,09% en 53,43%), getuigen daarvan. De Oostelijke Limburgse mijnstreek toont een beeld op zich. Hier was de verzuiling eveneens zwak en de NSB sterk, maar hier speelden de sterke banden van de randkerkelijke mijnarbeiders en arbeiders met het naburige nationaalsocialistische Duitsland een grote rol. Veel van hen werkten in Duitsland en veel Duitsers werkten in Nederland. Hun ervaringen met Hitlers aanpak van de economische crisis kwamen de NSB ten goede, maar leverden ook de door de Duitsers begunstigde NSNAP van majoor Kruyt, die alleen in Limburg meedeed, veel stemmen op. In de gemeente Nieuwenhagen wist de NSNAP de NSB zelfs voor te blijven in stemmenaantal.
In de liberale en vrijzinnige gebieden op het platteland vond de NSB een natuurlijke aanhang onder middelgrote en kleine boeren die zwaar te lijden hadden onder de landbouwcrisis. Hierbij was de Nationale Bond Landbouw en Maatschappij die nauw met de beweging verweven was, van groot belang. De Bond gaf richting zijn leden in aanloop naar de verkiezingen de NSB als enige partij een positief stemadvies en voormannen van de Bond speelden lokaal een belangrijke rol in het mobiliseren van de NSB-stem. Zo was de uitstekende score (20,37%) die de beweging in de gemeente Winterswijk haalde, grotendeels het werk van veearts W. P. C. Bos, nummer 6 op de Gelderse kieslijst. Bos was eerder actief binnen de sociaalliberale VDB, maar stapte in 1933 over naar de NSB en was actief als lokale leider van Landbouw en Maatschappij, waarvoor hij spreekbeurten hield in de buurtschappen rond Winterswijk. Als veearts gold hij in die gemeenschappen als zeer belangrijk man, die grote populariteit genoot. Bij de Provinciale Statenverkiezingen vertaalde die sympathie zich in stemmen voor de NSB, waarbij de partij in alle buurtschappen behalve het katholieke Meddo meer dan een kwart van de stemmen wist te behalen. In het tegen Duitsland aangelegen Ratum kon de beweging zelfs op 35,5% van de stemmen rekenen. Ook het met afstand procentueel sterkste NSB-bolwerk bij alle verkiezingen waar de beweging aan meedeed, de Drentse gemeente Anloo (38,79% in 1935), was het terrein van een sterke boerenvoorman die van Landbouw en Maatschappij kwam: de Annerveense akkerbouwer Gerhardus Dieters. Dieters' lokale aanzien en vermogen om zichzelf verstaanbaar te maken in een taal die de gemeenschap verstond, waren van essentieel belang voor de vesteging van Anloo als sterk op het nationaalsocialisme geënte gemeente in de jaren na 1935. Zo verwerd door het toedoen van sterke lokale figuren de proteststem van 1935, tot de ideologische stem van 1937 en 1939.
Tweede Kamerverkiezingen van 1937.
Bij de Tweede Kamerverkiezingen van 1937 wist de NSB, tegen de verwachtingen van de partijtop in, niet te groeien ten opzichte van de 7,94% die in 1935 was behaald. Sterker nog, de beweging moest flink inboeten en behaalde een percentage van slechts 4,22% van de stemmen. De NSB was zijn doel voorbij geschoten. Waar het in 1935 nog veel kiezers aan zich had kunnen binden met de belofte dat de beweging een sterk en autoritair Nederland zou kunnen scheppen om een onzekere wereld het hoofd te bieden, had men in de praktijk zich vooral laten kennen als een rellerige, vulgaire en ineffectieve club, die bovendien in rap tempo radicaliseerde. Het thema van een sterke overheid was opgepakt door de gevestigde politiek en wel door ARP-leider en premier Hendrikus Colijn. Hierdoor was de NSB niet meer aantrekkelijk als proteststem, zeker niet meer voor de kiezers van stand uit de hogere middenklasse. De beste uitslagen in de grote steden verschoven van de chique buurten en de villawijken, naar de oude stadskernen en de nieuwbouwwijken voor de middenklasse. Bovendien hadden de katholieke en gereformeerde Kerken zich expliciet tegen de NSB gekeerd. Het effect van dat aanhalen van de zuildiscipline is in de verkiezingsuitslag van 1937 goed terug te zien. Gebieden die in 1935 als het ware tegen hun zuil in hadden gestemd, zoals Zuid- en Midden-Limburg, keerden grotendeels terug naar de confessionele partijen, hoewel de NSB in zijn oude Limburgse bolwerken nog altijd bovengemiddeld sterk bleef.
Provinciale Statenverkiezingen van 1939.
Bij de Provinciale Statenverkiezingen van 1939 verloor de NSB bijna de helft van zijn stemmen ten opzichte van 1935, en was er lichte daling ten opzichte van 1939 zichtbaar. De beweging kwam uiteindelijk uit op 3,94% van de stemmen. De aard van het electoraat veranderde nauwelijks ten opzichte van 1937, de lagere en midden-middenklasse en de middelgrote en kleine boeren bleven de belangrijkste sociale groepen. Opvallend zijn wel twee gemeenten die geheel tegen de landelijke trend in over de jaren een steeds groeiende aanhang voor de NSB lieten zien. Dit waren Wijk en Aalburg, waar de beweging van 7,44% in 1935, naar 10,45% in 1937 en 15,59% in 1939 groeide en Delfzijl waar in 1935 en 1937 sterk ondergemiddelde uitslagen werden gehaald, maar in 1939 plots 16,75% van de kiezers NSB stemde.
Joodse leden.
Aan het begin van het bestaan van de NSB konden Joden lid worden. Het aantal Joodse leden van de beweging is altijd marginaal geweest. In 1933 werd het aantal Joodse leden geschat op enkele tientallen, en in 1935 schatte Van Geelkerken het aantal Joodse leden op ongeveer 150. In oktober 1938 werd alle Joodse aanwezigheid en activiteiten in de NSB verboden. Op het hoogtepunt van de Jodenvervolging in de Tweede Wereldoorlog genoten in Doetinchem enkele Joodse voormalige NSB'ers – tijdelijk – een voorkeursbehandeling gedurende hun internering.
Afnemende aanhang van 1936 tot 1940.
Vanaf eind 1935 begon de NSB-aanhang evenwel terug te lopen in de meeste gebieden. Het ledental was op 1 januari 1937 gedaald tot 48.000, daarna ging die daling in versneld tempo door (32.000 op 1 januari 1940). De Tweede Kamerverkiezingen van mei 1937 werden een echec: 4,22% van de stemmen, dus bijna een halvering ten opzichte van 1935. Bij de Statenverkiezingen van april 1939 daalde de NSB-aanhang verder tot 3,89%.
Verzuiling.
De in Nederland diep doorgedrongen verzuiling zette al op zichzelf een rem op de maximum aanhang die de NSB kon verwerven. Het merendeel van de aanhang van de verzuilde en democratische partijen liep niet over en was niet gevoelig voor de propaganda en het programma van de NSB. Bovendien stond de horizontale organisatie van de samenleving die de verzuiling met zich meebracht haaks op de verticale hierarchische organisatie van de NSB volgens het leidersbeginsel. Hierdoor, en door de vervreemding en radicalisering, werd de NSB meer als ´on-Nederlands´ gezien, een regeringsvorm die wellicht passend was voor Duitsland of Italië, maar niet voor Nederland. 
Verbod op lidmaatschap.
Die teruggang kwam doordat de tegenstand van de zijde van de democratische partijen, van de vakbeweging en de kerken veel sterker werd toen het fascisme een ernstig te nemen gevaar bleek. Kritische intellectuelen verenigden zich in het Comité van Waakzaamheid dat bezorgd de ontwikkelingen in nazi-Duitsland volgde en het Nederlands publiek waarschuwde voor de partij. De Nederlandse regering nam maatregelen: eind 1933 was het NSB-lidmaatschap voor ambtenaren verboden en eind 1935 nam de regering-Colijn het initiatief tot een verbod van particuliere weerkorpsen (zie ook Uniformverbod). Dit werd geregeld in de Wet op de weerkorpsen. De NSB-leiding hief naar aanleiding hiervan de WA eigener beweging op.
De Rooms-Katholieke Kerk waarschuwde in een bisschoppelijk mandement van februari 1934 tegen de NSB. Vanaf 1935 verbood ze het NSB-lidmaatschap voor kerkleden en vanaf 1936 weigerde de Rooms-Katholieke Kerk katholieke NSB-leden rooms-katholieke sacramenten toe te dienen. In de oorlog volgde royering (excommunicatie).
Na 1935 waarschuwden ook gereformeerde kerken tegen het verwerpelijke karakter van de NSB. De synode van de Gereformeerde Kerk verbood NSB-lidmaatschap in 1936, tezamen met dat van de Christelijk-Democratische Unie.
Radicalisering.
Hoofdoorzaak van de teruggang was echter de radicalisering die de beweging vanaf 1935 doormaakte en die vele sympathisanten van haar vervreemdde. Op ideologisch gebied werden de staatsabsolutistische denkbeelden van hegeliaanse filosofen (B. Wigersma, S.A. van Lunteren e.a.), die in de eerste jaren in de NSB de toon aangaven, vanaf 1935 verdrongen door de 'volkse' theorieën van 'bloed en bodem'. In zijn brochure "De bronnen van het Nederlandsche nationaalsocialisme" (herfst 1937) aanvaardde Mussert het racistische antisemitisme (in de dagelijkse propaganda van de NSB had een anti-Joodse mentaliteit reeds tevoren een onderhuidse rol gespeeld). Tijdens de Tweede Wereldoorlog steeg het aantal leden tot ongeveer 100.000. De nieuwe leden – van wie velen in mei 1940 toetraden – werden door de oudgedienden van de partij vaak smalend als meikevers betiteld.
Nog duidelijker voor het grote publiek was de radicalisering ten aanzien van de buitenlandse politiek. In oktober 1935 verklaarde Mussert zich solidair met Italië, dat zojuist Ethiopië was binnengevallen, en sedertdien steunde de NSB de agressieve politiek van Hitler-Duitsland en Mussolini's Italië. Naarmate deze opstelling de NSB meer isoleerde, werd ook haar binnenlands-politieke optreden steeds tomelozer en vulgairder en haar tactiek steeds minder burgerlijk en 'legaal'.
Rost van Tonningen.
Een belangrijke rol speelde daarbij mr. M.M. Rost van Tonningen, protegé van de Duitse SS-leiding, die in augustus 1936 lid werd en direct hoofdredacteur werd van een nieuwe krant: "Het Nationale Dagblad". In 1937 nam hij zitting in de Tweede Kamer (de NSB-Kamerleden werden overigens regelmatig tot de orde geroepen wegens verbaal en fysiek geweld). Rost van Tonningen (een felle nazi en antisemiet) stimuleerde niet alleen de radicalisatie, maar bracht ook interne verdeeldheid door met Duitse SS-steun tegen Musserts meer gematigde leiding te intrigeren. Bovendien was Rost van Tonningen als NSB-Kamerlid in 1939 met RKSP-Kamerleden Van der Putt en Ruijter in een vechtpartij in het parlement verwikkeld geraakt, na een poging tot interpellatie jegens minister Carel Goseling (RKSP) over de zaak-Oss gedurende het kabinet-Colijn IV; het felle antiklerikalisme en openlijke steun aan Hitler deden de electorale steun voor de NSB in alle katholieke gebieden nog verder dalen, terwijl de partij in katholieke streken en provincies reeds gemarginaliseerd en slechts minimaal vertegenwoordigd was. Bovendien was het NSB-Kamerlid Rost van Tonningen voorafgaand aan het parlementair handgemeen door een RKSP-Kamerlid (Henk Ruijter) openlijk als „landverrader” betiteld, een opmerking die de landelijke kranten haalde.
Politieke invloed.
Eerste Kamerleden.
Een overzicht van alle voormalige Eerste Kamerleden voor de NSB:
Tweede Kamerleden.
Een overzicht van alle voormalige Tweede Kamerleden voor de NSB:
Provinciale Staten.
Een overzicht van de zetels die de NSB innam in de Provinciale Staten.
Tweede Wereldoorlog.
Beginfase.
Na het uitbreken van de Tweede Wereldoorlog, bepleitte de NSB voor Nederland strikte neutraliteit. Haar sympathie stond geheel aan de Duitse kant: zij verwachtte als resultaat van de oorlog een 'nieuw Europa' op nationaalsocialistische grondslag onder Duitse hegemonie. Nederland zou daarin nog slechts een plaats kunnen vinden als het Mussert en de NSB aan de macht bracht. Tijdens de meidagen van 1940 werden ongeveer 10.000 NSB'ers gevangengezet. Hun bevrijding door de Duitsers versterkte hun neiging om met de bezetters samen te werken. Op de hagespraak van 22 juni 1940 te Lunteren schaarde Mussert zich volledig aan de Duitse kant: voor hem en zijn aanhang was de oorlog met Duitsland afgelopen en had het Oranjehuis de troon verspeeld. Een jaar na de Duitse inval (1941) in Nederland werden alle politieke partijen behalve de NSB verboden. 
Enerzijds leidden de Duitse successen tot een toevloed van nieuwe leden waardoor het ledenaantal van de NSB meer dan verdrievoudigde. In juni 1940 leek de oorlog in het voordeel van Duitsland beslist en veel mensen hoopten nog vlug op de Duitse trein te springen; oudgedienden keken neer op deze nieuwkomers die ze van opportunisme beschuldigden. Anderzijds raakte de NSB, vooral na het openlijk partij kiezen voor de Duitsers die Nederland hadden bezet en bovendien Rotterdam hadden gebombardeerd, nog verder vervreemd van de rest van de samenleving. Het alternatief voor de meeste mensen was de Nederlandsche Unie tot dat deze in 1941 werd verboden. Ook werd niet iedereen met pro-Duitse sympathieën per se lid van de NSB, bijvoorbeeld omdat ze de beweging niet daadkrachtig genoeg vonden of Mussert geen overtuigend leider. Een deel van de oude garde was bovendien al voor de Duitse invasie opgestapt, voor anderen was het openlijk partij kiezen voor de bezetter de druppel. Mede door deze vervreemding vormde de NSB geen serieuze partner voor de Duitsers.
Wapenverbod.
Als bescherming tegen lynchpartijen bij een eventuele geallieerde invasie vroeg Mussert rond de jaarwisseling 1941–1942 aan Seyss-Inquart om wapens aan NSB'ers uit te reiken. Deze voelde daar wel voor, maar Christiansen was tegen. Hij was bang dat de NSB'ers zich bij zo'n inval tegen de Duitsers zouden keren om zich zo tegenover de geallieerden en de bevolking te rehabiliteren. De vraag werd vervolgens aan Hitler voorgelegd die zich eveneens negatief ten aanzien van het idee opstelde. Musserts voorstel werd dus afgewezen.
Geen Groot-Nederland.
De NSB werkte openlijk samen met de bezetters en pleitte onder meer (vergeefs) bij de Duitse bezetter voor een samenvoeging van Nederland, Vlaanderen en Frans-Vlaanderen tot een Groot-Nederland binnen een Europese of Germaanse statenbond, die natuurlijkerwijs onder hegemonie van het Duitse Rijk zou staan. Mussert en de zijnen kregen steeds meer invloed in de lagere overheid (veel burgemeesters waren NSB'ers van Mussert-strekking), maar zij kregen geen echte regeringsbevoegdheden. In werkelijkheid deelde Seyss-Inquart de lakens uit, en werd Mussert door Hitler en andere nazi-kopstukken nauwelijks serieus genomen. De NSB bezat te weinig aanhang onder de bevolking (werd zelfs gehaat) en bood te weinig bestuurlijk talent. Verder werd Mussert als persoon niet serieus genomen; men vond hem geen indrukwekkende leider (hij werd tot in eigen partij bespot wanneer hij Mussolini trachtte te imiteren) en ook zijn incestueuze huwelijk met zijn tante en zijn buitenechtelijke affaires waren onderwerp van spot en kritiek. Seyss-Inquart koos voor samenwerking met het Nederlandse establishment: kopstukken in het bedrijfsleven en de secretarissen-generaal.
Musserts politieke doel – de staatsmacht voor de NSB in een met Vlaanderen verenigd onafhankelijk Nederland als lid van een Germaanse of Europese statenbond – werd niet bereikt, al bepleitte hij zijn zaak hardnekkig bij Hitler. Op steun van het Nederlandse volk kon hij zich bij de Duitsers niet beroepen; integendeel, de NSB werd algemeen gehaat (zo leidden de anti-Joodse acties van de heropgerichte WA indirect tot de Februaristaking van 1941). Bovendien werd zijn streven tegengewerkt door het op verduitsing gerichte Groot-Germaanse annexatiestreven van de SS, dat ook binnen de NSB steun vond bij Rost van Tonningen, alsmede bij de in september 1940 opgerichte Nederlandsche SS onder leiding van Henk Feldmeijer. Wel werd de NSB in december 1941 de enige toegelaten partij en kreeg Mussert een jaar later de (ere)titel "Leider van het Nederlandse volk", maar werkelijke macht bracht dit niet met zich mee. Na mei 1943 kreeg de SS-richting onder de bezetters geheel de overhand en was de kans op een gematigder NSB-regering verkeken. Rost van Tonningen, Mussert en Van Geelkerken werden door de Duitsers tegen elkaar uitgespeeld, wat leidde tot radicalisatie van de laatste twee.
Hulptroep van de Duitsers.
De feitelijke rol van de NSB tijdens de bezetting was slechts die van hulptroep van de Duitsers. Veel NSB'ers aanvaardden gretig lagere en middelhoge bestuursfuncties (burgemeester, commissaris, secretaris-generaal enz.). Duizenden van hen namen dienst bij de Waffen-SS, vooral aan het oostfront. Vanaf de zomer van 1943 waren veel mannelijke leden georganiseerd in de Landwacht, een paramilitaire zelfverdedigingsorganisatie, die de bezetters hielp de bevolking te 'beheersen', wat zich uitte in terreuracties tegen burgers. 
Betrokkenheid bij Jodenvervolging.
Van de zogenoemde Colonne Henneicke, een groep Jodenjagers in Amsterdam die zich bezighield met het opsporen van Joden, was meer dan 80 procent lid van de NSB. Hoewel de NSB als organisatie niet heel nadrukkelijk werd ingezet door de Duitsers bij het uitvoeren van het deportatiebeleid, bevonden zich onder de leden van de NSB fanatieke antisemieten die zich bereid toonden hand-en-spandiensten te verrichten bij het oppakken van ondergedoken Joden.
Dolle Dinsdag.
Na Dolle Dinsdag (dinsdag 5 september 1944) pakten veel (kader)leden van de NSB hun biezen en vluchtten naar Duitsland, met name niet-gewapende mannen, vrouwen en kinderen, hoewel Mussert het deze mannen verboden had. Mussert zelf verliet overigens Den Haag om enige tijd in de Bellinckhof te Almelo te verblijven. Deze overhaaste vlucht bezorgde de NSB veel negatieve publiciteit en bracht haar geloofwaardigheid de genadeklap toe. Mussert installeerde daarom op 2 oktober 1944 een tijdelijke bijzondere rechtbank. De drie rechters kregen de opdracht:
De Districtcommandeur van de Landwacht voor Overijssel, F.L. Rambonnet, werd benoemd tot leider van opsporing en vooronderzoek. Veel landelijke dagbladen namen het bericht uit "Volk en Vaderland" over, dat Mussert tien vooraanstaande NSB'ers, "in afwachting van de beoordeeling van hun gedragingen in September jl.", had geschorst. De lijst bevatte allemaal bekende namen als de graaf de Marchant et d'Ansembourg (gemachtigde voor Limburg), Ernst Voorhoeve (oud-propagandaleider), F.W. van Vloten (leider Nederlandsche Volksdienst) en L. ten Cate (hoofd van het afstammingsonderzoek en sibbekunde). Hen was het verboden het NSB-uniform met uitmonsteringsstukken te dragen en namens de NSB op te treden. Later zouden nog twaalf leden geschorst en vervolgd worden. Deze 22 waren echter slechts het topje van de ijsberg. Van de eerste tien werden overigens maar twee zaken afgerond. In vier gevallen waren de verdachten tevergeefs opgeroepen. Daarnaast werd één beklaagde, NSB-penningmeester F.W. van Bilderbeek, als gevolg van de tirade van Rambonnet tijdens de zitting, door een lid van Musserts lijfwacht, die kort daarvoor als getuige tijdens de zitting gehoord was, doodgeschoten.
Uiteenvallen.
In de chaos traden overigens nog steeds enkele nieuwe leden toe, die onder meer lege plaatsen bij politie en gemeenten wensten te bezetten en geloofden in een uiteindelijk keren van de krijgskansen door een compromisvrede met Engeland en de Verenigde Staten, om daarna gezamenlijk tegen de Sovjet-Unie te vechten. Het in Nederland achtergebleven deel van de NSB viel echter verder uiteen door onderlinge onenigheid (begin 1945 werden Rost van Tonningen en Van Geelkerken nog door Mussert geroyeerd). De rol van de NSB was totaal uitgespeeld en Mussert bracht de laatste weken van de oorlog zonder directe bestuurstaken door in Den Haag.
Behandeling na de bevrijding.
Na de bevrijding van de Duitse bezetting in Nederland werd de NSB verboden en werden veel van haar leden wegens hulpverlening aan de vijand berecht. Mussert zelf werd ter dood veroordeeld en gefusilleerd, Van Geelkerken kreeg een levenslange gevangenisstraf opgelegd. Meinoud Rost van Tonningen kwam op 6 juni 1945 in de gevangenis van Scheveningen onder verdachte omstandigheden om het leven.
Wraak.
Zodra een deel van Nederland bevrijd was, werden NSB'ers en anderen, verdacht van 'hulpverlening aan de vijand', gearresteerd door het Militair Gezag, de Binnenlandse Strijdkrachten (BS) en door onofficieel opererende groepjes burgers. Daarbij waren plundering van woonhuizen en diefstal van persoonlijke bezittingen van NSB'ers en met hen gelieerde burgers geen zeldzaamheid. De gearresteerden werden soms verbaal aangevallen en lichamelijk mishandeld. Honderden vrouwen werden kaalgeschoren vanwege hun omgang met Duitsers. Na de volledige bevrijding ondernam de regering geen maatregelen tegen plunderaars en personen die de arrestanten mishandelden. Hoewel zij dit niet hardop zei, was men overduidelijk van mening dat de overgelopen personen hun behandeling over zichzelf hadden uitgeroepen. Tegen de burgers die de mishandelingen en plunderingen pleegden, werd nauwelijks door de Nederlandse overheid actie ondernomen.
Interneringskampen.
Aangekomen in de vaak geïmproviseerde internerings- en bewaringskampen (scholen, fabrieken, loodsen, forten en kazernes) of in voormalige Duitse concentratiekampen (Vught, Amersfoort en Westerbork) verdwenen dikwijls fouilleringsgoederen (horloges, trouwringen, vulpennen, sieraden). Er konden in de eerste maanden van internering onder meer lichte tot zeer zware mishandeling, moord, doodslag, onthouding van medische zorg en voedsel en ook verkrachting op ruime schaal plaatsvinden.
Door dwangarbeid in onder andere kamp Hooghalen raakten vele gevangenen uitgeput en stierven de hongerdood. De prominente NSB-politicus en jurist mr. dr. Wilhelmus de Rijke werd in een strafkamp in de Noordoostpolder in de zomer van 1945 dusdanig mishandeld door een bewaker, dat zijn been geamputeerd moest worden. In het politieke gevangenenkamp Westerbork nabij Hooghalen stierven voornamelijk in de herfst van 1945 talloze geïnterneerde zieken, kinderen en bejaarden door systematische ondervoeding en de onhygiënische omstandigheden. In het bewaringskamp Harskamp werden in de laatste maanden van 1945 en in begin 1946 door de bewakers – willekeurig – talloze militaire collaborateurs, Duitse Wehrmachtssoldaten, Nederlandse krijgsgevangen Waffen-SS'ers, Landwacht- en tevens NSB-gevangenen door nachtelijk geweervuur in hun slaap vermoord.
Tussen 24 april 1945 en 1 december 1948 bleef het voormalige doorgangskamp Westerbork als straf- en bewaringskamp voor NSB'ers, oud-Waffen-SS-vrijwilligers en andere politieke delinquenten in gebruik. Tot 1946 werden daarbij naast BS-verzetslieden ook de in Westerbork tot de bevrijding achtergebleven Joodse voormalige gevangenen ingezet. De latere PvdA-politicus en Joodse oud-gevangene Ed van Thijn verklaarde over deze tijd dat hij als tienjarige bij bewaking van verhongerende politieke gevangenen meegeholpen had:
Eind september 2012 werden de overblijfselen van om het leven gekomen geïnterneerde NSB'ers en SS'ers gevonden in een 'vergeten' massagraf in een bos nabij het toenmalige politieke gevangenenkamp Westerbork.
De overheid maakte begin 1946 een einde aan de misstanden, maar er was toen al veel kwaad geschied dat haar door geestelijken en door enkele schaarse persberichten was gemeld. In Kamp Erica bij Ommen kwamen van 1945 tot de zomer van 1946 honderden politieke delinquenten, maar ook hun kinderen, om het leven door onbehandelde tyfus.
Slechts een zeer klein deel van degenen die zich misdroegen tegen NSB'ers werd wegens strafbare feiten vervolgd en gestraft. In totaal werden rond de 150.000 mensen geïnterneerd en werden ruim 450.000 collaboratiedossiers aangelegd tijdens deze bijzondere rechtspleging.
NSB-stigma.
Van pogingen om de NSB clandestien voort te zetten is nauwelijks sprake geweest: de NSB verdween roemloos uit de Nederlandse politiek. Wel bleven (voormalige) NSB-leden en hun kinderen vaak meer dan een generatie lang besmet met het NSB-stigma wat bij velen psychische problemen veroorzaakte en sociale trauma's en categorische uitsluiting tot gevolg had. Kleine pesterijen duurden tot wel tientallen jaren lang na 1945 voort. De weduwe Rost van Tonningen bleef niettemin tot haar dood in 2007 publiekelijk vasthouden aan het nationaalsocialisme, hetgeen haar de bijnaam de 'zwarte weduwe' opleverde. De term ´NSB'er´ werd tot een synoniem voor verrader, vergelijkbaar met de term quisling in andere landen.
Onteigening.
Naast plundering van privébezit van NSB'ers (en dat van andere vermeende collaborateurs) in de weken onmiddellijk rond de bevrijding, kwam het ook tot jarenlange officiële onteigening van NSB-bezittingen. Dit betrof alle roerend alsook onroerend goed van de inmiddels verboden politieke partij zelf, waaronder het Veluwse landgoed De Goudsberg nabij Lunteren (Gelderland), NSB-instellingen waaronder bijvoorbeeld NSB-kindertehuizen (villa "Westerhelling" te Nijmegen), maar ook alle Jeugdstorm-kaderscholen (onder andere te Ommen, Wijk aan Zee, Zandvoort).
Maar ook particulier eigendom werd niet gespaard. Tot 1952 onteigende de Nederlandse Staat vele particuliere bezittingen, met name particuliere onroerende goederen, van zowel NSB-leden als prominente NSB-politici, telkens vrijwel zonder enige vorm van schadeloosstelling.
Zo kwam de gemeente Enschede in Overijssel door punitieve onteigening van het omvangrijke particuliere landgoed "Drienerloo" in het bezit van het gebied, waar sinds 1 december 1961 de Technische Hogeschool Twente (thans Universiteit Twente) is gevestigd. Het landgoed Drienerloo, waartoe grote pachtboerderijen behoorden, was gelegen rond de rijksstraatweg tussen Hengelo en Enschede. Het landgoed was privé- en familiebezit van de overleden jurist, NSB-politicus en agrariër mr. dr. G. A. Lasonder (1882–1944). De NSB-activiteiten van Lasonder waren voor de rijksoverheid de directe rechtvaardigingsgrond voor de onteigening van zijn onroerende goederen (naast het landgoed werden door de BS en de staat ook panden in Enschede-Centrum geconfisqueerd en onteigend).
Kritiek op de behandeling.
Hoewel een groot deel van de bevolking leek in te stemmen met de onteigening en andere vormen van economische repressie, stak er uit een kleine bevlogen kring harde kritiek op. De nuntius Paolo Giobbe, Paus Pius XII en de diplomatie van de Heilige Stoel, een klein deel van de Nederlandse Rooms-katholieke geestelijkheid onder wie kardinaal De Jong van Utrecht, predikanten van de Gereformeerde Kerken in Nederland alsook industriëlen zoals Jan Herman van Heek wezen de grootschalige onteigening en de gewelddadige uitwassen van de repressie publiekelijk af. De Portugees-Joodse Nederlandse journalist en oud-geheim agent Leonard Rodrigues Lopes klaagde in de jaren 1947–1948 de politieke gevangenenkampen en de Nederlandse regering aan. Volgens zijn "Witboek" waren de cipiers in die naoorlogse kampen moordenaars en de commandanten dieven, terwijl veel geïnterneerden volstrekt onschuldig waren. De politieke gevangenenkampen van 1945 tot 1948 zouden volgens de Joodse journalist Rodrigues Lopes evenals de nazi-concentratiekampen "dodenakkers" met daarin onschuldige repressie-slachtoffers kennen die vergelijkbaar zouden zijn met de dodenakkers in Duitse concentratiekampen. In het verkiezingsprogramma voor zijn Groep Lopes eiste de journalist (later actief voor de Middenstandspartij) van het kabinet-Schermerhorn-Drees en de staat excuses en verzoening voor de slachtoffers van de naoorlogse repressie ter herstel van de rechtszekerheid.
Barmhartigheid.
Een kleine minderheid van voormalige, voornamelijk kerkelijk betrokken, verzetslieden namen in enkele gevallen zelfs de verdediging van de eigendomsrechten van familieleden van NSB'ers op zich en beriepen zich op barmhartigheid. Zo verdedigde dominee Leendert Overduin (predikant der Gereformeerde Kerken in Hersteld Verband), de verzetsman van het onderduiksysteem voor vele honderden Enschedese Joden, na de bevrijding de Duits-Nederlandse NSB-weduwe Anne Christine Lasonder-Bauer bij de Nederlandse justitie en in de pers tot 1969. De misstanden en martelingen van NSB-leden en hun gezinsleden in het politieke detentiekamp Vught werden door de jezuïet Jan van Kilsdonk, en later door de bisschoppenconferentie, bekritiseerd. Pas na jaren werden de donkere kanten van de repressie in bredere kring belicht.
Verklaring van Wezep.
In 1947 gaven de Rooms Katholieke en de Protestantse kerken aan dertig vooraanstaande NSB'ers gelegenheid om schuld te bekennen en om vergeving en verzoening te laten vragen. Dit gebeurde door middel van de Verklaring van Wezep, die op 13 juli van de kansel werd voorgelezen. Carolus Huygen, van katholiek NSB'er geworden, kwam na de oorlog tot inzicht en inkeer en speelde een belangrijke rol in het tot stand komen van de verklaring. Hij werd weer katholiek.
Bekende leden.
Jonkheer W. van de Goes van Naters, W.G. Nieuwenkamp (Musserts financieel adviseur, leider van het Strijd- en Verkiezingsfonds van de NSB en directeur van het Nationaal Tehuis), J.H.C. Valckenier Kips jr., D.F. Pont (chef kabinet van Mussert), de Statenleden J.F. Stähle en J.F.B. van Hasselt, J. Hogewind (het oud-hoofd van de Weerbaarheidsafdeling), diens secretaris R. Spoelstra, generaal Seyffardt, De Vos, Gerrit van Duyl, G. Hofstede en Onnekes en anderen verlieten de partij in 1937.

</doc>
<doc id="33627" url="https://nl.wikipedia.org/wiki?curid=33627" title="Nationaal-socialistisch">
Nationaal-socialistisch



</doc>
<doc id="33628" url="https://nl.wikipedia.org/wiki?curid=33628" title="Schutz Staffel">
Schutz Staffel



</doc>
<doc id="33629" url="https://nl.wikipedia.org/wiki?curid=33629" title="Diplomaat">
Diplomaat

Een diplomaat of diplomate is een ambtenaar die in de buitenlandse dienst van hun land werkzaam is. De benaming is afgeleid van het diploma dat de gezanten van het Romeinse Rijk meekregen op hun missies. Tegenwoordig zijn dat de geloofsbrieven. Onder het Verdrag van Wenen inzake diplomatiek verkeer (1961) genieten diplomaten diplomatieke onschendbaarheid, die hen beschermt tegen vervolging tijdens diplomatieke missies.
In figuurlijke betekenis is een diplomaat iemand die met grote omzichtigheid, als een diplomaat, te werk gaat. Een verouderde betekenis van diplomaat is een geklede jas.

</doc>
<doc id="33634" url="https://nl.wikipedia.org/wiki?curid=33634" title="Salomon Jadassohn">
Salomon Jadassohn

Salomon Jadassohn (Breslau, 13 augustus 1831 – Leipzig, 1 februari 1902) was een Duitse componist, dirigent en muziekleraar. Hij gebruikte voor bepaalde werken ook de pseudoniemen: Hector Ollivier, H. Olivier en L. Lübbenau.
Levensloop.
Jadassohn werd geboren in Breslau, het huidige Wrocław in Polen. Hij kreeg eerste muzieklessen van Moritz Brosig, Adolf Friedrich Hesse en Ignaz Peter Lüstner te Breslau. Hij studeerde vanaf 1848 aan het Conservatorium Leipzig bij Moritz Hauptmann, Ernst Richter en Julius Rietz (compositie) en Ignaz Moscheles (piano). Van 1849 tot 1851 studeerde hij ook bij Franz Liszt in Weimar. Hij werd dirigent van het koor van de Synagoge te Leipzig. Later dirigeerde hij de concertreeks Euterpeconcerten te Leipzig. In 1871 werd hij leraar aan het conservatorium van Leipzig en doceerde in muziektheorie, piano en compositie. In 1887 werd hij eredoctor van de Universiteit Leipzig. Jadassohn componeerde ongeveer 130 verschillende werken waaronder vier symfonieën, twee pianoconcerten, werken voor piano en veel kamermuziek. Geen enkel werk van Jadassohn wordt tegenwoordig nog uitgevoerd.
Leerlingen.
Jadassohn is vooral belangrijk door zijn rol als muziekpedagoog. Samen met Carl Reinecke heeft hij in Leipzig grote invloed uitgeoefend op een hele generatie componisten. Edvard Grieg, Zdeněk Fibich, Bernard Zweers, George Chadwick, Christian August Sinding, Ethel Smyth, Emil Nikolaus von Rezniček, Isaac Albéniz, Frederick Delius, Felix Weingartner, Ferruccio Busoni, Cornelis Dopper, Richard Wetz, Franco Alfano, Sigfrid Karg-Elert, Wilhelm Backhaus , Leander Schlegel en Mikalojus Konstantinas Čiurlionis waren op het conservatorium leerlingen van hem.

</doc>
<doc id="33636" url="https://nl.wikipedia.org/wiki?curid=33636" title="Nativisme">
Nativisme



</doc>
<doc id="33637" url="https://nl.wikipedia.org/wiki?curid=33637" title="Innatisme">
Innatisme



</doc>
<doc id="33638" url="https://nl.wikipedia.org/wiki?curid=33638" title="Draaiveld">
Draaiveld

Het draaiveld is een door elektrische stromen opgewekt ronddraaiend magnetisch veld in de statorholte van een wisselstroommotor. Bij driefasige motoren beschrijft de fluxvector (de vector die het geheel aan veldlijnen voorstelt naar grootte en richting) een cirkel. Bij eenfasige motoren is dit meestal een ellips.
Driefasige stator.
Beschouw een driefasige stator: deze is samengesteld uit drie identieke eenfasige wikkelingen (dit zijn spoelgroepen bestaande uit meerdere in serie of parallel geschakelde spoelen) die ten opzichte van elkaar altijd 120 elektrische graden verschoven zijn (afhankelijk van het polental van de motor is dit 120°, 60°, enzovoort, meetkundig in de statorruimte). Anderzijds wordt op ieder fasewikkeling een eenfasige wisselspanning toegepast met zelfde amplitude en frequentie, doch die 120 elektrische graden ten opzichte van elkaar verschoven zijn. Hierdoor ontstaan drie wisselende magnetische velden (in iedere fasewikkeling één) die onderling ook 120 elektrische graden verschoven zijn.
De resultante van deze drie wisselende velden is een ronddraaiend magnetisch veld daar deze afzonderlijke wisselende velden nooit op hetzelfde ogenblik maximum of nul kunnen zijn (de toegepaste spanningen en/of stromen zijn 120 graden verschoven ten opzichte van elkaar en anderzijds liggen de wikkelingen ook 120 elektrische graden verschoven ten opzichte van elkaar). Dit idee om op dergelijke manier een ronddraaiend magnetisch veld te bekomen is ontsproten aan het brein van Nikola Tesla. Bemerk dat Nikola Tesla aanvankelijk een tweefasige statorwikkeling heeft uitgevonden (hier worden stromen en fasewikkelingen over 90 elektrische graden verschoven, een dergelijke verschuivingshoek is ook terug te vinden bij de eenfasige motor).
Eenfasige stator.
Bij eenfasige motoren maakt men gebruik van twee wikkelingen die onderling 90 elektrische graden verschoven zijn. De eerste wikkeling wordt de hoofdwikkeling of arbeidswikkeling genoemd en de tweede wikkeling wordt de hulpwikkeling genoemd. Beide wikkelingen zijn parallel geschakeld op het net.
Om echter een draaiend veld te bekomen, evenwel een ellipsvormig veld, is er nog een derde element nodig namelijk een condensator (of een extra spoel of een ohmse weerstand, alhoewel de condensatormotor het meest voorkomend is). Deze condensator wordt in serie geschakeld met de hulpwikkeling. Bij toepassing van de netspanning en bij een gesloten kring zal de stroom in de hulpwikkeling ongeveer 90 elektrische graden voorijlen ten opzichte van de stroom in de hoofdwikkeling. Hierdoor ontstaan opnieuw twee wisselende velden die niet op hetzelfde ogenblik maximum of nul kunnen zijn. Dit resulteert opnieuw in een ronddraaiend veld. Daar de hulpwikkeling enkel nodig is om de motor te starten (de hulpwikkeling wordt meestal uitgeschakeld als de motor eenmaal draait) is deze zwakker uitgevoerd dan de hoofdwikkeling die de motor draaiende moet houden (zie theorema van Leblanc). Hierdoor komt het dat de fluxvector een ellips beschrijft in plaats van een cirkel zoals bij driefasige motoren.

</doc>
<doc id="33639" url="https://nl.wikipedia.org/wiki?curid=33639" title="Leonard Maltin">
Leonard Maltin

Leonard Maltin (New York, 18 december 1950) is een bekend en invloedrijk Amerikaans filmcriticus.
Levensloop.
Martin is de zoon van Jacqueline Gould, een zangeres, en Aaron Isaac Maltin, een advocaat.
Maltin begon zijn carrière als schrijver op zijn 15e in "Film Fan Monthly". Na zijn studie journalistiek aan de "New York University" publiceert hij artikelen in verschillende nationale filmbladen, kranten etc., waaronder "Variety" en "TV Guide".
Als schrijver is Maltin het bekendst door "Leonard Maltin's Movie and Video Guide", een encyclopedie van synopsissen en kritieken die sinds 1969 jaarlijks wordt bijgewerkt. Sinds de jaren tachtig werkt hij ook mee aan verschillende televisieshows.
Sinds 29 mei 1982 is Maltin een vaste filmcriticus voor de televisieserie "Entertainment Tonight". Hij trad ook op voor het Starz-kabelnetwerk, en had zijn eigen radioshow.
In 1995 en 1996 was hij voorzitter van de Los Angeles Film Critics Association.
Maltin staat in het "Guinness Book of World Records" voor de kortste filmrecensie ooit. Zijn recensie van de musical "Isn't It Romantic?" uit 1948 bestond welgeteld uit 1 woord: "No". Hij gaf de film overigens 2 van de 4 sterren. Andere korte recensies van zijn hand zijn een drie woorden tellende recensie voor "Transylvania 6-5000", en een vijf woorden tellende recensie voor "".
Optreden in films en series.
Een getekende versie van Maltin deed mee in de "South Park"-aflevering "Mecha-Streisand", waarin hij samen met acteur Sidney Poitier en zanger Robert Smith tegen Barbra Streisand vecht.
Maltin heeft een gastrol als zichzelf in "", waarin hij een televisieprogramma presenteert waarin hij de eerste film ("Gremlins") afkraakt alvorens te worden overmeesterd door een groep Gremlins.
Maltin had een gastrol in de animatieserie "Freakazoid!".
Maltin was een van de weinige mensen die een gastrol hadden in "Mystery Science Theater 3000". In seizoen 9 wordt hij opgezocht door Pearl Forrester die hem om advies vraagt voor een slechte film. Hij adviseert haar Gorgo eens te proberen. Later dwingt ze hem zijn relatief hoge waardering voor Gorgo in te trekken.

</doc>
<doc id="33643" url="https://nl.wikipedia.org/wiki?curid=33643" title="Saki (schrijver)">
Saki (schrijver)

Saki (Akyab, Birma, 18 december 1870 - bij Beaumont-Hamel, Frankrijk, 14 november 1916) was het pseudoniem van Hector Hugh Munro, een naam gekozen uit de "Rubaiyat" van Omar Khayyam. Hij was een Brits schrijver wiens grappige en fantastische verhalen het sociale milieu van de Edwardiaanse periode op een macabere en venijnige manier op de hak namen.
Hij wordt gezien als de meester van het korte verhaal en wordt vaak vergeleken met O. Henry en Dorothy Parker. Zijn verhaal "Het open raam" is misschien zijn meest bekende, met de eindzin "Romance at short notice was her specialty.".
Achtergrond.
Munro werd geboren in Akyab, Birma als de zoon van Charles Augustus Munro, een inspecteur-generaal voor de Birmese politie in de tijd dat het land nog door Groot-Brittannië werd geregeerd. Hij groeide op in Engeland, en werd samen met zijn broer en zus door zijn grootmoeder en tantes opgevoed in een strak huishouden. Hij gebruikte de strakheid van dit huishouden in veel van zijn verhalen, met name in "Sredni Vashtar", waarin het huisdier van een jongen zich wreekt voor zijn baasjes ongeluk.
Munro werd opgeleid aan Pencarwick School in Exmoth en de Bedford Grammar School. In 1893 ging hij bij de Birmese politie, maar werd drie jaar later om gezondheidsredenen gedwongen terug te gaan naar Engeland. Daar begon hij aan een carrière als journalist, en schreef voor kranten zoals de "Westminster Gazette", "Daily Express", en "Morning Post".
In 1900 verscheen Munro's eerste boek, "The Rise of the Russian Empire", een historische studie gebaseerd op Edward Gibbons boek "The Decline and Fall of the Roman Empire." Dit boek werd in 1902 gevolgd door "Not-So-Stories", een bundel korte verhalen. 
Tussen 1902 en 1908 werkte hij als buitenlands correspondent voor "The Morning Post" in de Balkan, Rusland, en Parijs, en uiteindelijk in Londen. Veel van zijn verhalen uit die tijd spelen rondom de elegante Reginald en Clovis die een harteloos en doortrapt plezier hebben in de onbehaaglijkheid en het onderuitgaan van de conventionele en pretentieuze oudere generatie. In 1914 verscheen het boek "When William came", waarin hij beschrijft wat er zou kunnen gebeuren als de Duitse keizer Engeland zou innemen.
Aan het begin van de Eerste Wereldoorlog gaat Munro in dienst, alhoewel hij officieel te oud is. Hij wordt neergeschoten door een scherpschutter op 14 november 1916 in Frankrijk, nabij Beaumont-Hamel. Munro school in een granaatkrater, en zijn laatste woorden (volgens verschillende bronnen) waren "Put that damned cigarette out!". Na zijn dood vernietigde zijn zus Ethel de meeste van zijn paperassen, en schreef haar eigen versie van het verhaal over hun jeugd. Het grootste gedeelte van zijn werk is postuum uitgebracht.
In Nederlandse vertaling.
Voor een overzicht van alle pagina's met betrekking tot Myanmar op Wikipedia zie Myanmar van A tot Z.

</doc>
<doc id="33644" url="https://nl.wikipedia.org/wiki?curid=33644" title="Hector Hugh Munro">
Hector Hugh Munro



</doc>
<doc id="33651" url="https://nl.wikipedia.org/wiki?curid=33651" title="Twarres">
Twarres

Twarres is een Nederlandse band, bestaande uit Mirjam Timmer en Kristian Dijkstra. Twarres is een afgeleide van het Friese twaresom wat 'met zijn tweeën' betekent.
Biografie.
Het tweetal Mirjam Timmer en Johan van der Veen, afkomstig uit het Friese Warga, begon al vroeg samen te zingen en won in 1999 de tweede prijs en de publieksprijs van het Friese Songfestival "Liet", met het liedje "Wêr Bisto" ("Waar ben je?"). Van dit nummer mocht als prijs een single worden opgenomen. De single kwam op 10 juli 2000 uit en behaalde een notering in de onderste regionen van de Mega Top 100.
Toen Twarres door Paul de Leeuw werd uitgenodigd in zijn programma "Huis van Oranje" en zij hier opnieuw hun nummer "Wêr Bisto" speelden, werd de single populairder. Het duo stapte over naar de platenmaatschappij EMI en de single werd opnieuw opgenomen. Marco Borsato vroeg Twarres om mee te spelen tijdens zijn concerten. Twarres steeg nu zeer snel op de hitlijst en stootte ten slotte U2 van de eerste plaats. "Wêr Bisto" is de enige Friestalige nummer 1-hit ooit in Nederland, ook in Vlaanderen werd het de eerste Friese nummer 1-hit ooit. In Wallonië bereikte het nummer de zesde plaats in de hitparade.
De opvolger "She Couldn't Laugh" (7 mei 2001) en het debuutalbum "Stream" (verschenen op 25 juni 2001) waren beide grote hits in Nederland en België. In 2002 ontving Twarres een Edison in de categorie "Nieuwe Groep Nationaal". Later in 2002 kwam het vervolg in de vorm van het album "CD²" (28 oktober) en de singles "I need to know" (30 september), "Tell Me" (maart 2003) en "I'll See You". Een theatertournee werd een succes en werd met enkele reprises opgevolgd. In november 2003 kondigden Timmer en Van der Veen aan dat ze niet meer als duo verder zouden gaan. Op 21 december 2003 was het laatste concert, in de voormalige zuivelfabriek in Warga waar hun carrière ooit begon. In 2004 had Twarres nog wel een gastrol in de VPRO televisieserie De Troubabroers.
Timmer heeft onder de artiestennaam "MIR" een soloalbum uitgebracht. Een van de nummers op dit album, "The deep blue sea", is een duet met zanger Jim Kerr van de Simple Minds.
Als gevolg van een neurologische aandoening bij Van der Veen (ataxie van Friedreich) vormt Mirjam Timmer (na samenwerkingen met o.a. Auke Busman en Joost Bloemendal) nu met Kristian Dijkstra het huidige Twarres. Op 11 maart 2016 kwam een nieuwe single uit, genaamd "Fûgelfrij". Op 4 november 2016 volgde "She won't let go". Deze single werd tijdens het premièreconcert in "de Neushoorn" te Leeuwarden uitgereikt door Ernst Jansz. In 2017 was Twarres de "Friese ambassadeur van de vrijheid" en maakte Twarres de titelsong van de bioscoopfilm Spaak, genaamd "Tink Oan My", uitgebracht op 25 augustus 2017.
In november 2019 stond Twarres opnieuw op Liet, het Fries Songfestival.

</doc>
<doc id="33653" url="https://nl.wikipedia.org/wiki?curid=33653" title="Constantin Guys">
Constantin Guys

Ernest Adolphe Hyacinthe Constantin Guys (Vlissingen, 3 december 1802 – Parijs, 13 maart 1892) was een Nederlandse oorlogscorrespondent, aquarellist en tevens illustrator voor Britse en Franse kranten.
Baudelaire noemde hem "de schilder van het moderne leven". Naast oorlogsscènes, vaak met paarden, schilderde Guys ook vaak revueartiestes, bordeelhoudsters, etc.
In Maatstaf jaargang 32 (1984) nr 1 (p. 48-66), schreef Hans Warren een geïllustreerd artikel Portfolio, "Constantin Guys" over Guys en zijn werk. Dat artikel is, zonder illustraties, ook opgenomen in Hans Warrens "Geheim Dagboek 1982-1983 (2000)", op 27 juli 1983 (p. 132-142).
Verder werd Guys aan de vergetelheid ontrukt door het boek "Au pair" (1989) van Willem Frederik Hermans, waarin een van de hoofdpersonen eindeloze monologen over deze kunstenaar houdt.

</doc>
<doc id="33654" url="https://nl.wikipedia.org/wiki?curid=33654" title="Kirsty MacColl">
Kirsty MacColl

Kirsty Anna MacColl (Croydon (Londen), 10 oktober 1959 – bij Cozumel (Mexico), 18 december 2000) was een Britse zangeres en liedjesschrijver. Ze is een dochter van folkzanger Ewan MacColl en danseres Jean Newlove.
Loopbaan.
Haar carrière bij het platenlabel Stiff Records was niet erg succesvol; singles zoals "Terry" en "He's On the Beach" werden geen hits. Haar succes werd gehinderd doordat ze leed aan podiumangst, wat ze nooit echt te boven kwam. Niettemin was de single met de opmerkelijk lange titel "There's a guy works down the chip shop swears he's Elvis" in Nederland een bescheiden succes.
Ze bracht in 1981 een album uit waarop ook een Zuid-Amerikaans getint nummer stond; een voorbode van wat later zou komen. Een tweede album werd opgenomen maar bleef op de plank liggen doordat Stiff failliet ging en niemand haar contract wilde overnemen.
In Groot-Brittannië bereikte ze de zevende plaats in de hitlijst met een cover van Billy Braggs "A New England", waarvoor Billy op haar verzoek een extra couplet schreef. Het door Kirsty geschreven "They Don't Know" bereikte, in de versie van Tracey Ullman, de tweede plaats in de hitparade.
Ze deed veel sessiewerk als achtergrondzangeres en droeg vaak bij aan albums die werden geproduceerd door haar man Steve Lillywhite (waaronder albums van Simple Minds, Morrissey, Van Morrison en de Talking Heads).
Kirsty kwam opnieuw aan de top van de Britse hitparade in december 1987 met "Fairytale of New York", een duet met Shane MacGowan van The Pogues. Eind jaren 80 verzorgde ze verder regelmatig gastoptredens in het satirische programma French and Saunders.
Nadat ze in 1989 was bevallen van een zoon kwam ze dat jaar dan eindelijk met haar tweede album; "Kite" bevat bijdragen van David Gilmour en Johnny Marr en was een succes.
In 1991 verscheen "Electric Landlady" waarop Marr wederom meespeelde maar ook The Pogues en de begeleidingsmuzikanten van de Panamese salsa-zanger Ruben Blades (o.a. op "My Affair").
De opvolger "Titanic Days" was geïnspireerd door haar scheiding van Steve Lillywhite.
Terwijl Engeland midden jaren negentig in de ban raakte van de britpop hield Kirsty zich daar verre van; ze overwoog om de muziek vaarwel te zeggen en lerares Engels te worden in Zuid-Amerika. Door veel tijd door te brengen in Brazilië en op Cuba kreeg ze weer inspiratie en eind 1999 verscheen "Tropical Brainstorm"; het album kreeg lovende kritieken en staat te boek als haar beste.
In 2000 nam ze een nummer op voor het Ian Dury tribute-album "New Boots &amp; Panties" (Dury overleed op 27 maart aan kanker). Op 16 juni verleende ze ook haar medewerking aan het herdenkingsconcert in de Brixton Academy; dit was een van haar laatste optredens.
Op 18 december 2000 kwam ze om het leven in Mexico toen ze, op vakantie met haar gezin, tijdens het duiken werd geraakt door een motorboot. Hoewel haar familie al jaren in touw is om de Mexicaanse overheid tot een onderzoek te bewegen, is over de toedracht van het ongeluk weinig bekend. Vermoedelijk probeerde Kirsty haar zoontje uit de baan van de naderende motorboot te halen, waarbij ze zelf werd geraakt. In 2003 werd Jose Cen Yam, die de bewuste motorboot bestuurde, hiervoor veroordeeld tot een boete van ongeveer 40 euro. De boot was eigendom van de invloedrijke miljonair Guillermo González Nova die zijn connecties gebruikte om het onderzoek te frustreren en zodoende zelf buiten schot te blijven.
Billy Bragg brengt haar tijdens zijn live-optredens nog steeds een bescheiden hommage door het extra couplet van "A New England" steevast aan haar op te dragen.

</doc>
<doc id="33655" url="https://nl.wikipedia.org/wiki?curid=33655" title="Complementaire kleur">
Complementaire kleur

Complementaire kleuren zijn kleuren die tegenover elkaar staan in de kleurencirkel.
Complementaire kleuren in een additief kleursysteem.
De complementaire kleuren houden met elkaar verband in de zin dat als een gekleurd object wordt beschenen met wit licht, de kleur wordt gereflecteerd en de complementaire kleur geabsorbeerd. Een kleur en zijn complementaire kleur leveren bij elkaar opgeteld wit licht op.
Complementaire kleuren in een subtractief kleursysteem.
In het niet-wetenschappelijke traditionele kleursysteem dat bijvoorbeeld door schilders soms gehanteerd wordt, zijn de complementaire kleuren:
Sommigen blijven hieraan hechten omdat zij deze traditioneel complementaire kleurenparen als harmonischer beschouwen dan de hieronder genoemde. Men spreekt in dit geval wel van harmonische kleurenparen.
In het wetenschappelijke en natuurkundig juiste kleursysteem zijn de complementaire kleurenparen:
Dit kan iedereen met een normaal kleurenzicht zelf controleren via de kleur van het nabeeld van een kleur.
Een ezelsbruggetje:
De K is hieraan bijgevoegd omdat inkten nooit zuiver zijn. Zoals rood met groen en blauw licht wit vormt, zouden cyaan, magenta en gele inkt samen zwart moeten vormen. Inkten zijn echter nooit perfect zuiver van kleur en dus wordt er een drukgang met zwart aan toegevoegd.
De eerste die op de gedachte kwam dat kleuren in complementaire paren geordend konden worden, was Ignaz Schiffermüller in zijn "Versuch eines Farbensystems" uit 1772.

</doc>
<doc id="33657" url="https://nl.wikipedia.org/wiki?curid=33657" title="SDAP">
SDAP



</doc>
<doc id="33658" url="https://nl.wikipedia.org/wiki?curid=33658" title="Lucius Sergius Catilina">
Lucius Sergius Catilina

Lucius Sergius Catilina (108 v.Chr. – 62 v.Chr.) was een Romeins staatsman, die door de klassieke schrijvers Cicero en Sallustius als rebel en bendeleider wordt beschreven. Hij zou twee pogingen tot staatsgreep hebben gedaan.
Jeugd en carrière.
Catilina werd geboren uit een zeer oud, in verval geraakt, Romeins geslacht, hetgeen herhaaldelijk tegen hem werd uitgespeeld. Als we de "De Catilinae coniuratione" van de geschiedschrijver Sallustius - lid van de Populares - mogen geloven, groeide hij op in een familie, waarin ruzie, moord en doodslag schering en inslag waren. Dat vormde zijn ongeremde ambitie en heerszucht. Catilina zou de onbetwiste leider van een bende jeugdige nietsnutten en criminelen zijn geweest. Zijn politieke voorkeur tijdens de troebele eerste decennia van de eerste eeuw voor Christus was voor Sulla, aan wiens politieke liquidaties hij actief deelnam.
Ook in zijn eigen familie was Catilina gewelddadig: vermoedelijk had hij zijn eerste vrouw vermoord om een kostbare scheiding te ontduiken en plaats te maken voor een nieuwe vrouw. Kort daarop ging zijn eigen zoon eraan, omdat Catilina hem ervan verdacht een oogje te hebben op zijn tweede vrouw. (Dit is niet zeker geweten, de meeste van deze beschuldigingen zijn gemaakt door zijn vijanden).
Hij was een goed militair tijdens de Oorlog tegen de Italische Bondgenoten (Bellum sociorum, 91-88 v.Chr.), waarin hij diende onder Gnaeus Pompeius Strabo in 89 v. Chr. Bevelhebbers waren Cicero en Gnaeus Pompeius Magnus. Het is moeilijk Catilina's vroege politieke carrière te traceren, maar vast staat dat hij in 68 v.Chr. praetor was en het volgende jaar propraetor in de provincie "Africa" (ongeveer het huidige Tunesië met een kuststrook van Libië).
Daarom wordt het algemeen aanvaard dat hij de normale cursus honorum doorliep: hij was quaestor rond 78 v.Chr. en aedilis rond 72 v.Chr..
In Noord-Afrika maakte hij zich gehaat door wanbeheer en afpersing van de provincie. Dit was echter de normale gang van zaken in de Romeinse provincies en fraude werd er regelmatig door de vingers gezien, maar Catilina zoog de regio uit en werd na afloop van zijn ambtstermijn te Rome aangeklaagd door zijn vroegere onderdanen. Door de rechters om te kopen ging Catilina vrijuit. Cicero had overwogen Catilina te verdedigen in dat proces om zo te vermijden dat hij met Catilina zou moeten strijden om het consulschap.
Toch zag Catilina door de nasleep van dit proces de kans voorbijgaan om tijdig zijn kandidatuur in te dienen voor de consulsverkiezingen van het jaar 66 v.Chr..
Eerste poging tot staatsgreep.
Gefrustreerd door de mislukking van zijn kandidatuur en het gebrek aan steun vanuit zijn toenmalige partij (de Optimates), zocht Catilina toen toenadering tot de meer sociaal gerichte Populares. Volgens Sallustius beraamde hij vervolgens, samen met zijn eveneens afgewezen medekandidaat Autronius, het plan om de beide conservatieve consuls te vermoorden op 1 januari 65 v.Chr., dit tijdens hun plechtige ambtsaanvaarding, waarna Catilina en Autronius de macht zouden overnemen. Het hele plan zou echter mislukt zijn door overhaasting en gebrek aan organisatie, wat Catilina niet belette om zich nog datzelfde jaar opnieuw verkiesbaar te stellen, wederom zonder succes.
Mogelijk was Catilina niet betrokken bij deze poging tot staatsgreep.
Tweede poging tot staatsgreep.
Aan het einde van 64 v.Chr. stelde Catilina zich opnieuw kandidaat als consul voor het jaar 63 v.Chr. Om bij de consulverkiezingen meer kans van slagen te hebben, kwam Catilina deze keer met een ambitieus, maar populistisch sociaal programma in dienst van de gewone man. Achter de schermen bleef hij - althans volgens Cicero - echter een staatsgreep voorbereiden, des te verbetener nadat hij vrij onverwacht door Cicero en Gaius Antonius Hybrida was verslagen bij de verkiezingen.
In de nacht van de 21ste oktober lekten de (vermeende) plannen voor een komende staatsgreep uit, gepland voor de 27ste oktober. Cicero, voorzien van weinig solide bewijsmateriaal, hem door vrienden en infiltranten verstrekt, daagde in zijn hoedanigheid van consul Catilina uit zich ten overstaan van de Senaat te rechtvaardigen voor zijn (vermeende) subversieve activiteiten, hetgeen deze weigerde uit vrees voor zijn leven. Cicero ontving daarop het "senatus consultum ultimum" van de Senaat, het dictatorschap.
Catilina bleef zich als de beledigde onschuld gedragen, maar ging steeds duidelijker inzien dat een gewapende oplossing de enige uitweg was. Volgens Cicero riep Catilina tijdens de nacht van 5 op 6 en 6 op 7 november zijn medewerkers in een nachtelijke vergadering (in het huis van ene Laeca) bijeen, en daar zou beslist zijn Cicero in zijn eigen huis te vermoorden, in de vroege ochtend van de 7de.
Zogenaamd door zijn informanten gewaarschuwd, kon Cicero zich echter in veiligheid brengen, voorzien van een opzichtig militair harnas, waarna hij de Senaat in spoedzitting samenriep, voor de gelegenheid in de tempel van Jupiter Stator. Aldaar verscheen Catilina op de vergadering, begeleid door zijn bondgenoten, waarna Cicero zijn beroemde "Eerste Catilinarische Rede" (zie hieronder) uitsprak. Nog steeds probeerde Catilina zich van alle blaam te zuiveren, maar de meerderheid van de Senaat (te weten de Optimates) keerde zich tegen hem en belette hem het spreken. In totale wanhoop verliet Catilina de vergadering, en begaf zich in allerijl naar zijn kamp in Etrurië. De opstand was nu een feit, want voor een deel van de Romeinse bevolking had Catilina, door Rome te verlaten, schuld bekend.
Op 9 november gaf Cicero zijn "Tweede Catilinarische Rede", waarin hij het volk verslag uitbracht van de gebeurtenissen van de vorige dag.
Het verhaal van deze samenzwering is neergeschreven door Gaius Sallustius Crispus in zijn boek De Catilinae coniuratione. Helaas schreef Sallustius niet altijd even betrouwbaar. Zo weten we ondertussen dat zijn data niet kloppen. Volgens dit verhaal start de samenzwering in juni van het jaar 64 v.Chr. Wat waarschijnlijk wel klopt zijn de gegeven namen, en de naam van de verraadster, Fulvia (de minnares van senator Quintus Curius, die aan de samenzwering deelnam).
Het einde.
Met medewerking van verklikkers slaagde Cicero erin op 3 december de in Rome achtergebleven bondgenoten van Catilina te arresteren. Als verantwoording gaf hij hiervoor zijn "Derde Catilinarische Rede" voor de Senaat. Door middel van foltering werd de bekentenis van de medewerkers van Catilina afgedwongen, waarna zij in voorlopige hechtenis werden gehouden.
Omdat in de stad het gerucht ging dat de bondgenoten van Catilina hun aangehouden collega's met geweld wilden bevrijden, én omdat Cicero's ambtstermijn er bijna opzat, wilde Cicero geen tijd meer verliezen. Na het aanhoren van de "Vierde Catilinarische Rede" sprak de Senaat op 5 december het collectieve doodvonnis uit over alle gearresteerden, die terstond naar de Mamertijnse gevangenis werden gebracht en werden gewurgd. Cicero was persoonlijk aanwezig bij de executie. Toen hij bij het verlaten van de gevangenis onder de menigte kijklustigen op het forum een aantal medeplichtigen herkende, riep hij triomfantelijk uit : "Vixerunt!" = "Ze hebben geleefd!".
Maar Catilina zelf was nog steeds in leven. Het regeringsleger werd nu, onder de leiding van de andere consul Gaius Antonius Hybrida, naar Etrurië uitgestuurd om de opstandelingen te bestrijden. In het begin van het jaar 62 kwam het in de buurt van Pistoia tot een "veldslag", waarbij de opstandelingen werden verslagen en Catilina sneuvelde als een held (zelfs zijn aartsvijand Cicero moest toegeven dat hij "vocht als een leeuw"). In het ouderwetse Latijn van Sallustius lezen we over de verslagenen de woorden "adversis vulneribus", wat wil zeggen dat ze niet op de vlucht waren geslagen en recht in de vijandelijke zwaarden waren gelopen.
Interpretaties.
Verslag door vijanden.
Dankzij de literaire arbeid van Cicero en Sallustius kennen wij het verhaal van deze gewichtige samenzwering vanuit het standpunt van de Optimates zeer goed. Toch moet er hierbij wel rekening mee worden gehouden dat de Optimates in het algemeen, en Cicero en Sallustius in het bijzonder, vijanden van Catilina waren en we dus hoofdzakelijk over informatie beschikken die Catilina in het verkeerde daglicht zouden kunnen zetten.
Moorden op populares.
Zo stelt Michael Parenti dat de liquidaties van Tiberius Sempronius Gracchus, Gaius Sempronius Gracchus, Clodius, Catilina en Julius Caesar verband houden met elkaar, namelijk door het feit dat deze politici (allen "populares") een ernstige bedreiging vormden voor de economische macht van de grootgrondbezitters (voornamelijk "optimates") én enkel en alleen om die reden al uit de weg werden geruimd. Bovendien haalt hij de door Cicero - uit eigen politiek gewin - gefantaseerde samenzwering volledig onderuit. Zo bleek er "geen" geloofwaardig bewijsmateriaal voorhanden te zijn (alle getuigen waren vrienden van Cicero), keerde het volk zich "tegen" Cicero en "versierde het volk vele jaren na de dood van Catilina zijn graftombe met bloemen en kransen 'zoals het dat voorheen had gedaan met die van de Gracchi'". Hierbij mag men ook niet vergeten dat Catilina in de ogen van de Optimates niet alleen een bijzonder zwak politicus was (zijn politieke rol was immers reeds lang uitgespeeld), maar door zijn overstap van de Optimates naar de Populares was hij ook nog eens een politieke verrader (dus een gemakkelijk slachtoffer).
Gedicht van Crebillon.
Aan Catilina's bekendheid heeft het dramatische gedicht "Catilina" van Prosper Jolyot Crébillon uit 1749 bijgedragen. Daarvan is overigens een Nederlandse bewerking gemaakt door Van Elvervelt: "Cicero en Catilina" (1775).

</doc>
<doc id="33659" url="https://nl.wikipedia.org/wiki?curid=33659" title="Sociaal-Democratische Arbeiderspartij">
Sociaal-Democratische Arbeiderspartij

De Sociaal-Democratische Arbeiderspartij (SDAP) was een sociaaldemocratische Nederlandse politieke partij die van 1894 tot 1946 bestond. De partij ontstond uit een scheuring binnen de Sociaal-Democratische Bond en ging uiteindelijk op in de Partij van de Arbeid.
Geschiedenis.
Oprichting tot scheuring met SDP (1909).
De SDAP werd op 26 augustus 1894 opgericht in 't lokaal Atlas aan de Ossenmarkt 9 te Zwolle door leden van de Sociaal-Democratische Bond (SDB) van Ferdinand Domela Nieuwenhuis. Tot de 12 oprichters (de "twaalf apostelen" genoemd) behoorden Pieter Jelles Troelstra, Jan Schaper en Willem Vliegen. Reden voor de splitsing was een motie, aangenomen naar aanleiding van Domela's slechte behandeling in de Tweede Kamer, om nooit meer aan verkiezingen mee te doen, zelfs niet als agitatiemiddel. De SDAP'ers wilden dit middel in de revolutionaire strijd niet kwijt.
In 1897 veroverden de sociaaldemocraten voor het eerst twee zetels in de Tweede Kamer; al spoedig werd het parlementaire werk de hoofdactiviteit van de partij. De partij sloot zich aan bij de Tweede Internationale, de overkoepelende organisatie van socialistische partijen in Europa. Uitgangspunt was een democratisch streven naar een socialistische maatschappij, waarin de belangrijkste industrieën en de winning van delfstoffen aan de staat toebehoorden.
Aanvankelijk had de partij zowel een reformistische als een orthodox-marxistische vleugel. Na jarenlange botsingen tussen principiële marxisten binnen de SDAP en SDAP-fractievoorzitter Pieter Jelles Troelstra, waarbij Troelstra en partijbestuur de scherpe toon van de kritiek van die marxisten onaanvaardbaar achtten, werd op het partijcongres van 13–14 februari 1909 in Deventer, bij tweederdemeerderheid, de redactie van het marxistische oppositieblad "De Tribune" geroyeerd. Met hen verlieten zo'n 400 geestverwanten de SDAP. Op 14 maart 1909 richtten zij de nieuwe Sociaal-Democratische Partij (SDP) op. De naam sociaaldemocratie werd toen nog door beide soorten socialisten gevoerd.
1910 - 1937.
De SDAP streed voor algemeen kiesrecht en sociale wetten, zoals het staatspensioen. De invoering van het algemeen kiesrecht in 1917 bezorgde de SDAP grote zetelwinst.
Nadat in Rusland in 1917 de Oktoberrevolutie had plaatsgevonden en het ook in Duitsland onrustig werd, meende Troelstra in 1918 dat ook in Nederland de tijd voor revolutie was gekomen. Zijn revolutiepoging, bekend geworden als de Vergissing van Troelstra, werd een grote mislukking.
Troelstra werd in 1925 als partijleider opgevolgd door Johan Willem Albarda. In de jaren dertig ontstond een toenadering tussen de SDAP en de andere partijen, mede doordat de SDAP het streven naar algehele ontwapening opgaf. In de gemeente Amsterdam leverde de SDAP al langere tijd wethouders (onder andere Monne de Miranda en Floor Wibaut).
1937 - 1946.
In 1937 werd een nieuw beginselprogramma opgesteld en aangenomen, dat in de plaats kwam van het uit 1912 daterende, nog sterk door het marxisme beïnvloede oorspronkelijke partijprogramma, hetgeen een fundamentele breuk met het verleden inhield.
Vanaf 1939 nam de partij met twee ministers (Albarda en Jan van den Tempel) deel aan het kabinet-De Geer II.
In 1940 werd de SDAP en de aan de partij gelieerde krant "Het Volk" door de Duitse bezetter verboden. De Haagse oud-wethouder en latere minister-president Willem Drees speelde een belangrijke rol in het clandestiene overleg tussen de verschillende partijen over de naoorlogse politiek. De krant "Het Volk" werd na 1945 voortgezet als dagblad "Het Vrije Volk".
Een jaar later, in 1946, ontstond de Partij van de Arbeid uit een fusie van de SDAP, de Vrijzinnig-Democratische Bond en de Christelijk-Democratische Unie.
Vertegenwoordigers in de Tweede Kamer.
Gedurende de periode dat de SDAP in de Tweede Kamer was vertegenwoordigd, waren er in totaal 100 zetels.
Vertegenwoordigers in de Eerste Kamer.
Gedurende de periode dat de SDAP in de Eerste Kamer was vertegenwoordigd, waren er in totaal 50 zetels.

</doc>
<doc id="33660" url="https://nl.wikipedia.org/wiki?curid=33660" title="Bangkok">
Bangkok

Bangkok (Thai: , ) is de hoofdstad en met 10.283.615 geregistreerde inwoners (2018) tevens de grootste stad van Thailand. De bevolking van de hele agglomeratie Bangkok, die zich tot buiten de grenzen van de speciale bestuurlijke regio uitstrekt, wordt geschat op zo'n 21 miljoen inwoners. De stad is gevestigd op de oostelijke oever van de rivier de Chao Phraya, dicht bij de Golf van Thailand.
Naam.
De Thaise naam voor Bangkok is Krung Thep Maha Nakhon, waarin "Maha Nakhon" 'grote stad' betekent. Vaker wordt de stad kortweg Krung Thep genoemd. De volledige ceremoniële naam van de stad is: Krung Thep Mahanakhon Amon Rattanakosin Mahinthara Ayuthaya Mahadilok Phop Noppharat Ratchathani Burirom Udomratchaniwet Mahasathan Amon Piman Awatan Sathit Sakkathattiya Witsanukam Prasit (Thai: ).
Vertaling: "De stad van engelen, de grote stad, de woonplaats van de Smaragdgroene Boeddha, de ondoordringbare stad (in tegenstelling tot Ayutthaya) van de god Indra, de grote hoofdstad van de wereld die met negen kostbare edelstenen is begiftigd, de gelukkige stad, rijk aan een enorm Koninklijk Paleis dat gelijkt op de hemelse woonplaats waar de gereïncarneerde god regeert, een stad die door Indra is gegeven en die door Vishnukarn is gebouwd."
Krung Thep heeft het wereldrecord voor de langste plaatsnaam. De plaatselijke schoolkinderen wordt de volledige naam onderwezen, hoewel weinigen de betekenis kunnen verklaren, omdat veel van de woorden archaïsch zijn.
Toen Ayutthaya de hoofdstad was van het toenmalige Siam, was Bangkok een kleine plaats bij de riviermonding bij zee, toenmalig een handelsplaatsje met verbinding naar open zee voor Ayutthaya. Letterlijk komt de naam Bangkok waarschijnlijk van (fonetisch) Baang-kok (บางกอก) wat 'een stuk land aan de rivier met olijfbomen' betekent. De naam Bangkok wordt buiten Thailand algemeen gebruikt voor de aanduiding van de hoofdstad, maar niet door de Thais. Deze spreken eigenlijk uitsluitend over Krung-Thep.
Geschiedenis.
Bangkok begon als klein handelscentrum en als haven voor Ayutthaya, de toenmalige hoofdstad van het land. In 1767 werd deze stad door het Birmese leger veroverd en volledig platgebrand. Generaal Phraya Tak moest zich met zijn leger terugtrekken uit Ayutthaya maar het lukte hem om de Birmezen uiteindelijk uit centraal Thailand te verdrijven. Nadat de koning overleed kroonde Phraya Tak zichzelf tot koning (koning Taksin) en stichtte in 1768 een nieuwe hoofdstad in de provincie Thonburi aan de westoever van de rivier de Chao Phraya. De tempel Wat Arun bevond zich binnen de toenmalige paleismuren.
Later liet de opvolger van Taksin, koning Rama I, de hoofdstad verplaatsen naar de oostoever, waar de stad nog beter te verdedigen zou zijn tegen aanvallen vanuit Birma. Hij liet de stad bouwen op puin dat uit de voormalige hoofdstad Ayutthaya werd aangeleverd per boot. Het bouwplan van de stad moest in grote lijnen overeenkomen met dat van Ayutthaya. Het koninklijk paleis en de daarbij behorende tempel op het eiland Rattanakosin zouden het hart van de stad gaan vormen. Op de plek die daarvoor aangewezen was, woonde een groep invloedrijke Chinese kooplieden die daarvoor moesten verhuizen naar een locatie ten zuiden van hun vorige wijk. Hun nieuwe wijk staat nog altijd bekend als Chinatown.
Vanaf de jaren 1850 ontstonden er belangrijke handelsbetrekkingen met Europese steden en Noord-Amerika. In diezelfde periode, onder het bewind van koning Mongkut (Rama IV) en diens opvolger koning Chulalongkorn (Rama V), maakte de stad een grote modernisering door. Zo werden de eerste betonnen wegen aangelegd samen met een spoorweg en een tramlijn. Aan de vooravond van de 20e eeuw zette de ontwikkeling en uitbreiding van de stad door en landelijke gebieden werden omgevormd tot residentiële wijken. Verscheidene kanalen werden dichtgemaakt om meer wegen te kunnen aanleggen.
Tijdens de Tweede Wereldoorlog werd Bangkok enige tijd bezet door Japan en gebombardeerd door de geallieerden. Doordat de stad door de Amerikanen werd gebruikt als uitvalsbasis tijdens de Vietnamoorlog (soldaten vanuit het front kwamen in Bangkok weer op adem) kon het zowel economisch als in bevolkingsaantal flink groeien. De Amerikanen investeerden flink in de stad, onder meer op het gebied van infrastructuur. In de jaren 60 groeide de stad van 1,8 naar 3 miljoen inwoners. Nadat Amerika zich terugtrok uit Vietnam, namen voornamelijk Japanse bedrijven hun rol als belangrijkste investeerders in Bangkok over. De stad bleef ook in de jaren 80 en 90 flink groeien totdat in 1997 in Azië de financiële crisis toesloeg.
Geografie.
Bangkok ligt in de rivierdelta van de Chao Phraya. Deze rivier mondt zo'n 25 kilometer ten zuiden van de stad uit in de Golf van Thailand. De stad ligt in een vlak gebied, ongeveer 1,5 meter boven zeeniveau. Het grootste deel van het gebied was voorheen drasland. Stukje bij beetje werd de moerassige grond vanaf de 16e eeuw geschikt gemaakt voor landbouw en bebouwing. Hiertoe werden vele kanalen (khlongs) aangelegd voor de afwatering.
Bangkok is een speciale bestuurlijke regio Thailand. De stedelijke agglomeratie van Groot-Bangkok strekt zich uit voorbij de grenzen van Bangkok, tot in de naburige provincies Nonthaburi, Samut Prakan, en Pathum Thani. Bangkok heeft - in tegenstelling tot wat het geval is bij de provincies - een gekozen gouverneur.
Bestuurlijke indeling.
Bangkok is de enige stad die niet in districten ("amphoe") is onderverdeeld, maar in stadsdistricten ("khet"). De stadsdistricten zijn op hun beurt weer onderverdeeld in wijken ("khweng") en niet in gemeentes ("tambon") zoals in de provincies in Thailand. De namen van de vijftig stadsdistricten zijn:
Klimaat.
Zoals het grootste deel van Thailand heeft Bangkok een tropisch klimaat. Het kent warme, koelere en regenachtige seizoenen al komt de temperatuur ook 's nachts vrijwel nooit onder de 20 °C. Volgens de "World Meteorological Organization" is Bangkok zelfs qua gemiddelde (jaar)temperatuur de warmste stad ter wereld. De warme maanden zijn zo goed als droog, al kunnen er dan soms zomerstormen met hevige (maar korte) regenbuien voorkomen. De hoogst gemeten temperatuur in Bangkok is 40,8 °C (mei 1983) en het kouderecord staat op 9,9 °C in januari 1955.
Bevolking.
Volgens een volkstelling in 2010 heeft Bangkok 8.280.925 inwoners. Dat is 12,6% van de bevolking van Thailand. Er zijn echter maar 5.701.394 inwoners (2.400.540 huishoudens) officieel geregistreerd in de stad. De bevolking is divers van samenstelling. Naast Thai uit alle delen van het land ziet men er ook veel Chinezen, immigranten uit India en vele expats uit alle delen van de wereld.
Religie.
Sinds 1965 is de stad de zetel van het rooms-katholieke aartsbisdom Bangkok.
Stadsbeeld.
Het historische centrum van Bangkok is het eiland Rattanakosin. Hier bevinden zich een aantal toeristische trekpleisters zoals het Koninklijk Paleis en de Wat Pho. Begin 19e eeuw werd de stad uitgebreid met het Dusit district waar koning Bhumipol zijn nieuwe paleis liet bouwen; het teakhouten Vimanmekpaleis. Ook het woonpaleis van de vorige koning, Bhumibol bevindt zich in dit district, evenals een aantal belangrijke overheidsgebouwen waaronder het oude parlementsgebouw.
In contrast met deze historische districten staan de wolkenkrabbers in de zakendistricten zoals Bang Rak (Silom) en Sathon. Grote nationale en internationale bedrijven hebben hier hun hoofdkantoren en ook de bekende prostitutiegebieden bevinden zich hier. Een aantal van de grootste winkelcentra van Azië bevinden zich in en rondom de districten Siam en Ratchaprasong. Bangkok telde in 2011 117 wolkenkrabbers die hoger zijn dan 100 meter, wat de stad een notitie in de lijst van 23 steden met meeste hoogbouw opleverde in dat jaar.
Bangkok heeft niet echt één stadscentrum; het Siamgebied wordt vaak als het centrum gezien, omdat zich daar de meeste grote winkelcentra bevinden. Ook is daar het enige overstapstation dat de twee lijnen van de Skytrain verbindt: Siam Station. Door deze Skytrain en de "express ways", die beide op betonnen pijlers boven straatniveau liggen, is veel zicht vanaf de grote belangrijke verbindingswegen aan het oog onttrokken. Een straat als Silom was in de jaren 90 van de 20e eeuw nog een open straat. Nu lijkt ze door de Skytrain meer op een tunnel.
Bangkok telt diverse universiteiten, een kunstacademie, een nationaal theater, en een Nationaal Museum. De stad heeft ook groen. Midden in Bangkok ligt het grote Lumphini Park, en iets buiten het centrum liggen nog diverse andere parken.
Tempels.
Het stadsbeeld van Bangkok kenmerkt zich ook door de aanwezigheid van de vele wats, boeddhistische tempels. Ook Chinese tempels zijn op veel plaatsen aanwezig. Vanaf een hoog punt zijn talloze gouden daken van de tempels zichtbaar. Zelfs tegenwoordig komen er nog altijd nieuwe tempels bij. Een aantal bekende tempels in Bangkok zijn:
Verkeer en vervoer.
Vervoer over water.
Omdat Bangkok werd gebouwd op de oevers van een rivier, was transport per water lange tijd de belangrijkste vorm van vervoer in de stad. Er werden vele kanalen ("khlongs") aangelegd, wat de stad de bijnaam "Venetië van het Oosten" opleverde. De khlongs werden gebruikt voor transport en drijvende markten, maar ook voor het dumpen van afvalwater. Vandaag de dag zijn de meeste van de khlongs gedempt en drukke straten geworden, hoewel aan de Thonburizijde van Bangkok (gebieden ten westen van de rivier de Chao Phraya), nog enkele grote khlongs stromen. Over het water van de Chao Phraya vaart de "Express Boat" die zowel toeristen als de lokale bevolking een snelle en efficiënte manier van openbaar vervoer biedt.
Wegen.
De belangrijkste verkeersaders van Bangkok, zoals Silom en Sukhumvit, staan erom bekend dat het verkeer daar vrijwel altijd stilstaat. Het rijden in een auto geeft de bewoners van Bangkok aanzien. Wie niet met zijn auto naar het werk komt, verdient blijkbaar niet genoeg, in de gedachten van de Thai. Enkele nieuwe op pijlers boven andere straten aangelegde expressways (waaronder de Bang Na Expressway) en een gedeeltelijk voltooide ringweg rond Groot-Bangkok hebben de verkeersopstoppingen wel enigszins doen verminderen. Er is een uitgebreid busnet, variërend van oude gratis langzame bussen tot een efficiënt busnet van modernere bussen met airconditioning dat alle grote wegen beslaat. Taxi's zijn in Bangkok goedkoop en in overvloed aanwezig. De Phahonyothinweg is een van de belangrijkste verkeersaders van Thailand en begint in Bangkok.
Skytrain, metro en trein.
In 1999 is een hooggelegen "Skytrain", een metrosysteem maar dan op palen in plaats van onder de grond, geopend. De eerste lijn van de ondergrondse metro werd geopend in juli 2004 (zie "metro van Bangkok"). De overblijfselen van een mislukt spoorproject (het Hopewell-project) zijn te zien vanaf het hoofdstation richting de Don Muang luchthaven. Als gevolg van de financiële crisis in Azië werd de bouw gestaakt. De betonnen pijlers staan er nu verlaten bij. Bangkok is het centrale knooppunt van alle spoorlijnen van Thailand, het belangrijkste station is het Hua Lamphong-station, dat ook het knooppunt is voor veel buslijnen die Bangkok met vele steden verbindt.
Luchthavens.
De nieuwe luchthaven "Suvarnabhumi" is op 28 september 2006 in gebruik genomen. Met de bouw van deze luchthaven, in het district Bang Phli van de provincie Samut Prakan ten zuidoosten van de stad, werd in 2002 begonnen. Suvarnabhumi heeft zowel de internationale als binnenlandse vluchten overgenomen van "Don Mueang", dat ten noorden van de stad ligt, ingesloten door stedelijke gebieden. Don Mueang werd, tegen alle eerdere plannen in, heropend om naast Suvarnabhumi een deel van de binnenlandse en internationale vluchten te verzorgen, met name van low cost maatschappijen. Op 4 december 2009, ruim drie jaar na de opening van het vliegveld Suvarabhumi, is de nieuwe verbinding van de Skytrain naar het centrum van Bangkok officieel geopend, maar de eerste passagiers reisden pas begin 2010.
Economie.
Bangkok is het economisch centrum van Thailand. Dankzij de Chao Phraya fungeert Bangkok als haven. Ook de effectenbeurs van Thailand (SET) is in Bangkok gevestigd.
De belangrijkste exportproducten zijn bewerkt voedsel, hout, en textiel. De bedrijven in Bangkok bestaan onder meer uit rijstmolens, cementfabrieken, zaagmolens, olieraffinaderijen, en scheepswerven. De stad is een beroemd juwelierscentrum waar zilveren en bronzen voorwerpen worden gekocht en verkocht.
Kleinhandel.
In de vroege geschiedenis van Rattanakosin vond de meeste handel plaats op drijvende markten langsheen de grotere rivieren en kanalen. Ze begonnen meestal voor dageraad als het getij het toeliet. De meeste handelaars waren vrouwen. Omdat Rattanakosin een imitatie was van het koninkrijk Ayuthaya, werden de markten ook hier vaak georganiseerd per beroepsgroep. Deze markten leven voort in de namen van de districten en buurten waar ze gevestigd waren, zoals Baan Bart (een "bart" is de bedelkom van een boeddhistische monnik). Daarnaast bestonden er markten voor invoerproducten, vooral in de Chinese wijk. Onder het latere koninkrijk (vanaf koning Rama IV) ontstonden betere straten en verbindingswegen, waardoor enerzijds de markten zich naar het land verplaatsten, en anderzijds meer vers voedsel kon worden aangevoerd vanuit de provincie.
Na de Tweede Wereldoorlog verschoof de kleinhandel naar grote en kleinere vaste winkels, waaronder een groot aantal kleine supermarktjes. Internationale supermarktketens worden vertegenwoordigd door Tesco Lotus, Big C (Casino), Carrefour en Siam Makro. Enkele bekende grootwarenhuizen zijn "Central," "The Mall" en "Robinson's."
Toerisme.
Toerisme is een belangrijke bron van inkomsten voor Bangkok. De stad staat op de 4e plaats (na New York, Londen en Parijs) wat betreft inkomsten uit buitenlands toerisme: bezoekers aan de stad gaven in 2013 ruim 14 miljard dollar uit. Bangkok trekt een divers toeristisch publiek aan, getuige het aanbod gaande van luxe hotels tot budgetaccommodatie rondom Khao San Road. Tot de populaire trekpleisters behoren de vele culturele en historische bezienswaardigheden zoals paleizen, tempels en musea, maar ook een dynamisch nachtleven.
Bezienswaardigheden.
Een aantal van de belangrijkste toeristische trekpleisters van Bangkok zijn:
Winkelen.
Bangkok telt vele winkelgelegenheden en wordt door de "Tourist Authority of Thailand" dan ook in het buitenland aangeprezen als winkelbestemming. Het aanbod winkels en markten is groot. Van kleine gespecialiseerde winkeltjes tot grote luxueuze warenhuizen en winkelcentra zoals Central World, MBK Center en Siam Center. De bekendste markt van de stad is de Chatuchakmarkt, wat de grootste markt ter wereld is.
Nachtleven.
Aan het einde van de 20e eeuw en de eerste jaren van de 21e eeuw stond Bangkok onder expats in Azië en rond de wereld bekend als "de" uitgaansstad. Dit kwam door Bangkoks gevarieerde uitgaansleven: vele restaurants, disco's en andere plaatsen van vertier. Ook het feit dat de officiële sluitingstijdenwet (alles dicht om 2 uur) niet werd toegepast en veel gelegenheden 24 uur per dag openbleven heeft meegeholpen om deze indruk te bevestigen. De levenshouding van de Thais dat alles in het leven "sanuk" (plezierig) moet zijn was ook van invloed hierop.
In 2002 en 2003 is de situatie echter zeer snel veranderd. Het aantreden van de Thai Rak Thai-partij, met de zeer strikte minister van Binnenlandse Zaken Purichai Piumsombun, maakte een einde aan de vrijheid. Een van de nieuwe beleidspunten was dat de Thais langer moesten gaan werken en minder uitgaan, naar het voorbeeld van het strikte Singapore. Om dit te bewerkstelligen werden prompt alle oude wetten gehandhaafd en werden er plannen ontworpen om alle gelegenheden om middernacht te sluiten. Een ander nieuw beleidspunt van de Thai Rak Thai-regering is dat men geen toeristen meer wil die naar Thailand komen voor het uitgaansleven omdat de invloed van deze toeristen zou leiden tot een verloedering van de Thaise jeugd. Thai Rak Thai kondigde aan dat ze alleen nog maar toeristen naar Thailand wilden hebben die kwamen om te winkelen of voor de cultuur. De plannen zijn echter nooit volledig doorgevoerd en daardoor heeft Bangkok nog altijd een zeer gevarieerd nachtleven en is er tot in de late uurtjes genoeg te beleven.
Prostitutie.
Hoewel feitelijk onwettig, is prostitutie alom aanwezig in Bangkok, wat de stad tot een populaire bestemming voor sekstoerisme maakt. Populaire locaties in Bangkok voor westerlingen zijn Patpong en Soi Cowboy. Behalve de gebieden voor westerlingen zijn er nog aparte gebieden waar Japanners naartoe gaan zoals Thaniya plaza. De andere sekstoeristen, voornamelijk Aziaten, maken veelal gebruik van de massagehuizen, karaokebars en lounges waar ook de Thaise mannen komen. In tegenstelling tot wat de meeste mensen in de westerse landen denken, maken de bars waar prostituees zich aan westerlingen aanbieden maar een heel klein deel uit van het totale aanbod. Het overgrote deel van de bars, karaokes en lounges is alleen toegankelijk voor Thaise mannen en/of andere Aziaten; westerlingen en Afrikanen wordt vriendelijk doch dringend de deur gewezen. Sinds het begin van de 21e eeuw zijn er almaar meer straatprostituees die voornamelijk na de sluitingstijden van de bars en disco's proberen klanten te trekken. Voor de strikte handhaving van de sluitingstijdenwet was dit, op een beperkt aantal gevallen na, een vrijwel onbekend probleem. In navolging van Japan en Taiwan bieden ook almaar meer Thaise studentes hun diensten aan, voornamelijk aan Thaise mannen.
Actuele problemen.
Luchtvervuiling.
Luchtvervuiling is een omvangrijk probleem in Bangkok. De enorme verkeersopstoppingen worden als oorzaak hiervan aangewezen, alsmede het veelvuldig gebruik van tuktuks en andere niet zo schone voertuigen. De overheid tracht dit aan te pakken door programma's met elektrische tuktuks te stimuleren. Verder hebben de bouw van hooggelegen snelwegen en de skytrains het probleem enigszins verlicht.
Sloppenwijken.
In de ruime agglomeratie Bangkok wonen een miljoen mensen (cijfers uit 1991) in sloppenwijken. De overheid en de eigenaars van het bezette land ondernemen regelmatig pogingen tot ontruiming maar de informele bewoning blijft bestaan door een combinatie van enerzijds de economische aantrekkingskracht van tewerkstelling, zowel zwartwerk als regulier werk, en anderzijds de hoge vastgoedprijzen. Lang niet alle bewoners zijn straatarm: naar schatting slechts 208.000 van de hogergenoemde 1 miljoen mensen leven onder de officiële armoedegrens en velen vergaren niet onaanzienlijke kapitalen door het "verhuren" van krotten of standplaatsen, door het organiseren van zwartwerk of informele handel (waaronder drugs) of door een combinatie van beide.
De grootste concentratie aan sloppenwijken ligt in het district Khlong Toei en bestaat uit 21 afzonderlijke vestigingen op de terreinen van de Havenautoriteit Thailand. De bewoners hebben zich in de loop der jaren iets beter dan andere informele gemeenschappen kunnen verzetten tegen ontruimingen dankzij internationale aandacht door onder meer niet-gouvernementele organisaties, en dankzij het politiek doorzicht van Prateep Ungsongtham Hata, een geboren inwoner van Khlong Toei die het verzet coördineert sinds haar studententijd in 1972. Prateep werd in 2000 verkozen bij de eerste verkiezingen voor de Thaise senaat. In 2010 behoorde ze tot de gematigde vleugel van de protesten tegen de regering van Abhisit Vejjajiva.
Auteursrechtschendingen.
De verkoop van illegaal gekopieerd materiaal dat auteursrechtelijk is beschermd, is in Bangkok wijdverspreid. Meestal gaat het om software, en films op dvd. Een van de populaire plaatsen in Bangkok om illegale software te kopen is Pantip Plaza. Hoewel er veel halfhartige pogingen zijn gedaan om de piraterij op Pantip door razzia's de kop in te drukken, neemt de verkoop van illegaal gekopieerd materiaal nog steeds een hoge vlucht.
Waterproblematiek.
De problemen waar Bangkok mee kampt, komen voornamelijk doordat de stad door het winnen van grondwater en het gewicht van de wolkenkrabbers steeds verder zakt. Door de ligging van Bangkok aan de zee (Golf van Thailand), heeft men ook nog te maken met de wereldwijde zeespiegelstijging, die in de Golf van Thailand ook nog eens sneller verloopt dan het wereldwijde gemiddelde. Met zowel een zakkende bodem als een stijgende zeespiegel, komt de stad ten opzichte van de zee dus steeds lager te liggen en daarmee nemen de risico’s ook toe. De verstening van Bangkok zorgt in combinatie met grote neerslaghoeveelheden tot problemen, doordat de afvoerkanalen het water niet meer weg kunnen krijgen. Bovendien heeft men in de belangrijkste afvoer, namelijk de rivier de Chao Phraya die door de stad stroomt, ook nog eens te maken met diezelfde neerslag, maar dan vanuit het stroomgebied van de rivier. Ook in het stroomgebied van deze rivier zullen de neerslaghoeveelheden toenemen. De rivier zal hierdoor vaker grote hoeveelheden water moeten afvoeren en zal vaker buiten zijn oevers treden met alle gevolgen van dien. Voor Bangkok betekent dit dat de dreiging van water zowel uit de lucht en de zee als van het land via de rivier komt.
Normaal gesproken worden er twee verschillende soorten maatregelen onderscheiden tegen klimaatverandering of de gevolgen hiervan, mitigatie en adaptatie. In Bangkok wordt vrijwel uitsluitend adaptatie toegepast. Zo worden er bijvoorbeeld vrij regelmatig algemene maatregelen op kleine schaal toegepast. Huizen worden op een verhoging gebouwd, dijken worden versterkt of verhoogd en andere planologische aanpassingen worden toegepast. Er wordt verwacht dat deze ontwikkeling zich in de toekomst nog verder zal voortzetten. Meer specifieke maatregelen op grote schaal worden veel minder toegepast. Er komt op dit moment slechts één grootschalig project van de grond in Bangkok. Dit project staat bekend als “monkey cheeks” en omvat een complex plan waarbij overtollig water uit de Chao Phraya kan worden opgeslagen, net zoals apen voedsel bewaren in hun wangen. Ondanks dat er op deze verschillende manieren tegen de waterproblematiek wordt opgetreden, zal dit voor in de toekomst niet genoeg zijn. De moeizame totstandkoming van nieuwe oplossingen heeft meerdere oorzaken: de eerste is de simpele reden dat Thailand niet erg veel kapitaalkracht heeft. De tweede oorzaak is dat de ontwikkeling en uitvoering van oplossingen worden aangestuurd door verschillende organisaties. Dit gebeurt namelijk door de BMA (Bangkok Metropolitan Administration), die pleit voor de aanleg van retentiebekkens en goede riolering, maar ook de overheid en burgers mengen zich in het proces. Al met al blijft het gebrek aan financiële middelen de hoofdoorzaak van het tekort aan oplossingen.

</doc>
<doc id="33661" url="https://nl.wikipedia.org/wiki?curid=33661" title="Gary Oldman">
Gary Oldman

Leonard Gary Oldman (New Cross (Londen), 21 maart 1958) is een Brits acteur en filmmaker.
Biografie.
Oldman won een studiebeurs voor het Rose Bruford Drama College, waar hij in 1979 een graad behaalde in theater en kunst. Hij speelde later bij het "Greenwich Young People's Theatre" en kreeg van Time Out een "Beste Nieuwkomer 1985-86" prijs voor zijn rol in "The Pope's Wedding".
Oldman debuteerde in de film "Remembrance" (1982) en kreeg zijn eerste hoofdrol in "Sid and Nancy" (1986), waarin hij de punkrocker Sid Vicious speelde. Hij heeft sindsdien een aantal historische figuren uitgebeeld, onder wie Ludwig van Beethoven, Lee Harvey Oswald en Pontius Pilatus. In de Harry Potterfilms speelt hij de peetoom van Harry Potter Sirius Zwarts. Hij vertolkt de politiecommissaris James Gordon in de Batmanreeks van Christopher Nolan.
In 1997 schreef, regisseerde en produceerde Oldman "Nil by Mouth", gedeeltelijk gebaseerd op zijn leven. De film won de Alexander Korda Award voor Beste Britse Film, twee BAFTA Awards, de Channel 4 Director's Award, de Empire Award en werd door de British Film Academy aangemerkt als een van de 100 beste films aller tijden.
Oldman won in 2018 een Golden Globe, een SAG, een derde BAFTA en een Oscar voor beste acteur voor zijn rol als Winston Churchill in Darkest Hour.
Persoonlijk.
Oldman heeft lange tijd geworsteld met een alcoholprobleem. Hij trouwde vijfmaal en kreeg uit zijn eerste huwelijk een zoon en uit zijn derde huwelijk twee zonen.

</doc>
<doc id="33663" url="https://nl.wikipedia.org/wiki?curid=33663" title="General Electric">
General Electric

General Electric Company GE is een multinationaal en mondiaal opererend technologie concern. Het is actief op het gebied van elektriciteitsopwekking, vliegtuigmotoren en medische apparatuur. Volgens de Forbes Global 2000 van het jaar 2020 stond GE op de 53e plaats van grootste ondernemingen. Het hoofdkantoor is in Fairfield (Connecticut) gevestigd. GE telde in 2022 ruim 172.000 medewerkers, waarvan een derde in de Verenigde Staten.
Activiteiten.
General Electric (GE) was een conglomeraat, en de laatste jaren vooral actief op het gebied van vliegtuigen en vliegtuigmotoren, medische apparatuur, windenergie en fossiele elektriciteitscentrales. Tevens verkoopt het Franse multimediaconcern Thomson consumentenelektronica in Noord-Amerika onder de merknaam General Electric Consumer Electronics, in samenwerking met GE.
In november 2021 maakte GE plannen bekend om het bedrijf in drie delen op te splitsen, elk met een eigen beursnotering. Dit plan is gerealiseerd en er zijn drie bedrijfsonderdelen tot stand gekomen:
Na de splitsing telt GE Aerospace zo'n 46.000 medewerkers, GE Vernova ongeveer 68.000 en bij GE HealthCare werken 49.000 mensen.
GE Healthcare werd al eerste op 3 januari 2023 formeel afgesplitst en een dag later begon de handel van het aandeel op de NASDAQ effectenbeurs. GE Vernova volgde op 2 april 2024 met een notering op de New York Stock Exchange.
Resultaten.
In de onderstaande tabel de belangrijkste financiële resultaten van het bedrijf sinds 1960. De scherpe daling van de omzet en resultaat in 2015 was het gevolg van het besluit afscheid te nemen van GE Capital. Het bedrijf moest hiervoor een grote buitengewone last nemen van 22 miljard dollar, wat resulteerde in een fors verlies. In 2018 nam een buitengewone last van US$ 22 miljard met betrekking tot de goodwill van de energie- en stroomactiviteiten. De sterke daling van de omzet in 2019 was het gevolg van de deconsolidatie van Baker Hughes GE en het bedrijfsonderdeel Transportation.
Geschiedenis.
Thomas Edison opende in 1876 een laboratorium in Menlo Park, New Jersey. Vanuit dit laboratorium deed hij een ontdekking die behoort tot de beroemdste uitvindingen ooit: de elektrische lamp. Tegen de tijd dat het 1890 was, had Edison al zijn verschillende activiteiten ondergebracht in een eigen holding: de Edison General Electric Company.
In 1879 richtten twee onderwijzers uit Philadelphia, Elihu Thomson en Edwin Houston, het concurrerende Thomson-Houston Electric Company op. Het bedrijf fuseerde door de jaren heen met verschillende bedrijven en werd later geleid door Charles Coffin, een voormalige schoenmaker uit Lynn (Massachusetts).
Door allerlei fusies kregen zowel Thomson-Houston als de Edison General Electric vele uitvindingen en patenten in handen, waardoor de bedrijven een vrij sterke en dominante positie in de elektronicaindustrie kregen. Het werd voor andere bedrijven erg moeilijk om elektronische apparaten te produceren die geen onderdelen van Thomson-Houston of Edison GE Company bevatten. In 1892 kwam het uiteindelijk tot een fusie tussen beide bedrijven en werd The General Electric Company gevormd, met een centraal hoofdkantoor in Schenectady (New York).
In 1896 was General Electric een van de originele twaalf bedrijven die deel uitmaakten van de Dow Jones Industrial Average. GE is nog het enige bedrijf dat in de Dow Jones-index is genoteerd dat ook in 1896 oorspronkelijk in die index genoteerd was. In 1919 werd de Radio Corporation of America (RCA) opgericht door GE en AT&amp;T om internationale radio te garanderen.
General Electric was in de jaren zestig een van de acht grootste computerbedrijven. GE verkocht in 1970 de computerdivisie aan Honeywell.
In 1986 kocht General Electric het inmiddels onafhankelijke RCA weer op, voornamelijk voor het NBC-televisienetwerk. De rest van het bedrijf werd verkocht aan verschillende bedrijven, waaronder Bertelsmann en Thomson.
In 2004 kocht GE het televisie- en filmnetwerk van Vivendi SA voor US$ 13,7 miljard en werd daarmee het op twee na grootste mediaconglomeraat ter wereld. De nieuwe mediadivisie van GE werd rondom het nieuw opgezette NBC Universal gevormd. In hetzelfde jaar voltooide GE ook de afsplitsing van het grootste onderdeel van de verzekeringstak in Genworth Capital, dat een hoofdkantoor heeft in Richmond (Virginia). Tevens voltooide GE ook de acquisitie van de creditcard-divisie van het warenhuisconcern Dillard's voor US$ 1,25 miljard. In 2004 werkten er wereldwijd meer dan 320.000 mensen bij het concern.
Rond 2003 herwon General Electric de positie van concern met de hoogste marktwaarde ter wereld. Eind 2004 en begin 2005 werd het bedrijf in marktwaarde van de troon gestoten door het grootste energieconcern ter wereld ExxonMobil. Maar sinds 28 maart 2005 is GE weer het bedrijf met de hoogste marktwaarde ter wereld. In 2004 behaalde het concern tevens de op twee na hoogste winst van alle bedrijven ter wereld. Volgens GE bestaat het concern uit een collectie van verschillende bedrijven of bedrijfsunits, die elk afzonderlijk op de Fortune 500-lijst genoteerd zouden zijn als ze als aparte bedrijven werden gezien.
In juni 2005 kocht GE de financiële divisie, "Bombardier Capital Inventory Finance", van het Canadese industriële concern Bombardier voor US$ 2,3 miljard.
Op 1 februari 2011 kreeg Comcast 51% van de aandelen van NBC Universal in handen, waardoor zij hoofdeigenaar werd. GE houdt 49% in handen, maar heeft wel het recht om Comcast te dwingen hun resterende aandelen op te kopen. In februari 2013 kocht Comcast de resterende aandelen voor US$ 16,7 miljard.
In april 2015 maakte GE een belangrijke strategische koerswijziging bekend met betrekking tot GE Capital. Het bedrijf wil een groot deel van de financiële activiteiten afstoten en alleen die financiële diensten behouden die een relatie hebben met de industriële activiteiten van GE, zoals de financiering van vliegtuigmotoren. De toegenomen druk van de toezichthouders op de financiële activiteiten en de lagere waardering door aandeelhouders zijn twee belangrijke redenen voor de omslag. GE wil dit doel in de komende twee à drie jaar realiseren. In 2014 droegen de financiële activiteiten nog zo’n 40% bij aan de totale winst en dit zal dalen naar ongeveer 25% in 2016. Kort voor deze aankondiging had GE al voor ruim US$ 25 miljard aan onroerend goed afgestoten en de creditcardactiviteiten verkocht. Met de verkoopopbrengst zal GE eigen aandelen gaan inkopen.
Het bedrijf kocht in september 2015 de energietak van Alstom. Er was hier in april 2014 al overeenstemming over bereikt. De Franse regering voelde zich buiten spel gezet en zocht naar andere potentiële kopers, overigens zonder resultaat. Wel werd overeengekomen dat Frankrijk een belang van 20% zou kopen in Alstom. GE kocht het onderdeel dat turbines maakte voor kolen- en gascentrales volledig. Verder werden er drie joint ventures opgericht; voor de nucleaire activiteiten, voor duurzame energie en ten aanzien van het elektriciteitsnetwerk. GE krijgt in deze drie onderdelen een belang van 50%. In het bedrijfsonderdeel dat zich bezighoudt met stoomturbines voor nucleaire energie krijgt de Franse staat een vetorecht. In september 2015 keurde de Europese Commissie (EC) de transactie goed. De EC stelde wel als voorwaarde dat Alstom de afdeling gasturbines verkocht aan de Italiaanse groep Ansaldo Energia. GE had al ingestemd met deze verkoop waarmee de transactie op 2 november 2015 werd afgerond.
GE maakte in januari 2016 bekend zijn huishoudelijke apparaten divisie te verkopen aan de Chinese Haier Group voor een bedrag van meer dan US$ 4 miljard. Een eerder poging in december 2015 om de witgoedactiviteiten te verkopen aan het Zweedse Electrolux werd door Amerikaanse toezichthouders geblokkeerd vanwege antimededingingsbezwaren.
In maart 2017 keurde de EC de overname van het Deense LM Wind Power door GE goed. GE betaalde hier US$ 1,65 miljard voor aan de verkopende eigenaar, de Britse investeringsmaatschappij Doughty Hanson. De deal werd in april 2017 afgerond.
Na een winstwaarschuwing voor het boekjaar 2017 besloot het bestuur het dividend te halveren. Hiermee hield het bedrijf jaarlijks US$ 4,2 miljard in kas. Het is de derde keer in haar 125-jarige bestaan dat het dividend wordt verlaagd. De laatste keer dat GE in het dividend sneed was in 2009, in de nasleep van de kredietcrisis. In het bestuur werden zes van de 18 bestuurszetels geschrapt. Tot slot verkocht GE de trein- en lichtdivisie om zich te concentreren op luchtvaart, gezondheidszorg en energie. In december 2017 maakte GE bekend 12.000 banen te gaan schrappen, waarvan ongeveer 4500 in Europa. De ontslagen vallen in de energietak door de verschuiving van de inzet van fossiele brandstoffen naar hernieuwbare energie.
Op 26 juni 2018 verdwijnt GE uit de Dow Jones Industrial Average aandelenindex. Het bedrijf was sinds de oprichting in 1896 deelnemer van deze index. De plaats wordt ingenomen door Walgreens Boots Alliance, een wereldwijde exploitant van drogisterijen en apotheken. Het Index Comittee van S&amp;P Dow Jones Indices vindt de groeiende aandacht voor gezondheid representatiever voor het Amerikaanse bedrijfsleven dan een industrieel concern.
In september 2019 werd het belang in Baker Hughes General Electric (BHGE) verlaagd van 50,2% naar 36,8%. De verkoop van het pakket aandelen leverde GE zo'n US$ 3 miljard op. BHGE werd vervolgens gedeconsolideerd. Bij BHGE werkten zo'n 65.800 mensen en het behaalde in 2018 een omzet van US$ 23 miljard. De koop van Baker Hughes was geen succes en GE besloot na twee jaar al van het belang af te willen. In juli 2017 nam het Baker Hughes over voor US$ 7,4 miljard. Na de koop werden de eigen activiteiten op het gebied van olie en gas hierin ondergebracht en de combinatie ging verder als BHGE. GE wil alle aandelen in BHGE verkopen en in januari 2021 werd een aandelenpakket verkocht waardoor het belang daalde naar 30%.
Op 30 maart 2020 werd de verkoop van de Biopharma activiteiten, onderdeel van GE Life Sciences divisie, afgerond. Danaher Corporation heeft hiervoor US$ 21,4 miljard betaald. De verkoop leverde GE een boekwinst op van US$ 12,4 miljard vóór belastingen in 2020.
Op 1 november 2021 werd de verkoop van GE Capital Aviation Services (GECAS) aan AerCap afgerond. GE ontving geld en kreeg aandelen AerCap in handen en is met een belang van 46% de grootste aandeelhouder geworden. GE heeft het aandelenbelang in stappen afgebouwd en in november 2023 verkocht GE de laatste aandelen AerCap.

</doc>
<doc id="33664" url="https://nl.wikipedia.org/wiki?curid=33664" title="Heukels' Flora van Nederland">
Heukels' Flora van Nederland

Heukels' Flora van Nederland, ook wel kortweg: de Heukels, is een flora met vaatplanten voor Nederland. De flora wordt veel gebruikt in het onderwijs en bij de inventarisaties van bijvoorbeeld Floron. 
"Heukels' Flora van Nederland" is een veldflora met een wetenschappelijk karakter en geen wetenschappelijke flora. 
Geschiedenis.
Heukels.
Hendrik Heukels' bewerking en vertaling van "Otto Wünsche's Schulflora von Deutschland" voor Nederland verscheen in 1883 als "Schoolflora van Nederland". Deze flora volgde als eerste Nederlandse flora het systeem van Eichler en bevatte veel Nederlandse namen. De flora was primair bedoeld voor het onderwijs. Heukels bleef werken aan zijn flora en zo verschenen er vernieuwde drukken.
In 1900 verscheen een versie van de flora met plantentekeningen, de "Geïllustreerde schoolflora van Nederland", een jaar nadat de Geïllustreerde flora van Heimans en Thijsse verschenen was.
In 1907 verscheen van de hand van Heukels het "Woordenboek der Nederlandsche volksnamen van planten". Hierdoor kwamen er officiële Nederlandse namen en trad er standaardisatie op.
In 1932 verscheen naast de geïllustreerde versie ook een beknopte flora die tot stand was gekomen in samenwerking met Hendrik Wachter.
In 1933 verscheen de achttiende en laatste druk van de eerste versie, de "Schoolflora van Nederland". De twee andere versies, de geïllustreerde en de beknopte versie, bleven echter in druk verschijnen.
In 1934 werd het systeem van Eichler vervangen door het systeem van Wettstein, waardoor de volgorde van de behandelde groepen werd gewijzigd: voortaan kwamen de tweezaadlobbigen (dicotylen) vóór de eenzaadlobbigen (monocotylen) in de flora te staan.
Wachter.
Na de dood van Heukels in 1936 nam Wachter het werk aan de flora over. De eerste flora van zijn hand was de elfde druk in 1934. Wachter bouwde een grote naam op als botanicus en zo groeide het gezag van de flora. Wachter overleed in 1946.
Van Ooststroom.
Wachter werd opgevolgd door de conservator van het Rijksherbarium, van Ooststroom. In 1956 verscheen de 14e druk als Heukels-Van Ooststroom. De flora was de belangrijkste flora in Nederland geworden. Van Ooststroom bleef de Heukels verzorgen tot en met de negentiende druk.
Van der Meijden.
De twintigste druk (1983) werd verzorgd door een team onder leiding van Van der Meijden. Een van de veranderingen was dat de basterdwederiken waren omgedoopt tot wilgeroosjes. In de 21ste druk werd deze verandering weer ongedaan gemaakt. 
In 1986 werd ook de standaardisatie doorgevoerd aan de "naamlijst van de flora van Nederland en België" van Van der Meijden en Leo Vanhecke, waardoor er nu overeenstemming in Nederlandse namen is tussen deze flora en de Flora van België, het Groothertogdom Luxemburg, Noord-Frankrijk en de aangrenzende gebieden. Veel namen werden hierbij aangepast. Zo werd de herfstleeuwentand ("Leontodon autumnalis" L.) omgedoopt in vertakte leeuwentand. 
In de 22ste uitgave van 1996 werd de nieuwe spelling van Nederlandse plantennamen doorgevoerd. Ook werd een groot aantal illustraties vernieuwd. De nieuwe zwart-wittekeningen zijn veel gedetailleerder dan de oude illustraties.
Interactieve flora.
De flora is sinds 1999 verkrijgbaar op cd-rom onder de titel "Heukels' interactieve flora van Nederland". Hierop zijn ook verspreidingskaartjes van soorten te vinden en is er naast de gebruikelijke methode voor determinatie ook een nieuwe methode ontwikkeld. Op 22 maart 2005 werd ook een Windows-versie van de "Heukels' Interactieve Flora van Nederland" uitgebracht (gebaseerd op de 22ste druk van de flora), inmiddels opgevolgd door de Heukels op dvd-rom. Eerder circuleerde er al een Mac-versie. De laatst verschenen cd-rom is gebaseerd op de 23ste druk van de flora.
DNA-onderzoek.
In de 23ste druk (2005), ook verzorgd onder leiding van Ruud van der Meijden, is de indeling in families, ordes en hogere eenheden gewijzigd. Hierbij is uitgegaan van de indeling zoals voorgesteld door de Angiosperm Phylogeny Group (APG), of liever van de aangepaste versie van het APG II-systeem zoals die gepresenteerd is in de derde druk van "The plant-book" (2008). De APG-indeling is uitsluitend gebaseerd op de resultaten van onderzoek naar verwantschappen op basis van DNA-sequenties, in plaats van de tot dan toe gebruikte methode op basis van al het beschikbare bewijs uit tal van disciplines. Het determineren van planten gebeurt in de flora als vanouds aan de hand van de traditionele, morfologische kenmerken.
In de vernieuwde indeling zijn de tweezaadlobbigen naar achteren en de eenzaadlobbigen weer naar de eerste helft van de flora verplaatst, achter de afgesplitste magnoliiden ('magnoliids'). 
De orchideeën staan in de 23ste druk niet meer achteraan, maar tamelijk vooraan. De boterbloem, waarvan men aanneemt dat deze plant veel lijkt op de primitieve gemeenschappelijke voorouder van de bloemplanten, is daarmee naar het midden van de flora verplaatst. Sommige omgrenzingen van families zijn geheel herzien: de planten in de oorspronkelijke Helmkruidfamilie zijn verdeeld over 8 families. Er worden in deze druk van de flora geen formele rangen meer gebruikt boven die van orde, behalve dan die van klasse voor de zaadplanten. Verder zijn er hier en daar nieuwe officiële Nederlandse namen geïntroduceerd. Zo heet de grote veenbes ("Oxycoccus macrocarpos" (Aiton) Pursh) voortaan officieel cranberry.
Duistermaat.
De 24e editie uit 2020 werd verzorgd door Leni Duistermaat, onderzoekster bij het Naturalis Biodiversity Center. Het boek bevat zo’n 500 soorten meer ten opzichte van de vorige editie en verscheen ook voor het eerst deels in kleur. De tekeningen bleven zwart-wit. Duistermaat koos hiervoor omdat kleuren tussen individuele planten kunnen verschillen. De indeling is gebaseerd op het APG IV-systeem voor de zaadplanten, en het PPG I-systeem voor de sporenplanten. Giftige soorten kregen een label, variërend van 'Giftig 3' (zwak giftig) tot 'Giftig 1' (dodelijk giftig).

</doc>
<doc id="33665" url="https://nl.wikipedia.org/wiki?curid=33665" title="Donald Rumsfeld">
Donald Rumsfeld

Donald Henry Rumsfeld (Evanston (Illinois), 9 juli 1932 – Taos (New Mexico), 29 juni 2021) was een Amerikaans politicus en zakenman. 
Rumsfeld was van 1975 tot 1977 onder president Gerald Ford de dertiende minister van Defensie en van 2001 tot 2006 onder president George W. Bush de 21ste minister van Defensie. Hij is zowel de jongste als de oudste persoon die Amerikaans minister van Defensie was. Daarnaast was Rumsfeld vier termijnen lang Amerikaans Congreslid voor Illinois (1962-1969), directeur van het Bureau voor Economische Kansen (1969-1970), Counselor to the President (1970-1973), Amerika's Permanente Afgevaardigde bij de NAVO (1973-1974) en Stafchef van het Witte Huis (1974-1975).
Biografie.
Rumsfeld werd geboren in Illinois en studeerde aan Princeton, waar hij in 1954 afstudeerde met een graad in politieke wetenschappen. Na drie jaar gediend te hebben bij de Navy begon hij een campagne voor een zetel in het Congres in Illinios' 13de congresdistrict. Hij won de zetel in 1962 op 30-jarige leeftijd. Hij was mede-initiatiefnemer van de Freedom of Information Act. Rumsfeld accepteerde in 1969 met tegenzin een aanstelling door president Richard Nixon als hoofd van het Office of Economic Opportunity (Bureau voor Economische Kansen), met de rang van kabinetslid. Toen hij die positie in 1970 verliet, benoemde Nixon hem tot 'adviseur van de president', waarbij hij de status van kabinetslid behield. Zijn volgende functie was in 1970 die van hoofd van het Economic Stabilization Program. In 1973 werd hij benoemd tot ambassadeur bij de NAVO. Rumsfeld werd in augustus 1974 naar Washington teruggeroepen, waar hij benoemd werd tot Stafchef van president Ford. Hij rekruteerde de jonge Dick Cheney (de latere vice-president die ooit staflid van hem was), om hem op te volgen toen Ford hem in 1975 benoemde tot minister van Defensie.
Nadat Ford de verkiezingen van 1976 verloren had, keerde Rumsfeld terug naar het bedrijfsleven. Hij werd benoemd tot president van het farmaceutische concern G. D. Searle &amp; Company. Van 1990 tot 1993 was hij CEO van General Instruments en van 1997 tot 2001 voorzitter van Gilead Sciences.
Rumsfeld werd eind 2000 aanbevolen voor de positie van minister van Defensie door de nieuwe vicepresident, de hiervoor al genoemde Dick Cheney; in januari 2001 werd hij door president George W. Bush daadwerkelijk benoemd. Tijdens zijn ambtstermijn was hij een van de sleutelfiguren van de herstructurering van het leger in het begin van de 21ste eeuw. Rumsfeld had een belangrijke rol in de planning van Amerika's antwoord op de aanslagen van 11 september 2001, dat twee interventies inhield: één in Afghanistan en één in Irak. Bij die laatste invasie zou hij veel te weinig troepen hebben ingezet, waardoor de strijd lang duurde en veel doden kostte.
Hij stond bekend om zijn uitgesproken meningen en openhartigheid. Zo deed hij de Europese landen met kritiek op de Irakoorlog af als "the old Europe" en deed hij liever zaken met landen als Polen en Tsjechië, door hem "the new Europe" genoemd. Toen hij op een NAVO-ceremonie in Duitsland werd geconfronteerd met die kwalificatie "old Europe" redde hij zich uit de situatie door te zeggen: "Yes, but that was the old Rumsfeld."
In mei 2004 werd Rumsfeld geconfronteerd met wangedrag van een aantal Amerikaanse militairen in de Iraakse Abu Ghraib-gevangenis. De democratische oppositie in het Congres vroeg om zijn aftreden. Rumsfeld bood excuses aan en president Bush stelde zich achter zijn minister van defensie op. In zijn memoires, geschreven in 2011, bevestigde Rumsfeld het misbruik.
Op 8 november 2006, daags na de voor de Republikeinen teleurstellend verlopen verkiezingen voor de Senaat en het Huis van Afgevaardigden, maakte president Bush bekend dat Rumsfeld zou aftreden. Tijdens een toespraak op nationale televisie noemde Bush de voormalige CIA-directeur Robert Gates als opvolger van Rumsfeld. Daarna heeft Rumsfeld zijn autobiografie gepubliceerd: "".
Privé.
Rumsfeld trouwde met zijn highschool-liefde Joyce Pierson op 27 december 1954. Ze kregen drie kinderen.
Op 88-jarige leeftijd overleed Rumsfeld aan de gevolgen van de ziekte van Kahler.

</doc>
<doc id="33666" url="https://nl.wikipedia.org/wiki?curid=33666" title="Conventie van Genève">
Conventie van Genève



</doc>
<doc id="33669" url="https://nl.wikipedia.org/wiki?curid=33669" title="Diets">
Diets

Diets is een overkoepelende term waarmee de Middelnederlandse regio-talen worden aangeduid die (gesproken), geschreven en gedrukt werden tussen circa 1200 en circa 1550. Het Diets is dus geen supra-regionale standaardtaal; die komt er pas na de middeleeuwen met de publicatie en het systematisch lezen van de Statenvertaling (1637) van de Bijbel, geschreven in een Brabants-Hollandse mengtaal. Tot circa 1400 bleven vooral Brabantse, Gelderse, Limburgse en Vlaamse teksten bewaard, daarna ook Hollandse en Utrechtse. Gedurende de middeleeuwen gebruikte men 'Diets' om aan te geven dat het om de volkstaal ging, niet om het Latijn, of het Frans (Walsch) van de burgerij. In de loop van de 16e eeuw maakt de term Diets langzaam plaats voor het Nederlands.
"Diets" is etymologisch verwant aan het Engelse "Dutch" en het Duitse "Deutsch". "Dutch" en "Diets" worden door sommige Engels- respectievelijk Duitstaligen wel verward met Duits. In het Nederlands van de 16e en 17e eeuw waren 'Duits' en 'Diets' spellingvarianten van hetzelfde woord. De moderne vertaling voor dit woord is in beide gevallen "Nederlands". Er is een onderscheid te maken tussen het taalkundige en het politiek-ideologisch gebruik van de term.
Ontstaan.
"Diets" stamt af van het Middelnederlandse woord "diet", dat "volk" betekent. Het is verwant met het Gotische woord "thiuda" en het Oudengelse woord "Þéod" met dezelfde betekenis. Als we een taalkundig onderscheid maken tussen zuidelijke en noordelijke dialecten in het Middelnederlands, kan de term "Diets" aangeven dat het om een zuidelijk dialect gaat, terwijl voor de noordelijke dialecten "Duutsch" wordt gebruikt. In andere contexten zijn deze woorden echter synoniemen. Ze kunnen ook worden gebruikt voor Middelnederlands in het algemeen, en zelfs voor Germaanse taalvariëteiten tegenover Romaanse, in streken waar die elkaar raken.
De vormen "Duits" en "Diets" ontstonden als volgt. De oudste Nederlandse (en West-Germaanse) vorm van het woord is "diut". Dit leidde tot "diet" en "duut", en tot de bijvoeglijk naamwoorden "diets" en "duuts". Dit zijn Nederlandse dialectvarianten: de -ie- is meer zuidelijk en westelijk, de -uu- meer oostelijk en noordoostelijk. Deze vorm -uu- werd oorspronkelijk met de spellingvarianten "duijts(ch)" en "duytsch" geschreven. Later leidde dit in het Nederlands tot de uitspraak "Duits" (door klinkerverschuiving: de 'uu' werd een tweeklank 'ui'; diftongering van de "uu"). Deze vorm verdrong het oude "Diets". Gaandeweg werd schrijfvorm "Duyts" verbijzonderd tot Nederduits (in de zin van "duitse taal gesproken in de lage ("nedere") landen"; er is geen verband met het taalkundig jargon in de 19e eeuw). Zo trad er betekenisdifferentiatie op. "Duits" wordt tegenwoordig alleen nog maar gebruikt om te verwijzen naar het Duitse volk en de Duitse taal. Het woord "Diets" en het gebruik van "Duits" om naar het Nederlandse volk en de Nederlandse taal te verwijzen, zijn beide in onbruik geraakt. Als men echter in eigenlijke zin van "Diets" spreekt verwijst dit nooit naar het Duits, maar naar het (zuidelijke) Middelnederlands. "Diets" betekent nooit het moderne "Duits", maar het vroegere "Duits" kon wel ook "Diets" betekenen.
Ideologisch gebruik.
Een reden dat het woord "Diets" minder in het moderne Nederlands wordt gebruikt, is dat deze term met voorliefde werd gebruikt door 20e-eeuwse fascisten van onder meer het Zwart Front en het VNV, en nationaalsocialisten van de NSB. Zij gebruikten ideologisch geladen termen als 'Diets' om te refereren aan de gezamenlijke of gedeelde oorsprong van de Nederlandse volkeren en zo hun streefdoel van een Heel-Nederland van een half mythische, half historische naam te voorzien: 'Dietsland'. Vooral uit dit laatste blijkt het "hervondene" van deze naamgeving. Zij wilden 'terug' naar de basis, het Verenigd Koninkrijk der Nederlanden of de Zeventien Provinciën. Daarnaast gebruikten ook minder of niet-fascistische bewegingen deze term, met name het fel antisemitische, 'Nationaal-Solidaristische' Verdinaso, en voorts de Protestants-Christelijke "Oranjejeugd".
De verfranste en in Wallonië gebruikte vertaling van Diets is "Thiois". Heelnederlanders plachten deze term te gebruiken voor Walen, die zij beschouwen als geromaniseerde Germanen, wat historisch juist is, maar dan moet men tot de 8e eeuw teruggaan. Het tot belgicisme bekeerde Verdinaso en de Rexisten hanteerden vlak vóór en tijdens de Duitse bezetting tijdens de Tweede Wereldoorlog de term om aan te geven dat zij meenden dat Walen meer Germaans waren dan Romaans en binnen het pangermanisme van de nazi's pasten. Deze opvattingen behoren tot een obscuur gedachtegoed. Het is hooguit in zoverre juist, dat Walen niet zonder meer als behorend tot de Franstalige traditie kunnen worden gerekend. Een Verdinaso-tijdschrift heette bijvoorbeeld "L'ordre Thiois". Overigens is de connotatie van het woord "Diets" met de bezetting en de collaboratie tijdens de Tweede Wereldoorlog grotendeels onterecht omdat de Duitse bezetter alle Groot- en Heel-Nederlandse activiteit verbood, zowel voor democratische "Dietsers" als voor aanhangers van de Nieuwe Orde. Dit leidde tot wrevel en dissidenties binnen de Eenheidsbeweging-VNV.
Thiois en Platdiets.
In Wallonië gebruikt men de term "Thiois" voor wat in het Vlaams Platdiets heet, een Limburgs dialect gesproken in het noordoosten van de provincie Luik. De autochtone bevolking spreekt zelf van «platdütsch» om het te onderscheiden van «Hochdeutsch».
Thiois is de vertaling in het Waals van het woord "Diets/Duuts". Het woord is archaïsch en beperkt tot regionaal gebruik. Voor de Walen zijn "Thiois" Vlamingen of Nederlandstaligen als geheel. In Frankrijk bedoelt men met de term "Thiois" echter het Elzassisch en het Moezelfrankisch (Lotaringisch, Luxemburgs).
Van algemeen naar bijzonder.
In het verleden was 'Duits' een meer algemene term, in zijn neutraliteit vergelijkbaar met 'Continentaal-Germaans'. Nederland en Duitsland bestonden toen ook nog niet in hun huidige vorm, maar maakten deel uit van een lappendeken van kleine en grotere staatjes en staten die aan de noordzijde langs de kusten ongeveer van Duinkerke tot voorbij Danzig en Koningsbergen strekte.
In de middeleeuwen vormden groepen kooplieden uit dit gebied een samenwerkingsverband, de Hanze. Deze Hanze bestond uit steden in wat nu Duitsland, Nederland, België, Polen, Noorwegen en de Baltische staten zijn. Men dreef handel in het gebied van de Oostzee en de Noordzee. De taalvariëteiten die in dit uitgestrekte kustgebied gesproken werden droegen alle bij tot de gemeenschappelijke Hanzetaal, die in hoofdzaak Nederduits was in allerlei schakeringen, maar voldoende herkenbaar voor het handelsverkeer in alle deelnemende steden.
De term Duits kreeg later pas de huidige betekenis van de Duitse taal en nog later van de Duitse natie. Tegelijk waren de termen Nederlands en Nederland opgekomen. De term Nederduits echter geldt nog altijd gemeenschappelijk voor Nedersaksische, Oost-Nederlandse en Noord-Duitse dialecten.
Taalkundig gebruik in de 16e en 17e eeuw.
De benaming "Duits" of "Nederduits" voor de Nederlandse taal is terug te vinden tot in de 17e eeuw. Een van de eerste grammaticaboeken over de Nederlandse taal heet bijvoorbeeld "Twe-spraack van de Nederduitsche letterkunst" (1584), vermoedelijk geschreven door Hendrik Laurensz Spiegel. En zo luidde de opdracht van de Staten-Generaal in 1586 om een Statenvertaling te maken als volgt:
De naam "Nederlands" ontstond ook al in de 16e eeuw en heeft in de loop van de 19e eeuw het alternatieve "Nederduits" verdrongen. Dit kan worden geïllustreerd met het feit dat de Nederlandse Hervormde Kerk tot 1816 nog officieel Nederduits Gereformeerde Kerk heette.
"Diets" in het hedendaagse Nederlands.
Het woord "Diets" wordt in het hedendaagse Nederlands niet meer in de oorspronkelijke betekenis gebruikt, op twee idiomatische uitzonderingen na. We kennen nog de uitdrukking "iemand iets diets maken", hetgeen oorspronkelijk betekende "iemand iets duidelijk maken", maar thans vooral "iemand iets wijsmaken". Het verband met "diets" wordt nog duidelijker bij het andere geval. "Verdietsen" betekent "iets duidelijk maken in gewoon Nederlands".
Voorbeeld van zuidoostelijk Diets.
Een tweetal strofen gemaakt door Hendrik van Veldeke (ca. 1140-1210)
Plautdietsch.
Voorts is het van belang op te merken, dat het woord "diets" in het Standaardduits niet bestaat. Als er gesproken wordt over Platdiets kan dat geen betrekking hebben op Platduits. Het woord Plautdietsch (letterlijk: "Platdiets") bestaat echter wel als internationaal gebruikte benaming voor de mengtaal op Nederlands-Nederduitse grondslag die de Mennonieten verspreid over de gehele wereld spreken.

</doc>
<doc id="33670" url="https://nl.wikipedia.org/wiki?curid=33670" title="Ostracisme">
Ostracisme

Ostracisme of "schervengericht" (Grieks: έξω-οστρακισμός; "exo-ostrakismos") was in de Atheense democratie een stemprocedure in de Ekklèsia (Volksvergadering) om politieke leiders (generaals) die men te machtig vond voor tien jaar te verbannen. Men probeerde zo waarschijnlijk al te grote tegenstellingen binnen de politieke gemeenschap ("polis") te overbruggen.
De procedure werkte als volgt: als de burgers in de Volksvergadering besloten dat er een ostracisme moest worden gehouden, kon iedere burger op een bepaalde dag in de Agora de naam van een door hem gewraakte politiek leider op een stuk gebroken aardewerk (vandaar de naam, ostrakon = scherf) schrijven. Als de scherven waren beschreven, werd de persoon wiens naam het meest werd genoemd voor tien jaar verbannen uit de stad, met behoud van bezittingen en burgerrechten. Rond 415 v.Chr. raakte de procedure in onbruik en kwam de graphe paranomon in zwang.
Huidig gebruik van het woord ostracisme.
Tegenwoordig wordt de term "ostracisme" gebruikt om een vorm van sociale uitsluiting aan te duiden waarbij door de gezamenlijke leden van een groep contact met een individu of een minderheidsgroep wordt vermeden en waarbij deze bewust geweerd wordt uit de (meerderheids)groep. Professor Kipling Willams, sociaal psycholoog aan de Purdue-universiteit in West Lafayette, Indiana, deed onderzoek naar het effect van ostracisme op een individu. Ostracisme of uitsluiting mag dan geen externe littekens achterlaten, maar de pijn die het veroorzaakt is vaak dieper en duurt langer dan een lichamelijk letsel, volgens het onderzoek van Williams.
“Uitgesloten of verbannen worden is een onzichtbare vorm van pesten die geen blauwe plekken achterlaat, en daarom onderschatten we de impact ervan vaak”, zegt Kipling D. Williams, hoogleraar psychologische wetenschappen. “Uitsluiting door middelbareschoolvrienden, kantoorcollega’s of zelfs echtgenoten of familieleden kan ondraaglijk zijn. En omdat ostracisme in drie fasen wordt ervaren, kunnen die pijnlijke gevoelens over een zeer lange periode voorkomen. Mensen en therapeuten moeten zich hiervan bewust zijn, zodat ze depressie of ander psychisch lijden kunnen voorkomen.”
Wanneer een persoon wordt geostraciseerd, voelt de dorsale cortex cingularis anterior van de hersenen, die lichamelijke pijn registreert, ook deze "sociale verwonding", aldus Williams. Het proces van ostracisme omvat drie opeenvolgende fasen: het genegeerd of buitengesloten worden, het ermee leren omgaan, en ten slotte berusting.
In een bredere maatschappelijke context verwijst "sociale uitsluiting" naar de maatschappelijke positie van de sociaal zwakkeren, mensen die arm zijn en daardoor moeilijk toegang hebben tot de maatschappij, bijvoorbeeld tot de arbeidsmarkt.

</doc>
<doc id="33671" url="https://nl.wikipedia.org/wiki?curid=33671" title="Timor Leste">
Timor Leste



</doc>
<doc id="33674" url="https://nl.wikipedia.org/wiki?curid=33674" title="Koninkrijk">
Koninkrijk



</doc>
<doc id="33676" url="https://nl.wikipedia.org/wiki?curid=33676" title="Geschiedenis van Indymedia">
Geschiedenis van Indymedia

Het eerste Indymediacentrum dat gebruikmaakte van open publicatie werd geopend in Seattle tijdens de protesten van de wereldwijde anti/anders/globaliseringsbeweging tegen de ministeriële top van de Wereldhandelsorganisatie WTO, eind 1999. Het was een toevallige samenkomst van de vrije beschikbaarheid van software die open publicatie mogelijk maakte en de wens om nieuws snel te kunnen verspreiden. De website indymedia.org was wereldwijd een belangrijke informatiebron over de protesten, voor journalisten en voor geïnteresseerden in het algemeen. Veel gangbare media-websites, zoals CNN en de BBC, linkten naar Indymedia.
Na de protesten in Seattle bleef het even stil rond Indymedia. De opennieuwslijn (newswire) van de website werd wel gebruikt, maar nieuwe ontwikkelingen bleven uit. Pas rond protesten in Washington tegen een top van het IMF en de Wereldbank in april 2000, ontstond er een nieuwe indymedia-website. Indymedia werd hiermee steeds meer gezien als hét mediacentrum van de internationale beweging tegen de economische globalisering van het neoliberalisme, de andersglobaliseringsbeweging.
Sindsdien zijn er elk jaar nieuwe websites bij het netwerk gekomen. Deze concentreerden zich niet langer slechts op nieuws over protesten bij een bepaalde internationale top, maar brachten in toenemende mate ook alledaags nieuws over andere onderwerpen met betrekking tot gangbare sociale bewegingen, zoals milieu-activisme, antiracisme of protesten tegen het beleid van regeringen. Indymedia Argentinië was een belangrijke informatiebron tijdens hevige rellen en repressie in december 2001. Drie opeenvolgende presidenten traden toen binnen een week af, wegens economisch wanbeleid en vanwege de dood van activisten tijdens de massale en breedgedragen onrusten.
Op 28 mei 2000 werd Indymedia België opgericht. De lancering van Indymedia Nederland vond plaats op 17 oktober 2001, ze trad toe tot het indymedia netwerk op 18 december 2001. Op 14 december 2002 kwam er een derde Nederlandstalige Indymedia, Indymedia West-Vlaanderen. Kort nadien gevolgd door Indymedia Oost-Vlaanderen op 7 juli 2003, Indymedia Luik (Franstalig) op 10 september 2003 en Indymedia Antwerpen op 23 november 2003. De vermelde datums zijn de officiële data van toetreden tot het Indymedia-netwerk. De vermelde sites waren enkele maanden voordien reeds actief. In Brussel en Limburg is ook een Indymedia-project opgestart.
Met de oprichting van de laatste websites ontstond ook steeds meer de tendens in de Benelux-landen om Indymedia meer een lokaal of regionaal karakter te geven, dit in navolging van het origineel. De diverse Indymedia's in Canada, de Verenigde Staten en Australië waren in die tijd al stedelijke Indymedia-centra (IMC's). Ook in Europese landen als Italië en het Verenigd Koninkrijk bestonden al meerdere Indymedia-centra die meer gericht zijn op lokaal nieuws.
Ander punten van verschil zijn de houding tov censuur en de (niet) verbondenheid met overheid, politieke partijen en andere groepen.
Daarnaast zijn er nieuwe Indymedia's over een bepaald thema, zoals over biotechnologie en gentechnologie wereldwijd. Tokelau, dat onder water dreigt te komen vanwege de opwarming van de Aarde, heeft een aparte Indymedia eigen-stijl zonder open publicatie op de website en zijn daarom ook niet officieel opgenomen in het Indymedia netwerk.
Op 7 oktober 2004 werd er bij een Indymedia-provider in Groot-Brittannië huiszoeking gedaan op bevel van de FBI op grond van een internationale vraag gebruikmakend van zogenaamde terrorismebestrijding. De echte toedracht wordt geheimgehouden. Deze actie legde 20 Indymedia's enkele dagen plat waaronder vier Belgische, Luik, Oost-Vlaanderen, West-Vlaanderen en Antwerpen.
In 2004 raakte Indymedia Nederland ook in conflict met het Nederlandse Openbaar Ministerie nadat er een oproep geplaatst wordt om Geert Wilders te vermoorden.

</doc>
<doc id="33677" url="https://nl.wikipedia.org/wiki?curid=33677" title="Gilbert Bécaud">
Gilbert Bécaud

Gilbert Bécaud (Toulon, 24 oktober 1927 – Parijs, 18 december 2001) was een Franse zanger, componist en acteur. Zijn bijnaam was Monsieur 100.000 Volts vanwege zijn energieke optredens. Zijn bekendste hit in Nederland is "Nathalie" (1964), een liefdeslied waarin ook de hoop uitgesproken wordt dat de tijdens de Koude Oorlog ontstane (ideologische) muren tussen het Oosten en het Westen geslecht zullen worden. In Amerika is "Et maintenant" (1961) bekend geworden in de Engelstalige versie "What Now My Love".
Biografie.
Bécaud werd geboren in Toulon als François Silly en leerde al op jonge leeftijd pianospelen. Hij ging naar het conservatorium in Nice, maar ging in 1942, tijdens de Tweede Wereldoorlog, van school om bij de Franse ondergrondse te gaan. Hij begon in 1948 liedjes te schrijven, na een ontmoeting met Maurice Vidalin, die hem inspireerde. Hij begon te schrijven voor Marie Bizet. Bizet, Bécaud en Vidalin werden een succesvol trio, hun samenwerking duurde tot 1950.
Terwijl hij toerde als pianist met Jacques Pills ontmoette hij Édith Piaf. Onder haar invloed begon hij in 1953 met zingen. Zijn eerste liedjes waren "Mes mains" en "Les croix". Een jaar later had hij zijn eerste optreden en tegen 1955 stond hij bekend om zijn energieke optredens. Zijn hits aan het eind van de jaren vijftig waren onder andere "La corrida" (1956), "Le jour où la pluie viendra" (1957) en "C'est merveilleux l'amour" (1958).
Zijn eerste hit in de Engelstalige wereld was met Jane Morgans vertaling van "Le jour où la pluie viendra". Hij begon in dezelfde periode ook met acteren, met "Le pays d'où je viens" (1956). In 1960 won hij een Grand Prix du Disque en componeerde "L'enfant à l'étoile", een kerstcantate. In hetzelfde jaar werd "Let It Be Me", een vertaling van "Je t'appartiens", een hit voor de Everly Brothers, over de jaren gevolgd door Bob Dylan, Nina Simone, Elvis Presley, Willie Nelson, Jerry Butler, Tony Sandler en James Brown.
In 1961 nam Bécaud "Et maintenant" op, een van de populairste singles in de Franse geschiedenis. Vertaald als "What now my love" werd de song een hit voor Shirley Bassey, Sonny &amp; Cher, Elvis Presley, Andy Williams, Sandler &amp; Young en Frank Sinatra. Na een opera geschreven te hebben ("L'opéra d'Aran") toerde Bécaud door Europa en nam nog een aantal hits op, waaronder "Tu le regretteras", Bécauds controversiële ode aan Charles de Gaulle.
In het begin van de jaren zeventig lag de nadruk meer op toeren dan op het opnemen en na nog wat acteerwerk nam hij in 1973 een pauze en gaf als reden uitputting. In 1974 werd hij benoemd tot Ridder in het Franse Legioen van Eer.
Hierna schreef hij samen met Pierre Grosz en Neil Diamond en schreef ook onder andere de Broadwaymusical "Madame Roza" met Julian More. Bécaud, die het zingen niet kon missen, ging toch weer opnemen en toeren. Voor de opnamen van "A Symphonic Night" van BZN had Bécaud via de platenmaatschappij naar BZN gevraagd. Door de hoge kosten, werd een duet van Jan Keizer met Gilbert afgeslagen. Desondanks is besloten zijn nummer "Nathalie" op dit album te zetten. Dit zou bij Bécaud, vanwege de auteursrechten, beslist geen windeieren hebben gelegd. Keizer had er achteraf spijt van dat hij hem niet op eigen kosten naar Nederland had gehaald. Omdat hij zo vaak optrad in het beroemde Olympia in Parijs, was hij dé aangewezen persoon om het Olympia na de grondige verbouwing in 1997 met een concert te heropenen. Eind jaren negentig openbaarde zich voor het eerst kanker bij hem. Toch ging hij door met concerten geven. In de jaren negentig deed hij het weer rustig aan, hoewel hij toch nieuwe albums bleef opnemen zoals "Une vie comme un roman" waarin hij een soort beschouwing op zijn eigen leven gaf. Op het laatste album dat tijdens zijn leven nog werd uitgebracht, staat een groot aantal persoonlijke nummers waaruit duidelijk wordt dat hij aan kanker gaat overlijden.
Hij overleed op zijn woonboot op de Seine in Parijs op 18 december 2001. Hij werd begraven op de beroemde Parijse begraafplaats Père-Lachaise. Bécaud bleef opnemen tot vlak voor zijn dood en zijn zoon Gaya zorgde ervoor dat in 2002 nog een cd verscheen. In enkele nummers is duidelijk te horen dat de stem van Bécaud te lijden heeft gehad onder zijn ziekte.
Er zijn nog enkele dvd's van concerten en cd's van zijn beste chansons verschenen. Bécaud heeft zo'n beetje alle muziek bewaard die hij ooit heeft geschreven. Zijn oudste zoon Gaya heeft sinds het overlijden van zijn vader de rol van conservator op zich genomen en zorgt ervoor dat er nog materiaal van Bécaud uitkomt. De laatste cd/dvd "Suite" verscheen in 2005.

</doc>
<doc id="33678" url="https://nl.wikipedia.org/wiki?curid=33678" title="Middelnederlands">
Middelnederlands

Het Middelnederlands is een voorloper van de moderne Nederlandse taal. Het werd tussen 1200 en 1500 in het huidige Nederlandse taalgebied gesproken. Middelnederlands was de opvolger van het Oudnederlands. Het Noord-Middelnederlands wordt vooral door niet-taalkundigen ook wel Diets genoemd. Verder behoren ook Vlaams en Brabants in deze talengroep.
Onderscheid met Oudnederlands.
Het Middelnederlands onderscheidt zich onder meer van het Oudnederlands door het afzwakken van de klinkers in de richting van een sjwa, ook wel "klinkerreductie" genoemd. Zo veranderde "vogala" bijvoorbeeld in "vogele" (in modern Nederlands: "vogels)".
Hoewel er in het Middelnederlands veel meer is overgeleverd (in de vorm van handschriften en de vroegste gedrukte boeken) dan van Oudnederlands en dit de begrenzing in de tijd bepaalt, is het onderscheid dus mede taalkundig van aard. In het zogeheten Corpus Gysseling (1977-1987) zijn naast de Middelnederlandse teksten tot 1301 ook alle Oudnederlandse teksten opgenomen.
Geen eenheidstaal.
Linguïstisch gezien is Middelnederlands niet meer dan een algemene naam voor een aantal (niet altijd even nauw verwante) talen of dialecten die in de Late middeleeuwen in het "huidige" Nederlandse taalgebied werden gesproken en geschreven. Er was toen nog geen standaardtaal, maar de Middelnederlandse dialecten konden ingedeeld worden in vijf hoofdvarianten.
Grammatica.
De grammaticale opbouw van Middelnederlandse teksten verschilt grondig van die van het moderne Nederlands. Waar naamvallen in de moderne taal beperkt blijven tot enkele uitzonderingsgevallen en versteende uitdrukkingen, zijn ze in het Middelnederlands nog volop aanwezig. De taal kent vier verschillende naamvallen: de nominatief, de genitief, de datief en de accusatief. In de loop der tijd is er een evolutie naar minder naamvallen (deflexie) merkbaar. Het naamvalgebruik heeft als gevolg dat er geen strikte woordvolgorde in een zin nodig is, wat voor iemand die Nederlands kent vaak vreemd kan aandoen. Vooral in rijmteksten wordt vaak de woordvolgorde aangepast. Als tweede valt ook de tweeledige ontkenning op. Een ontkenning bestaat uit twee delen, vaak 'niet' en 'en'. Echte strikte regels bestonden er nog niet, dus uitzonderingen zijn volop waarneembaar.
Dialectgroepen.
In het Middelnederlands kan men vijf hoofdgroepen aanwijzen:
De Limburgse en Oost-Middelnederlandse dialecten hebben ten dele mede de eigenschappen van respectievelijk Middelhoogduits en Middelnederduits. Vanwege die taalkundige overlap is door de Duitse filoloog Ahrend Mihm de term "Rheinmaasländisch" geïntroduceerd voor de Middelnederlandse literatuur in het overgangsgebied van Limburg tot aan de Rijn.
In deze periode, voor het ontstaan van de standaardtalen, was er binnen het dialectcontinuüm hoe dan ook nog geen eenduidige taalgrens tussen een Nederlands en een Duits. Met de ontwikkeling van de Nederlandse standaardtaal begon een volgende fase: het Nieuwnederlands.
Voorbeeld.
Fraeye historie ende al waer 
Mach ic u tellen, hoort naer. 
Het was op enen avontstonde 
Dat karel slapen begonde 
Tengelem op den rijn. 
Dlant was alle gader sijn. 
Hi was keyser ende coninc mede. 
Hoort hier wonder ende waerhede 
Wat den coninc daer ghevel, 
– Dat weten noch die menige wel –

</doc>
<doc id="33679" url="https://nl.wikipedia.org/wiki?curid=33679" title="Lijst van Nederlandse spreekwoorden">
Lijst van Nederlandse spreekwoorden

De Nederlandse taal bevat een schat aan spreekwoorden en gezegden, die zijn verzameld in de volgende overzichten.
De spreekwoorden en gezegden zijn een weerspiegeling van de Nederlandse geschiedenis. Ze slaan op handel en nijverheid, de natuur, de zeevaart en vinden hun oorsprong onder andere in de Bijbel; vaak zijn ze een uiting van volkswijsheid en ervaring.
Net als in de levende taal zelf, komen er nieuwe spreekwoorden en gezegden bij en raken andere in onbruik. Sommige zijn leenvertalingen, zoals: "Het groene licht geven" en "Het gras bij de buurman is altijd groener" uit het Engels. "Het is de toon die de muziek maakt" is een al veel oudere letterlijke vertaling uit het Frans.
Externe links.
Op wikiquote staat een lijst met Engelse vertalingen van Nederlandse spreekwoorden.

</doc>
<doc id="33680" url="https://nl.wikipedia.org/wiki?curid=33680" title="Hendrik Heukels">
Hendrik Heukels

Hendrik Heukels (Deventer, 11 september 1854 – Haarlem, 8 maart 1936) was een Nederlandse leraar aan de kweekschool en floraschrijver.
Hendrik Heukels was leraar aan de Rijkskweekschool te Nijmegen. Hij vond de kennis van de planten- en dierenwereld erg belangrijk en daarom vertaalde en bewerkte hij Otto Wünsche's "Schulflora von Deutschland" voor Nederland. Deze bewerking verscheen als de "Schoolflora van Nederland" onder zijn naam. 
In 1900 verscheen ook de "Geïllustreerde schoolflora" van zijn hand met tekeningen van planten. In 1932 verscheen er naast deze ook nog een beknopte versie. De flora zou uitgroeien tot de belangrijkste wetenschappelijke flora in Nederland. In 1933 verscheen de laatste druk van de "Schoolflora van Nederland". Van de twee andere flora's (de geïllustreerde en de beknopte) bleven echter steeds nieuwe drukken verschijnen.
In 1901 was hij een van de oprichters van Nederlandsche Natuurhistorische Vereeniging. 
In de jaren 1903 tot 1906 inventariseerde hij in opdracht van de NNV welke volksnamen er bestonden voor de Nederlandse plantensoorten, teneinde tot een standaardlijst met Nederlandse plantennamen te komen met plantennamen die eenduidiger zouden zijn dan de gebruikelijke volksnamen die van plaats tot plaats varieerden. Het volledige werk, inclusief de niet-geselecteerde namen, verscheen in 1907.

</doc>
<doc id="33681" url="https://nl.wikipedia.org/wiki?curid=33681" title="Orde">
Orde



</doc>
<doc id="33683" url="https://nl.wikipedia.org/wiki?curid=33683" title="Tariq ibn Zijad">
Tariq ibn Zijad

De Tariq ibn Zijad (670-720) (Berbers: ⵜⴰⵔⵉⵇ ⵉⴱⵏ ⵣⵉⵢⴰⴷ, Arabisch: ) was een Berberse legerleider die op bevel van de Arabische gouverneur Moessa bin Noessair vanuit Marokko (Tanger) met ruim 7000 man in 711 de later naar hem vernoemde Straat van Gibraltar overstak om voor het Omajjadische kalifaat de verovering van het Iberisch Schiereiland te initiëren, waar de Visigoten sinds enkele eeuwen de dienst uitmaakten.
Afkomst.
Over zijn afkomst bestaan veel contradicties onder middeleeuwse historici, moderne geleerden zijn van opinie dat hij hoogstwaarschijnlijk van Berberse komaf was, de Zenata. Zijn ouders waren al bekeerd tot de islam en daarom heeft Tariq als collaborateur ook meegedaan aan de islamitische invasie in Noord-Afrika. De meeste Spaanse en Arabische historici beweren dat Tariq een bevrijde slaaf was van Moessa bin Noessair.
Levensloop.
Tariq ibn Zijad werkte aanvankelijk als gouverneur van Carthago en daarna als een gouverneur van Tanger.
Vanaf 680 kwamen er al Moslims langs aan de kusten van Alicante, Valencia en Barcelona op verkenningstocht met een aantal snelle schepen met driehoekige zeilen, feloeken genaamd. Vanaf 680 verwachtten de Visigoten een invasie op hun kust. De Visigotische wachters tuurden lang naar de gevreesde "driehoeken" op zee. Tariqs invasie kwam na de verkenningstocht van de krijger Tarif ibn Malik naar wie Tarifa is genoemd. Tarif ibn Malik was zeer succesvol in zijn verkenningstochten en keerde met verbazingwekkende buit naar Noord-Afrika terug.
Spanje.
Tariq ibn Zijad nam zevenduizend man voetvolk, grotendeels Berbers,Syriërs en Jemenieten mee en waagde de oversteek in 711 naar Spanje met de steun van de Byzantijnse exarch van Ceuta, Julianus. Ze gingen aan land in Carteia in de Baai van Algeciras, nabij Gibraltar. Deze laatste plek is vernoemd naar Tariq en is de verbastering van "Jabal Tariq", wat de berg van Tariq in het Arabisch betekent. Nadat de troepen geland waren op de Spaanse kust, besloot Tariq volgens westerse geschiedschrijving en niet ondersteund door enig bewijs om alle schepen achter zich te verbranden, zodat het voor de soldaten duidelijk was dat er geen weg terug meer was. Om de dreiging van de Omajjaden tegen te gaan, verzamelde Roderik een leger van honderdduizend man om het Iberisch Schiereiland te verdedigen. De Moren hadden intussen een bruggenhoofd uitgebouwd en versterking gekregen van nog een vijfduizend soldaten. Roderik en zijn leger werden op 19 juli verslagen tijdens de Slag bij Guadalete. In zijn beroemd geworden toespraak voor de slag motiveerde Tariq zijn mannen alleen met het verbreiden van de enige ware godsdienst. Roderik verloor tijdens dit gevecht naar alle waarschijnlijkheid het leven. 
Tariq rukte verder noordwaarts op via de Romeinse heerbaan en versloeg een tweede maal het leger van de Visigoten in de Slag bij Écija. Daarop splitste Tariq zijn leger op. Terwijl een deel onder Mughit naar Córdoba oprukte, rukte Tariq via Martos, Jaén, Úbeda, Vilches, Alhambra en Consuegra op naar Toledo. Deze stad viel zonder veel tegenstand in handen van de Moren en een rijke buit viel het leger ten deel. Nog rukten de Moren noordwaarts op en veroverden Alcalá de Henares, Guadalajara, Buitrago, Clunia, Amaya, León en Astorga. Met de winter voor de deur trok het leger zich terug in Toledo.
Dit succes en de rijke buit motiveerden de Arabier Moessa bin Noessair om achttienduizend grotendeels Arabische krijgers te verzamelen om een tweede invasie voor te bereiden. De Moren waren licht bewapend, terwijl de Visigoten zwaar gepantserd waren. De grotere beweeglijkheid van de Moren bleek een beslissend voordeel te zijn. Ook konden de Moren gebruik maken van het Romeinse heerbanennetwerk om snel op te rukken en kregen ze steun van partizanen van Achila II en van de Joodse bevolking, die onderdrukt was door de Visigoten. 
Na de verovering van Mérida voegde Noessair zich bij hem in Toledo om daar te overwinteren. Hij dwong Tariq ibn Zijad om zijn rijke buit te overhandigen. In het voorjaar van 714 trokken beiden op naar het noorden en Zaragoza, terwijl Moessas zoon Abd al-Aziz met een leger naar het zuiden trok. Het noordelijke leger veroverde Zaragoza en de vallei van de Ebro en trok daarna door Huesca en Lerida. Toen Moessa het bevel om kalief Al-Walid te vervoegen in Damascus kreeg, verliet hij niet onmiddellijk Spanje. Hij vervolgde zijn veroveringstocht en veroverde Soria en trok naar Asturië. Binnen drie jaar was het overgrote deel van het Iberisch Schiereiland veroverd.
Syrië.
Pas in de nazomer van 714 trok Moessa met Tariq ibn Zijad naar Syrië, terwijl hij het bestuur in handen gaf van zijn zoon. Ze kwamen op 23 februari 715 aan in Damascus. Het werd hen wegens hun ongehoorzaamheid verboden uit Damascus terug naar het westen te keren. Moessa stierf in 716 en Tariq stierf in 720 vergeten in Damascus.

</doc>
<doc id="33686" url="https://nl.wikipedia.org/wiki?curid=33686" title="Ministerie van Defensie (NL)">
Ministerie van Defensie (NL)



</doc>
<doc id="33689" url="https://nl.wikipedia.org/wiki?curid=33689" title="Genie (persoon)">
Genie (persoon)

Een genie is een mens met een bijzondere begaafdheid die ver uitsteekt boven het gemiddelde of normale. In het algemeen is deze begaafdheid op meer dan één gebied aanwezig. Een exacte grens aangeven tussen normaal, begaafd, hoogbegaafd en geniaal is een kwestie van persoonlijk oordeel. Er zijn genieën op velerlei gebieden en mensen die een extreme enkelvoudige hoogbegaafdheid vertonen. 
Er zijn mensen die op een bepaald gebied een extreme hoge begaafdheid tonen maar op de meeste andere gebieden subnormaal functioneren; deze worden wel "idiot savants" genoemd. Een naar het leven getekend voorbeeld van iemand met het savantsyndroom is de hoofdpersoon van de film Rain Man, vertolkt door Dustin Hoffman.
Voorbeelden.
Wolfgang Amadeus Mozart was een muzikaal genie; Albert Einstein op het gebied van de natuurkunde. Oscar Wilde zou men als een sociaal genie kunnen beschouwen. William Shakespeare was een literair genie. Johann Sebastian Bach, Alan Turing, Leonardo da Vinci zijn andere voorbeelden. Leonardo da Vinci is ook een goed voorbeeld van een "homo universalis", een persoon die overal in uitblinkt.
Vergelijking met begaafdheid.
De Duitse filosoof Arthur Schopenhauer maakt in zijn "Die Welt als Wille und Vorstellung" deze vergelijking om het verschil tussen talent en genie te illustreren: "talent" heeft de schutter die een doel treft dat iedereen waarneemt en waarmee hij dan ook meteen bewondering oogst, een "genie" is de schutter die onopgemerkt een doel treft dat aanvankelijk nog buiten het blikveld van zijn publiek ligt. Genie wordt ook wel als een bijzondere (hoog)begaafdheid gezien die sterk van iemands persoonlijkheid afhankelijk is.

</doc>
<doc id="33690" url="https://nl.wikipedia.org/wiki?curid=33690" title="Creationist">
Creationist



</doc>
<doc id="33691" url="https://nl.wikipedia.org/wiki?curid=33691" title="Holle lading">
Holle lading

De holle lading is een bepaalde vorm die aan een explosief gegeven kan worden. Deze vorm wordt veel toegepast bij antitankwapens; voor het ontsteken van kernwapens; in de civiele sector voor de demolitie van gebouwen en staalconstructies met behulp van snijladingen en in de olie- en gaswinning voor het perforeren van het onderste gedeelte van de boorpijp ter verhoging van de stromingssnelheid.
De theorie van de holle lading werd in 1888 beschreven door de Amerikaan Charles Edward Munroe. Holle ladingen werden voor het eerst op grote schaal aangewend door Duitse troepen bij de aanval op de geschutskoepels en kazematten van het fort Eben-Emael in de vroege ochtend van 10 mei 1940 bij de start van "Fall Gelb". 
Principe.
Bij een bolvormig explosief zal er zich bij ontploffing zowel een naar buiten gerichte explosie voordoen, als een naar binnen gerichte implosie. Beide effecten hebben slechts een relatief geringe uitwerking op een stalen pantserplaat. Om met een normale explosie op een centimeter afstand een pantserplaat van maar twintig millimeter dikte te doen openscheuren is al een zware lading van zo'n twintig kilo TNT nodig. De implosie is bij een bolvormige lading tamelijk krachteloos, omdat de implosiekrachten elkaar opheffen. 
Anders wordt dat laatste als een grote kegelvormige uitsparing in de lengteas van een cilindervormig explosief wordt aangebracht. Wanneer een dergelijke "holle" lading ontploft, worden de implosiekrachten vanaf de kant die tegenover de uitsparing ligt niet meer in toom gehouden door een tegengestelde implosie. Er wordt dus een enorme kracht uitgeoefend in de lengteas van de lading in de richting van de opening. Tegelijkertijd wordt de implosie-energie van dat gedeelte van het explosief dat rond de uitsparing ligt, geconcentreerd in het centrum ervan. Door de wand van de kegelvormige uitsparing te bekleden met een laag zacht metaal, wordt dat door de implosie naar het centrum geslagen en daar met zo'n dertien kilometer per seconde naar buiten geworpen in de vorm van een "stekel". Dit gaat zo snel dat het metaal niet eens de tijd heeft te smelten: het wordt louter vervormd door een overschrijding van de maximale druk- en trekbelasting. Vaak noemt men dit, ietwat onnauwkeurig, een plasma of vereenvoudigt men het verhaal door onjuist toch van een "straal gesmolten metaal" te spreken. Doordat de vorming van de stekel een bepaalde tijd nodig heeft, al is dat nog geen milliseconde, verschilt de snelheid van de delen ervan nogal: de punt, die daar gevormd is waar de krachten het grootst zijn, en bestaat uit de delen van de metaalbekleding die dicht aan het oppervlak en rond het midden van de holle lading zaten, heeft de hoogste snelheid, tot 13 km/s. De grootste massa van het metaal zit echter in de "prop", die slechts tot één km/s versneld wordt. Hierdoor wordt de stekel, als hij daartoe de ruimte heeft, tot wel twee meter uitgerekt en valt daarna in stukken uiteen. Als er geen atmosfeer was, zouden de snelste daarvan de aarde verlaten, want hun snelheid ligt hoger dan de ontsnappingssnelheid; door de luchtweerstand gecombineerd met hun geringe massa worden ze in feite snel afgeremd.
Als de "hypertensiele" metalen stekel een pantserplaat raakt, oefent die een enorme kracht uit op een kleine oppervlakte en doorslaat die plaat met relatief gemak. De energie van een explosief kan hierdoor enkele duizenden malen efficiënter gebruikt worden dan bij een normale explosie. Dit is de reden dat de holle lading sinds de Tweede Wereldoorlog bij bijna alle projectielen gebruikt wordt die aan hun bewegingsenergie niet genoeg hebben: werpmijnen en projectielen gebruikt door terugslagloze kanonnen (zoals de "Panzerfaust") en raketwerpers en geleide antitankraketten. Maar ook antitankgranaten die door (anti)tankkanonnen worden afgeschoten, maken vaak van dit principe gebruik, alsmede clusterbommen en antitankmijnen.
Behalve de metalen stekel, die een vrij klein gat in de pantserplaat boort, kunnen daarachter ook hete gassen het voertuig binnendringen en ontstaat er een drukgolf. De "prop" is van weinig belang voor de doorslag. Vanwege dit meervoudig effect wordt de holle lading in het Russisch een "koemoelatif"lading genoemd. De grootste schade wordt meestal door de stekel aangericht en aangezien die een vrij geringe massa heeft kan het effect, tenzij de brandstof- of munitievoorraad tot ontploffing komt, vaak — voor de aanvaller — teleurstellend gering zijn. Er bestaat een hardnekkige legende dat de bemanning door enkel de overdruk gedood zou worden. Tegenwoordig heeft een tank een anderhalfmaal hogere kans een holleladingspenetratie te overleven dan een doorslag door een staafpenetrator.
Geschiedenis.
De eerste holleladingswapens waren nog primitief en hadden de vorm van een halve bol. Al snel ontdekte men dat een kegel een efficiëntere vorm is. Het doorslagvermogen hangt af van de homogeniteit van de gebruikte materialen, de afstand waarop de lading tot ontploffing wordt gebracht, de diameter en overige vorm van de uitsparing, het gebruikte explosief en het toegepaste bekledende metaal, waarvan vooral de soortelijke massa relevant is. Vroeger gebruikte men vooral koper en lood en was de productiekwaliteit minder. Men bereikte toen typisch een doorslag die een- à anderhalfmaal die van de diameter van de gevechtskop bedroeg. Rond 1965 werden de gebruikte explosieven beter en het doorslagvermogen steeg tot viermaal de diameter bij een gevechtskop van 100 mm doorsnee en zesmaal de diameter bij 150 mm. De verhouding, die niet correct in een eenvoudige formule valt uit te drukken, is dus niet lineair maar eerder kwadratisch. De laatste decennia worden uranium en tantalium populairder. De holle lading is op zijn effectiefst wanneer zij op zo'n halve meter van het doel tot ontploffing wordt gebracht. De modernste typen hebben daarom een ver naar voren uitstekende magnetische ontsteker. De allerzwaarste operationele antitankraketten hebben een doorslagvermogen dat vermoedelijk de twee meter homogeen staal benadert.
Tegenmaatregelen.
Ontwerpers van pantservoertuigen probeerden al snel methoden te verzinnen hun voertuigen tegen de nieuwe dreiging te beschermen. Dat leverde eerst niet al te veel op. De laatste dertig jaar zijn er echter grote vorderingen gemaakt. Verschillende typen zijn:
Deze tegenmaatregelen zijn vaak ook tegen andere dreigingen effectief, zoals granaten die gebruikmaken van bewegingsenergie; omgekeerd geeft pantser dat tegen staafpenetratoren effectief is, ook bescherming tegen de holleladingsstekel, waarvan het doorslagprincipe in wezen weinig verschilt. De modernste tanks hebben een frontpantser dat tegen penetratoren een bescherming biedt van zo'n meter pantserstaalequivalentie; dat is ruimschoots voldoende om ook lichte antitankraketten en raketten van een eerdere generatie dan de huidige te stoppen.
Nieuwe ontwikkelingen.
Zoals meestal het geval is, hebben de tegenmaatregelen een wapenwedloop op gang gebracht. Antitankraketten zijn zwaarder geworden en efficiënter. Ook zijn de modernste in staat een pantservoertuig van boven aan te vallen, zodat het veel dunnere dakpantser geraakt wordt. Specifiek binnen de holleladingstechniek hebben zich drie ontwikkelingen voorgedaan:

</doc>
<doc id="33692" url="https://nl.wikipedia.org/wiki?curid=33692" title="NGN">
NGN



</doc>
<doc id="33695" url="https://nl.wikipedia.org/wiki?curid=33695" title="V-snaar">
V-snaar

De V-snaar of V-riem is een aandrijfriem voor machines. Deze loopt over twee poelies met dezelfde V-vorm. Dit heet een profiel. De profielen zijn gestandaardiseerd, waardoor het mogelijk is wereldwijd riemen te kopen voor machines. In vergelijking met platte overbrengriemen kan met de V-snaar een groter overbrengingsvermogen worden bereikt. Dit komt doordat de poelies de V-snaar heel strak vasttrekken en zo het slippen tegengaan.
De naam "V-snaar" komt van de doorsnede van deze riem, die een V-vorm heeft. Hierdoor is het makkelijker de spanning te handhaven en ook heeft de riem een groter aangrijpend oppervlak op de poelies. De gewone V-snaar kan worden opgedeeld in drie onderdelen:
Een voorbeeld van de toepassing van een V-snaar is het gebruik in een auto, voor de niet-synchrone aandrijvingen, dat wil zeggen aandrijvingen die desnoods iets mogen slippen, zoals die van de dynamo of een koelventilator.
Wanneer een "synchrone" aandrijving vereist is, zoals bij de nokkenas en er geen enkele slip is toegestaan, wordt geen V-snaar maar een getande riem toegepast.

</doc>
<doc id="33696" url="https://nl.wikipedia.org/wiki?curid=33696" title="Mexico City">
Mexico City



</doc>
<doc id="33700" url="https://nl.wikipedia.org/wiki?curid=33700" title="Zetbank">
Zetbank



</doc>
<doc id="33701" url="https://nl.wikipedia.org/wiki?curid=33701" title="Zaagmachine">
Zaagmachine

Een zaagmachine is een mechanisch aangedreven machine voor het zagen van verschillende materialen, meestal hout en metaal. Het woord wordt vrijwel alleen gebruikt voor stationaire machines, die vast op de grond staan. Hoewel het er naar de letter wel een is, wordt een cirkelzaag die men vrij in de hand houdt, meestal niet zo genoemd. Een stationaire machine kan een cirkelzaag zijn, maar ook een lintzaag.
Bij metaalbewerking wordt vaak gebruikgemaakt van een afkortzaag. Dit is een machine waarbij in een klem het materiaal wordt vastgezet en door middel van een zaag in de verticale richting gezaagd wordt. Vrijwel alle metalen kunnen hiermee worden gezaagd.
Een zaagtafel, dat wil zeggen een stationaire (vast opgestelde) zaagmachine, is uitgerust met een verticaal geplaatst zaagblad in een horizontaal blad. Achter het blad bevindt zich het spouwmes, een sikkelvormig hulpstuk uit staal, volgens voorschrift gemonteerd, ter voorkoming van het vastlopen van het cirkelzaagblad in de zaagsnede. Het spouwmes is dikker dan het zaagblad maar dunner dan de breedte van de beitels of tanden.
Dikte spouwmes = (tandbreedte + dikte blad)/2.
Loopt een zaag vast in de zaagsnede, dan is oververhitting vaak niet te vermijden waardoor inwendig het staal verandert en daarmee de balans in het zaagblad verstoord wordt. De zaag werkt daarna vaak niet meer zuiver en de geluidbelasting neemt er ook vaak door toe. 
Hout kan hiermee bezaagd worden tot een ruwe maat. Een ruwe maat is een maat die aan alle zijden 3 mm meer bedraagt dan voor de netto maten van het product of halffabricaat nodig zijn. De houtzwaarte van ruw hout, heeft betrekking op de breedte en dikte van het hout. De lengte wordt voorzien van een overmaat, 30 mm, om verschillen in bewerkingstechnieken te kunnen overbruggen. Deze overlengte dient namelijk als inschiet, een kleine voorziening om insnijding door het snijgereedschap naar de juiste plaats ten opzichte van het snijgereedschap op of in de machine te leiden.
Snijtechniek.
De werking van de beitels op het cirkelzaagblad wordt door een aantal factoren bepaald. Beitels moeten intact en scherp zijn. Zagen worden gefabriceerd met verschillende hardheden beitels, de tanden van de zaag. Geharde beitels kunnen niet handmatig geslepen worden. Beschadigde tanden moeten worden vervangen. Dit gebeurt met behulp van speciale technieken in industriële slijperijen. Beschadigde of ontbrekende tanden beïnvloeden het zaagresultaat op een ongewenste wijze. Beschadigde zaagbladen hebben bovendien een negatieve werking op de lagers van een vast opgestelde cirkelzaagtafel.
Cirkelzaagbladen hebben een even aantal tanden. De tanden zijn om en om gezet. Dat betekent dat de ene tand langs de linkerwand van de zaagsnede snijdt terwijl de volgende dat langs de rechterwand doet. Tanden zijn in de regel breder dan de dikte van het zaagblad waarop ze zijn gezet. Dit voorkomt wrijving tussen blad en werkstuk. 
Er zijn verschillende types zaagbladen. Voor het in lengterichting zagen van hout, het zogenaamde schulpen, bestaat er een schulpzaagblad. Dit zaagblad is uitgerust met minimaal 12 tanden. In het blad zijn voorzieningen gemaakt om de lange vezels die losgesneden worden goed te kunnen afvoeren.
De tanden hebben naar achteren toe schuin weglopend vlak om het scherend snijden te bevorderen. Dit geldt niet voor alle typen zaagbladen. Het is afhankelijk van gebruiksdoel. Sommige zagen hebben zogenaamd trapeziumvormige tanden, om de andere tand, ter verbetering van het zaagresultaat, maar vooral ook tegen de geluidsbelasting in de werkplaats.
Er bestaat een balans tussen de tanden, de tandgrond, vrijloophoek en snijsnelheid, aanvoersnelheid en kwaliteit van de zaagsnede.
Vertanding cirkelzaagblad.
Er zijn enkele basisvormen van een tand. 
De verschillende tandvormen dienen tot verschillende bewerkingen:
Snijsnelheid.
De snijsnelheid wordt bepaald door de omtrek van het zaagblad en het toerental van de as waarop het blad bevestigd is. De omtrek is het product van de diameter en (pi). 
De snelheid is het product van omtrek en toerental, de omtreksnelheid. De snijsnelheid wordt in de houtbewerking altijd uitgedrukt in de snelheid per tand in meters per seconde.
Voorbeeld: 
De uitdrukking omtreksnelheid in formule: v = ( x d x n)/60 waarin 
Voor de veiligheid moet de snijsnelheid minimaal 40 m/s bedragen. Normaal ligt de snijsnelheid altijd tussen de 60-90 m/s. Voor plaatmateriaal moet de snijsnelheid hoger zijn dan voor massief hout. De enige manier om bij een cirkelzaagmachine de snijsnelheid te verhogen is door een groter zaagblad monteren. Naast de snijsnelheid is ook de instellingen van de machine erg belangrijk, hierbij een paar richtlijnen;
De veiligheid wordt voor het grootste gedeelte bepaald door diegene die ermee werkt.

</doc>
<doc id="33702" url="https://nl.wikipedia.org/wiki?curid=33702" title="Félicien Rops">
Félicien Rops

Félicien Joseph Victor Rops (Namen, 7 juli 1833 – Essonnes, 23 augustus 1898) was een Belgisch graficus, kunstschilder en karikaturist. 
Levensloop en werk.
Zijn werk is veelal satanistisch en licht pornografisch getint. De vrouwenfiguren, die de verleiding en het Kwaad personifiëren, zijn doorgaans gemodelleerd naar de Vlaamse meisjes waar Rops zo verzot op was.
Rops leefde in een tijd waarin de kerkelijke overtuigingen en dogma's door het opkomende rationalisme flink 'onder vuur lagen'. Op jonge leeftijd bezocht Rops een jezuïetenschool. Hij maakte al vroeg satirische prenten waarin hij de (in zijn ogen) hypocrisie van de kerk aan de kaak stelde. Dit soort prenten publiceerde hij bijvoorbeeld in het blad "Uylenspiegel", dat hij met geërfd geld in eigen beheer uitgaf toen hij in Brussel studeerde.
Zijn verdere leven bracht hij voornamelijk in Wallonië (onder meer in de Colonie d'Anseremme) en Frankrijk door. Hij was bevriend met Armand Rassenfosse. Op latere leeftijd onderhield Rops nauwe contacten met symbolistische dichters. Hij illustreerde meerdere uitgaven, bijvoorbeeld: "Les épaves", een selectie uit Baudelaires "Les Fleurs du mal". Hij koesterde zijn onbekendheid en wilde niet beroemd zijn bij de massa van zogenaamd nette en eerlijke mensen, waar hij op neerkeek en waar hij van walgde.
Werken.
Enkele werken van Rops zijn:
Een deel van de werken van Rops is samengebracht in het Musée Félicien Rops in Namen.

</doc>
<doc id="33706" url="https://nl.wikipedia.org/wiki?curid=33706" title="Sam Wanamaker">
Sam Wanamaker

Sam Wanamaker (Chicago, 14 juni 1919 – Londen, 18 december 1993) was een Joods-Amerikaans acteur en regisseur.
Hij werd geboren in Chicago, maar verliet de VS aan het eind van de jaren veertig omdat hij het idee had dat hij op een zwarte lijst terecht was gekomen om zijn communistische sympathieën. Hij verhuisde naar Engeland waar hij zijn carrière als acteur voortzette op het podium en in films. Hij speelde in onder meer Holocaust.
Wanamaker was van groot belang in de herbouw van het Globe Theatre in Londen. Hij overleed aan kanker voordat het theater werd geopend in 1997.
Zijn dochter is actrice Zoë Wanamaker.

</doc>
<doc id="33709" url="https://nl.wikipedia.org/wiki?curid=33709" title="Zoë Wanamaker">
Zoë Wanamaker

Zoë Wanamaker (New York, 13 mei 1949) is een Amerikaans actrice, maar woont en leeft in Groot-Brittannië. Ze is de dochter van acteur Sam Wanamaker.
Ze is waarschijnlijk het meest bekend door haar rol als Madame Hooch in de film "Harry Potter en de Steen der Wijzen" en in de afgelopen jaren speelde ze de hoofdrol naast Robert Lindsay in de BBC-komedie My Family. Ze was tevens een van de tweeling in "Gormenghast", een BBC-televisieverfilming van Mervyn Peakes trilogie, en in verschillende films, televisieprogramma's en toneelstukken.
Een succesvolle televisieserie waardoor ze ook in Nederland bekend werd was "Love Hurts" met Adam Faith. Recentelijk vertolkte ze nog de rol van antagonist als Cassandra in Doctor Who (2005 en 2006).

</doc>
<doc id="33710" url="https://nl.wikipedia.org/wiki?curid=33710" title="BPRC">
BPRC



</doc>
<doc id="33722" url="https://nl.wikipedia.org/wiki?curid=33722" title="Jim Reeves">
Jim Reeves

James Travis Reeves (Galloway (Texas), 20 augustus 1923 – Brentwood (Tennessee), nabij Nashville, 31 juli 1964) alias "Gentleman Jim" was een Amerikaanse country-zanger die bekend werd om zijn warme fluwelen stem.
Biografie.
Reeves werd geboren in Galloway in Texas als jongste in een gezin met negen kinderen. Zijn vader overleed toen hij pas een jaar oud was. Ondanks zijn liefde voor de muziek begon hij een carrière als honkballer, waaraan in 1947 een vroegtijdig einde kwam door een enkelblessure. Hij kreeg een baan als dj bij een radiostation in Louisiana en in 1953 nam hij zijn eerste succesplaat, "Mexican Joe", op die een nummer 1-notering kreeg. In 1955 tekende hij een contract met RCA en werd lid van de Grand Ole Opry. Tegen het einde van de jaren 50 kwam de rock-'n-roll op en verschoof Reeves onder invloed van Chet Atkins zijn stijl van de pure country wat in die richting. Reeves was - met Patsy Cline - een van de eersten die de Nashville-sound brachten.
Jim Reeves was een van de eersten die met 'close talking'-microfoontechniek werkte, iets wat zijn stem extra goed deed uitkomen. Reeves had in 1963 een meningsverschil met RCA, omdat hij vond dat andere artiesten meer aandacht kregen dan hij. Hij had aan zijn contractverplichtingen voldaan, wat betreft het aantal opnames dat hij moest maken. Hij weigerde daarom enkele maanden in 1963 in de RCA recordingstudio B in Nashville te verschijnen. Door tussenkomst van RCA Nashville division producer en vriend Chet Atkins werd dit bijgelegd en begon Reeves weer met opnames maken. Dat Reeves' close to the mike technique en ruzie met een opnametechnicus hiertoe zouden hebben geleid is een fabeltje. Het verhaal klopt wel dat een opnametechnicus werd vervangen maar dit heeft niet geleid tot Reeves' weigering platen op te nemen voor RCA.
Jim Reeves was een perfectionist en ergerde zich aan Louis Nunley van de Anita Kerr Singers, die constant grappen maakte in de studio. Een tijdje is Nunley ook niet in de studio geweest voor opnames. Ook dit is later weer bijgelegd.
Op 31 juli 1964 vloog Reeves, hoewel hij (nog) geen geldig vliegbrevet had voor zijn net aangekochte Beechcraft-type Bonanza, een Debonair model 33 met vliegtuigregistratienummer N8972M, samen met zijn manager, pianist en vriend Dean Manuel, terug naar huis, toen zij geconfronteerd werden met een zware onweersbui in de nabijheid van de luchthaven. Tijdens de nadering negeerde Reeves de aanwijzingen van de luchtverkeersleiding om een andere koers te volgen vanwege deze gigantische onweersbui. Korte tijd later werd het toestel getroffen door de bliksem en crashte het, waardoor beiden omkwamen.
Een paar van de nummers die hem bekend maakten, zijn:
Zijn grootste hit werd "He'll have to go", dat hij opnam in 1959/1960. Jim Reeves heeft ook een plaat uitgebracht met daarop uitsluitend liedjes in het Afrikaans, getiteld "Jy Is My Liefling", nadat hij in Zuid-Afrika een rol speelde in een film Kimberly Jim
Lang na zijn dood heeft Reeves nog hitlijstnoteringen gekregen; de laatste in een duet met Patsy Cline "I fall to pieces" uit 1982. Een en ander was mogelijk door de enorme hoeveelheden niet uitgebracht studiomateriaal en het zorgvuldige beheer daarvan door zijn vrouw.
Postuum werd Reeves in 1967 opgenomen in de Country Music Hall of Fame, in 1998 in de Texas Country Music Hall of Fame en in 2010 in America's Old Time Country Music Hall of Fame.
Discografie.
Singles.
!colspan=6|Pre-Top 40
!colspan=6|Tijd voor Teenagers Top 10
!colspan=6|Top 40
!colspan=6|

</doc>
<doc id="33737" url="https://nl.wikipedia.org/wiki?curid=33737" title="Neerijnen (gemeente)">
Neerijnen (gemeente)

Neerijnen () is een voormalige gemeente in de Nederlandse provincie Gelderland. De gemeente besloeg een oppervlakte van 73,01 km². Op 1 januari 2019 is de gemeente Neerijnen met Geldermalsen en Lingewaal samengevoegd tot de nieuwe gemeente West Betuwe.
De gemeente lag in de Tielerwaard, het landschap dat tussen Gorinchem en Tiel wordt omsloten door de Waal en de Linge. Het gemeentehuis was gevestigd in in Kasteel Neerijnen in het gelijknamige dorp.
De gemeente is ontstaan op 1 januari 1978 en was een samenvoeging van de gemeenten Haaften, Waardenburg, Est en Opijnen, Varik en Ophemert.
Kernen.
Topografie.
"Topografische gemeentekaart van Neerijnen"
Gemeenteraad.
De gemeenteraad van Neerijnen bestond uit 15 leden. Na de verkiezingen van 1994 was de samenstelling:

</doc>
<doc id="33738" url="https://nl.wikipedia.org/wiki?curid=33738" title="Zendpiraat">
Zendpiraat



</doc>
<doc id="33744" url="https://nl.wikipedia.org/wiki?curid=33744" title="Wet personenvervoer 2000">
Wet personenvervoer 2000

De Wet personenvervoer 2000 (Wp2000) is een Nederlandse wet die in werking is getreden op 1 januari 2001. De wet bevat, samen met het "Besluit personenvervoer 2000" (Bp2000), bepalingen over het stads- en streekvervoer, besloten busvervoer (onder andere dagreizen) en taxivervoer in Nederland.
Inhoud van de wet.
Doel en opzet.
Met deze wet werd gepoogd zowel de kwaliteit en de efficiëntie van het openbaar vervoer te verbeteren als de kostprijs van het openbaar vervoer te verlagen. 
De Wet personenvervoer 2000 gaat uit van OV-autoriteiten (provinciale en regionale overheid) die via het Ministerie van Verkeer en Waterstaat exploitatiesubsidie krijgen om stads- en streekvervoer, gedecentraliseerde treindiensten, Collectief Vraagafhankelijk Vervoer en/of leerlingenvervoer te kunnen "inhuren" bij een vervoerder voor de inwoners van het gebied.
Artikel 20 bepaalt dat het Rijk concessies voor het openbaar vervoer per trein verleent, behalve voor bij algemene maatregel van bestuur of ministerieel besluit aangewezen vervoersdiensten die de daarbij aangegeven stations verbinden; hiervoor worden concessies verleend door de betreffende OV-autoriteit.
Indien een medewerker binnen de organisatie overstapt in functie, dient de organisatie zijn contract over te nemen zoals de voorwaarden zijn.
Artikel 32, 4e lid bepaalt dat bij algemene maatregel van bestuur regels kunnen worden gesteld over de aan een concessie te verbinden voorschriften.
Consumenteninspraak.
De Wet personenvervoer 2000 heeft consumentenorganisaties een formele positie gegeven in het openbaar vervoer. De vervoerder en de OV-autoriteit dienen over hun voornemens (zoals nieuwe dienstregelingen) vooraf advies te vragen aan consumentenorganisaties. Wanneer deze hun advies uitbrengen dient daarop gemotiveerd en tijdig te worden gereageerd. Men spreekt hier ook wel van reizigersinspraak. Op regionaal niveau is deze inspraak georganiseerd in ROCOVs, geënt op het landelijke Locov.
Concessies en aanbesteding.
De concessie is de vergunning om het regionaal openbaar vervoer voor een bepaalde periode te mogen uitvoeren. Om de meest geschikte vervoerder te vinden, organiseert de OV-autoriteit als concessieverlener een openbare aanbesteding. De concessieverlener verdeelt het grondgebied en/of de bestaande lijnen in in zogenaamde consessiegebieden die als hapklare pakketten worden aanbesteed. Voor zo'n concessiegebied kiest de concessieverlener voor een periode van maximaal acht jaar (bij concessies met rail maximaal 15 jaar) de vervoerder die de beste kwaliteit, de laagste prijs of een combinatie van beide biedt. De tendens is dat steeds meer OV-autoriteiten de beoordeling voor een groter deel afhankelijk laten zijn van de geboden kwaliteit.
Specificaties.
Concessieduur: De maximale concessieduur is acht jaar. De minister mag uitzonderingen maken voor concessies (tot uiterlijk 15 jaar), waarbij de concessiehouder grote investeringen moet doen. Een voorbeeld hiervan is de 10-jarige concessie Zutphen-Oldenzaal, waarbij de concessiehouder nieuwe treinstellen moest aanschaffen.&lt;br&gt;
Concessie-omvang: De geografische omvang van de concessie. De meeste OV-autoriteiten kiezen een natuurlijk afgebakend gebied. Bijvoorbeeld de concessie Hoeksche Waard (van OV-autoriteit Provincie Zuid-Holland) of Voorne Putten-Rozenburg (van OV-autoriteit Stadsregio Rotterdam). Kleinere concessies hebben als voordeel dat bedrijven makkelijker tot de OV-markt kunnen toetreden. Grotere concessies kunnen efficiencyvoordelen bieden. &lt;br&gt;
Concessiebreedte: Het aantal modaliteiten dat binnen de concessie hoort. In Rotterdam heeft men tram, metro en bus in een concessie. In Den Haag zijn de tram en bus gescheiden in twee aparte concessies.&lt;br&gt;
Concessiediepte: Infrastructuur, personeel en/of materieelpark binnen de concessie of in eigendom van de aanbestedende overheid. In Zweden wordt alleen het management aanbesteed en is het materieel eigendom van de overheid (de "managementaanbesteding"). In Nederland wordt niet alleen het management, maar ook het busmaterieel geleverd door de winnende vervoerder.
Onderhands gunnen.
Artikel 67 (voorheen 69b) bepaalt dat de concessie voor het hoofdrailnet tot 1 januari 2015 aan de Nederlandse Spoorwegen verleend wordt.
Het onderhands gunnen van het regionaal openbaar vervoer aan de zittende vervoerder is in enkele gebieden nog toegestaan: voor het vervoergebied van de steden Amsterdam, Rotterdam en Den Haag. Deze uitzondering is een gevolg van druk die op het derde kabinet Balkenende werd uitgeoefend, met name vanuit de vakbonden.
Laagste prijs.
Met de 'laagste prijs' wordt eigenlijk de vervoerder bedoeld die de minste exploitatiesubsidie nodig heeft (of denkt te hebben) om het vervoer te kunnen uitvoeren. Met de 'beste kwaliteit' bedoelen de meeste concessieverleners de vervoerder die de meeste dienstregelinguren (DRU's) levert. Sommige concessieverleners stellen echter geen tot weinig eisen waar deze DRU's dienen te worden ingezet, zodat een vervoerder extra DRU's mag inzetten op succesvolle spitslijnen en minder DRU's op het platteland.
Taxivervoer.
De Wet Personenvervoer voorzag voor het taxivervoer een andere marktordening, namelijk een bijna volledige liberalisatie waarin ieder die aan enkele minimale voorwaarden voldeed de weg op kon als taxichauffeur. De negatieve gevolgen hiervan werden door de media geduid als de 'Taxi-oorlog'. Inmiddels wordt de liberalisatie stapsgewijs teruggedraaid en overweegt het ministerie om chauffeurs te verplichten om te opereren als onderdeel van een taxicentrale (2009).
Bepalingen voor gebruikers van voorzieningen van het openbaar vervoer.
Hoofdstuk IV, "Bepalingen voor gebruikers van voorzieningen van het openbaar vervoer" (art. 70-74 Wp2000), bevat bepalingen over het moeten hebben van een vervoerbewijs (zie ook boete bij zwartrijden), en andere voorschriften (zie ook verplicht mondkapje).
Deze bepalingen worden uitgewerkt in Hoofdstuk 4, "Vervoervoorwaarden en bepalingen voor de reiziger" (art. 44-53), van Bp2000.
Artikel 72 Wp2000 bepaalt:
Artikel 52 Bp2000 bepaalt dat onder verstoring van orde, rust, veiligheid of een goede bedrijfsgang als hiervoor bedoeld worden verstaan:
Verblijfsverbod.
De "Wet van 19 november 2014 tot wijziging van de Spoorwegwet en de Wet personenvervoer 2000 in verband met een tweede tranche van uitvoeringsmaatregelen van het kabinetsstandpunt «Spoor in beweging», waaronder regels inzake bijzondere spoorwegen en vereenvoudiging van het vergunningenregime hoofdspoorwegen, en in verband met de invoering van een verblijfsverbod voor voorzieningen openbaar vervoer" (Stb. 2015, 9) wijzigt onder meer een aantal bepalingen in de Wet personenvervoer 2000, waaronder een op 1 mei 2015 in werking getreden mogelijkheid tot het opleggen van een verblijfsverbod in of in de onmiddellijke nabijheid van voorzieningen van en behorende bij het openbaar vervoer, zoals stations. Deze kan bijvoorbeeld worden toegepast bij bedelpraktijken en drugshandel.
Dit vormt een aanvulling op de al langer bestaande mogelijkheid tot het opleggen van een openbaar-vervoerverbod.

</doc>
<doc id="33745" url="https://nl.wikipedia.org/wiki?curid=33745" title="Concessieverlener">
Concessieverlener



</doc>
<doc id="33746" url="https://nl.wikipedia.org/wiki?curid=33746" title="Hertogen van Brabant">
Hertogen van Brabant



</doc>
<doc id="33748" url="https://nl.wikipedia.org/wiki?curid=33748" title="Correspondent">
Correspondent

Een correspondent of correspondente is in het algemeen iemand die contact onderhoudt met personen of instellingen. In het privéleven is het iemand met wie brieven of e-mails worden uitgewisseld.
Als beroep is een correspondent een medewerker in de media met een specifieke rapportagetaak. Zo is er bijvoorbeeld een "buitenlandse correspondent" die gebeurtenissen vanuit het buitenland rapporteert en een "oorlogscorrespondent" die over oorlogen rapporteert. Een "financiële correspondent" rapporteert vanuit binnen- en buitenland over gebeurtenissen in de financiële wereld.
In de bankwereld is een correspondent een andere, meestal buitenlandse, bankinstelling met wie klantenservice wordt uitgewisseld.

</doc>
<doc id="33749" url="https://nl.wikipedia.org/wiki?curid=33749" title="Butler">
Butler

Een butler of kamerheer is in kleine en grote huishoudens de leider van de huisbedienden. Hij is het hoofd van de huishouding, in welke hoedanigheid hij verantwoordelijk is voor het functioneren van de huishouding. Verder fungeert hij als persoonlijke assistent van de familie waarvoor hij werkt. Butler is een Engelse verbastering van het Franse woord "bouteleur", wat "kelner" betekent.
Oorsprong.
Het woord butler stamt vanaf het Oudfranse woord "botellier", wat een titel was voor degene die de wijnvoorraad van de koning beheerde. Het Nederlandse woord bottelier is hieraan verwant.
Butlers worden vooral geassocieerd met de negentiende-eeuwse en vroeg-twintigste-eeuwse Engelse adel, maar de activiteiten van de butler zijn al ouder en bestaan al sinds mensen het zich konden permitteren om huishoudelijk personeel in dienst te hebben.
Van oudsher genoten jongemannen van relatief lage komaf de opleiding tot butler op het landgoed waar men van vader op zoon een boerderij pachtte van een adellijke of rijke familie. Jongens die netjes hun pet afnamen voor de heer of dame des huizes werden soms uitgenodigd om de familie in de tuin te helpen. Ze werden dan te werk gesteld in het benedenhuis van het herenhuis, onder leiding van de butler, die vaak veel ouder was. Ze hielpen bij de klusjes die op het landgoed te doen waren -- tuinieren, jagen, slachten, haarden aanmaken, baden vullen, enzovoort. Mannelijke bedienden met goede manieren en bewezen trouw aan de familie konden uiteindelijk opklimmen tot de positie van butler.
Moderne taken.
Hoewel butlers vooral worden geassocieerd met een levenswijze die men in de moderne tijd niet vaak meer tegenkomt, bestaan butlers nog steeds. Een moderne butler kan ondersteuning geven bij de briefwisselingen van zijn baas, bij artsbezoek, en bij het maken van zowel zakelijke als persoonlijke afspraken. De butler ondersteunt bij huishoudelijke activiteiten of neemt die geheel over. Hij organiseert ontvangsten, zowel ten huize van zijn baas als elders, en verder fungeert hij soms als chauffeur en begeleidt hij activiteiten buitenshuis. Op zeer grote landgoederen staat boven de butler nog een "estate manager".
Fictie.
De butler is een bekend personage op het Engelse toneel en in fictieverhalen, waar hij meestal wordt voorgesteld als een indrukwekkende figuur en vaak de naam 'James' draagt. 
Een voorbeeld is het stuk "The Admirable Crichton" van J.M. Barrie, waarin een voorname familie schipbreuk lijdt en op een onbewoond eiland terechtkomt. De butler neemt de leiding van de schipbreukelingen op zich, een taak die hem wel is toevertrouwd. De bekendste butler in de Britse literatuur is Reginald Jeeves, de held van de Jeeves-en-Wooster-boeken van P.G. Wodehouse, hoewel die technisch gezien eerder een persoonlijke bediende ("valet") is dan een butler. 
In bepaalde detective-romans en films, die in het Engels "whodunits" worden genoemd, is een gevleugelde uitspraak: 'De butler heeft het gedaan.' (The butler did it.)

</doc>
<doc id="33750" url="https://nl.wikipedia.org/wiki?curid=33750" title="Togo">
Togo

Togo (uitspraak: [ˈtoɣo]) (voorheen Togoland), officieel de Togolese Republiek (Frans: "République togolaise"), is een land in Afrika dat grenst aan Ghana, Burkina Faso, Benin en aan de Atlantische Oceaan (Baai van Benin).
Geschiedenis.
Het huidige Togo wordt beheerst door de Ewevolkeren (32%) en de Kabyés (16%). De Ewes vestigden zich pas in de 18e eeuw in Togo. Portugezen, Spanjaarden, Denen en Nederlanders vestigden in de 18e en 19e eeuw handelsposten, maar het binnenland bleef onontdekt. De Duitse handelaar Gustav Nachtigal (1834-1885) sloot een verdrag met de voornaamste stamhoofden van de Ewes, waarna Togo onder de naam "Duits Togoland" een Duits protectoraat werd. Nachtigal bleef tot 1884 in Togo met de titel rijkscommissaris. Het echte koloniale bestuur werd evenwel pas in de 20e eeuw gevestigd. De Duitsers probeerden van Togo een modelkolonie te maken.
Vlak na het uitbreken van de Eerste Wereldoorlog werd Togo door de Fransen en Britten op de Duitsers veroverd (1914). Na de Eerste Wereldoorlog werd Togo een mandaatgebied van de Volkenbond. West-Togo werd aan de Britse kolonie Goudkust (thans Ghana) toegevoegd, terwijl Oost-Togo onder de naam 'Togo' werd bestuurd door de Fransen.
Na de Tweede Wereldoorlog werd de Volkenbond opgeheven waarna beide Togo's VN-trustschappen werden (1946). Beide gebieden bleven daardoor bestuurd door de Britten en Fransen. Brits Togo (dat dus onderdeel was geworden van Ghana) koos in 1956 per referendum voor aansluiting bij Ghana. In 1956 verkreeg Frans Togo autonomie binnen de Franse Unie. Nicolas Grunitzky van de Progressieve Partij van Togo (PTP) werd minister-president. De verkiezingen van 1958 werden echter gewonnen door Sylvanus Épiphanio Olympio's Comité de l'Unité Togolaise (CUT). Olympio werd daarop minister-president. Premier Olympio behoorde tot de Ewes.
Op 27 april 1960 werd Togo een onafhankelijke republiek met Olympio als eerste president en premier. In 1961 werd het ambt van premier afgeschaft. President Olympio hoopte een Unie te vormen bestaande uit Dahomey, Ghana en Togo, omdat in die drie landen de Ewes de grootste bevolkingsgroep vormden. Dit bleek echter niet mogelijk. President Olympio's politiek was vooral pro-Ewe, wat hem de woede op de hals haalde van de andere bevolkingsgroepen.
Met behulp van het leger pleegde ex-premier Nicolas Grunitzky in januari 1963 een staatsgreep waarbij president Olympio om het leven kwam. Grunitzky werd op 15 januari 1963 president van de republiek. Grunitzky's beleid – ondersteund door zijn Togolese Volksbeweging – bleek echter nauwelijks af te wijken van dat van Olympio. Ook onder Grunitzky werden vooral de Ewes voorgetrokken. Op 14 januari 1967 trok het leger de macht naar zich toe en werd generaal Étienne Eyadéma president en minister van Defensie. Om de rust en orde te herstellen en een burgeroorlog tussen de verschillende bevolkingsgroepen te voorkomen, werden politieke partijen (die praktisch allemaal etnisch georganiseerd waren) en vakbonden verboden. In november 1969 richtte Eyadéma een eenheidspartij op, de Rassemblement du Peuple Togolais (RPT). De RPT moest alle volkeren omvatten en stelde het tot haar doel eenheid te creëren. Het regime van Eyadéma was corrupt en de mensenrechten werden geschonden. Economisch ging het Togo in de jaren zeventig voor de wind en het was er redelijk stabiel. In de jaren zeventig werden de fosfaatwinningsbedrijven genationaliseerd. (Fosfaat is een van Togo's belangrijkste exportproducten.)
In de jaren tachtig ging Togo economisch achteruit en nam de onvrede onder de bevolking toe. Er werden meerdere, mislukte aanslagen op het leven van president Eyadéma gepleegd. In 1991 stond de president de vorming van politieke partijen naast de RPT toe. De trage invoering van een nieuwe grondwet leidde in 1992 tot ernstige botsingen tussen voor- en tegenstanders van president Eyadéma. In september 1992 werd er een mislukte staatsgreep gepleegd door het leger. Ruim 200.000 mensen sloegen op de vlucht. Bij de parlementsverkiezingen werd de oppositiepartij 'Comité Actie door Vernieuwing' (CAR) de grootste partij. In 1996 wist de RPT echter weer de meerderheid te behalen. Bij de verkiezingen daarna won de RPT telkens weer.
Op 5 februari 2005 overleed president Eyadéma na een regeringsperiode van 38 jaar. Het leger greep de macht en installeerde zijn zoon Faure Eyadéma als president. Dit alles ging in tegen de grondwet van Togo, volgens welke de parlementsvoorzitter waarnemend president zou moeten worden. De Organisatie voor Afrikaanse Eenheid (OAU) reageerde met een boycot. Onder pressie van de OAU en o.a. Frankrijk trad Faure Eyadéma op 25 februari 2005 af en werd opgevolgd door Abass Bonfoh (van de regerende RPT). De nieuwe regering schreef presidentsverkiezingen uit voor 24 april 2005. Faure Eyadéma stelde zich kandidaat voor het presidentschap en won deze. In maart 2010 werd hij herkozen, waarna tegenkandidaat Jean-Pierre Fabre van de "Verenigde Krachten voor Verandering" de regering beschuldigde van fraude en manipulatie. In 2020 kreeg Togo voor het eerst een vrouwelijke regeringsleider, te weten Victoire Tomegah Dogbé.
Bestuurlijke indeling.
Togo is ingedeeld in vijf regio's: Centrale, Kara, Maritime, Plateaux en Savanes. Deze regio's bestaan uit in totaal 23 prefecturen, die weer verder verdeeld zijn in gemeenten. Lomé is een gemeente die niet onder een prefectuur valt.
Staatsinrichting.
Na de staatsgreep van 1967 werd de grondwet opgeschort en het parlement ontbonden. In 1971 werd uit het Centrale Comité van de Rassemblement du Peuple Togolais (RPT), de eenheidspartij, een nationale raad gevormd dat als 'parlement' optrad. In 1980 kreeg Togo een nieuwe grondwet en werd het parlement hersteld. Als enige partij werd alleen de RPT toegelaten. In 1992 werd de grondwet vervangen door een nieuwe grondwet en werd het meerpartijenstelsel ingevoerd.
Togo is een republiek met een sterke positie voor de president. De wetgevende macht wordt uitgeoefend door de uit 81 leden bestaande Assemblée Nationale die voor 5 jaar via algemeen enkelvoudig kiesrecht wordt gekozen. Er bestaat een meerpartijenstelsel. De voornaamste partijen zijn de "Unie voor de Republiek" (regeringspartij), het "Comité Actie voor Vernieuwing" (CAR), de "Togolese Vooruitgangspartij" (PTP), het "Comité voor een Verenigd Togo" (CUT), de "Coördinatie van de Nieuwe Krachten" (CFN), de "Togolese Volksbeweging" (MPT) en de "Togolese Unie voor Democratie" (UTD). De voornaamste oppositieleider is Gilchrist Olympio, zoon van wijlen Sylvanus Olympio, president van 1960-1963.
Armoede.
Volgens het Ontwikkelingsprogramma van de Verenigde Naties leeft in Togo 32,3% van de bevolking onder de armoedegrens.

</doc>
<doc id="33755" url="https://nl.wikipedia.org/wiki?curid=33755" title="Openbare aanbesteding">
Openbare aanbesteding

Een openbare aanbesteding is een wijze van het inkopen van producten of diensten, waarbij ondernemers die een dienst of product willen verkopen, een prijs of een prijs- en kwaliteitsbod kunnen doen. Het systeem werd in België gebruikt tot eind juni 2017, en werd vervangen door de algemenere "openbare procedure".
De inkopende partij, in veel gevallen een overheid of overheidsorganisatie, stelt eisen vast waaraan het product of dienst moet voldoen.
De gunning van de opdracht kan plaatsvinden op grond van de laagste aangeboden prijs (laagste prijs) of op basis van de hoogste waarde voor de prijs (value for money) van de aanbieding. In dat laatste geval wordt gesproken van gunning op basis van economisch meest voordelige aanbieding of inschrijving (EMVA of EMVI). Bij EMVI dan wel EMVA stelt de inkoper vast hoeveel waarde wordt gehecht aan bepaalde eisen. Deze eisen worden vastgesteld in een "Bestek" en/of in een "Programma van Eisen (en wensen) (PvE)".
Na de officiële publicatie van de aanbestedingsdocumenten (bijvoorbeeld op de aanbestedingskalender of bij het bureau officiële publicaties van de EU) krijgen ondernemers de kans om binnen een bepaalde tijdsperiode een prijs- en kwaliteitsbod te doen. De inkoper kiest vervolgens op de prijs en de van tevoren vastgestelde beoordelingspunten de ondernemer die een product of dienst kan leveren die het beste en / of goedkoopste is.
Het tegenovergestelde van een openbare aanbesteding is een onderhandse aanbesteding.

</doc>
<doc id="33756" url="https://nl.wikipedia.org/wiki?curid=33756" title="Gilbert Becaud">
Gilbert Becaud



</doc>
<doc id="33757" url="https://nl.wikipedia.org/wiki?curid=33757" title="Europese aanbesteding">
Europese aanbesteding

Een Europese aanbesteding is een aanbesteding volgens bepaalde Europese richtlijnen.
Een aantal richtlijnen van de Europese Unie verplicht Europese overheden om overheidsopdrachten die een bepaald bedrag te boven gaan uit te schrijven via de procedure van een Europese aanbesteding.
Richtlijnen.
In de EU-richtlijnen wordt onderscheid gemaakt tussen verschillende soorten contracten, zoals getoond in de volgende tabel:
Voorheen bestond er voor elk soort contract een aparte richtlijn, maar sinds 2004 zijn die gecombineerd tot richtlijn 2004/18/EG. Die richtlijn geldt voor werken, leveringen en diensten voor nationale, regionale en lokale overheden, met uitzondering van enkele specifieke sectoren. In 2014 werd de richtlijn 2004/18/EG vervangen door de richtlijn 2014/24/EU.
Er is een afzonderlijke richtlijn voor werken, leveringen en diensten aan de specifieke sectoren gas-, water- en energievoorziening, vervoer, postdiensten, winning van brandstoffen, en haven- of luchthavenfaciliteiten (nutsbedrijven) (richtlijn 2014/25/EU). Deze geldt bijvoorbeeld voor de bouw van de vijfde landingsbaan op Schiphol of de levering van gasbuizen. Deze richtlijn vervangt de oude richtlijn 2004/17/EG.
Uitgangspunten.
Het uitgangspunt is dat elke aanbieder in de hele EU een eerlijke kans heeft om een opdracht te verwerven. Als een stadsbestuur in Italië bijvoorbeeld een tunnel wil laten bouwen, mogen ze die opdracht niet onderhands aan een plaatselijke aannemer geven.
De beginselen zijn:
Wanneer is Europese aanbesteding verplicht.
Deze verplichting geldt voor
De procedure kan worden toegepast op:
Voor verschillende soorten opdrachten gelden verschillende drempelbedragen. Voor de centrale overheid is Europees aanbesteden reeds bij lagere drempelbedragen verplicht dan voor andere instanties. Voor de drempelbedragen die gelden van 1 januari 2020 tot en met 31 december 2021 - zie onderstaande tabel:.
Werkwijze in Nederland.
De Europese aanbesteding wordt gepubliceerd in het Publicatieblad van de EU. Krachtens de nieuwe Aanbestedingswet is een aanbestedende dienst verplicht een aankondiging eerst te publiceren op Tenderned. Hiermee zijn alle aanbestedingen van de Nederlandse overheid te vinden op een plek. TenderNed stuurt Europese aankondigingen centraal door naar het platform van de Europese Unie (TED).

</doc>
<doc id="33758" url="https://nl.wikipedia.org/wiki?curid=33758" title="Computationele Taalkunde">
Computationele Taalkunde



</doc>
<doc id="33759" url="https://nl.wikipedia.org/wiki?curid=33759" title="Computertaalkunde">
Computertaalkunde



</doc>
<doc id="33760" url="https://nl.wikipedia.org/wiki?curid=33760" title="Computationele Linguistiek">
Computationele Linguistiek



</doc>
<doc id="33761" url="https://nl.wikipedia.org/wiki?curid=33761" title="Computationele linguistiek">
Computationele linguistiek



</doc>
<doc id="33762" url="https://nl.wikipedia.org/wiki?curid=33762" title="Dam (waterkering)">
Dam (waterkering)

Een dam is een dwars door een water gelegen afsluiting, bedoeld om vissen te vangen, water te keren of te beheersen ten behoeve van bijvoorbeeld inpoldering, energieopwekking voor met name de mijnindustrie, of wegenaanleg. Natuurlijke dammen worden gebouwd door bevers en stuwdammen door mensen.
Wereldwijd zijn er zo'n 45.000 dammen aangelegd door mensen, waarvan er 5000 in Europa zijn. Begin twintigste eeuw werden de eerste dammen van Europa gebouwd en in de jaren zeventig en tachtig kwam er een snelle groei van het aantal dammen. In Europa zijn ze met name gebouwd in rivieren in de Alpenlanden, in het noordwesten van het Verenigd Koninkrijk en in het noorden van Spanje. Dammen en meren worden ingezet bij de irrigatie van landbouwgebieden, om de waterstand van de rivier te controleren, voor de drinkwatervoorziening en voor recreatiedoeleinden. Buiten Europa wordt 20% van de dammen gebruikt voor energieopwekking, binnen Europa ligt dit op 70%.
De oudste bij naam bekende dam is de Drususdam, omstreeks 12 v.Chr. aangelegd door de Romeinen. De bekendste dammen in Nederland maken onderdeel van de Deltawerken. De Afsluitdijk is met 30 kilometer de langste dam van Nederland. Dergelijke dammen zijn bedoeld om het waterniveau in grote binnenwateren te reguleren en het laaggelegen omliggende land te beschermen. België en Suriname kennen, in tegenstelling tot Nederland, enkele stuwdammen. Een stuwdam bevat vaak een waterkrachtcentrale en heeft daarmee vaak als belangrijkste functie het opwekken van energie. Vanwege de negatieve ecologische impact worden tegenwoordig dammen weer afgebroken.
Dammen en plaatsnamen.
Veel Nederlandse plaatsnamen danken hun naam aan een dergelijke afsluiting. Het was een plaats waar het verkeer naartoe werd geleid, en op dergelijke plaatsen ontstond bebouwing. Hoewel dam-namen ook op andere manieren ontstaan zijn, heten veel plaatsen naar het water waarin de dam was gelegen, met als tweede deel het woord dam, bijvoorbeeld:
Alhoewel het woord "dam" in veel talen is overgenomen zijn dam-plaatsen gemeengoed in Nederland. In België komt de naam Damme voor.
Pendam, pending, penningsdijk.
In het noorden van Nederland worden een dam, met name als deze voorkomen in een watergang, ook wel pendam genoemd. Het woord pennen betekent het vasthouden of tegenhouden van water. Kades langs watergangen worden ook wel "penning" of "pending" genoemd. Omdat het woord niet meer als zodanig werd herkend, werd het soms verlengd tot "penningsdijk" (feitelijk een tautologie).

</doc>
<doc id="33763" url="https://nl.wikipedia.org/wiki?curid=33763" title="Winkelhaak">
Winkelhaak



</doc>
<doc id="33764" url="https://nl.wikipedia.org/wiki?curid=33764" title="Maria Callas">
Maria Callas

Maria Anna Sofia Cecilia Kalogeropoulos (Grieks: ), beter bekend onder haar artiestennaam Maria Callas (Grieks: ) (New York, 2 december 1923 – Parijs, 16 september 1977) was een van de beroemdste operazangeressen van na de Tweede Wereldoorlog.
Levensloop.
Aanloop.
Maria Kalogeropoulos werd geboren in New York uit Griekse immigranten. De achternaam Kalogeropoulos werd op haar geboortecertificaat ingekort tot "Kalos", wat in het Grieks "mooi" betekent, later werd dit vervormd tot "Callas". De jonge Maria reisde in 1937 met haar moeder mee terug naar Griekenland en kreeg haar eerste zangopleiding in Athene. Hoewel ze voor het Atheens Conservatorium niet werd aangenomen, kon ze aan het werk bij het Grieks Nationaal Conservatorium.
Haar eerste zangpedagoge Maria Trivella besloot dat ze geen alt, maar een dramatische sopraan was.
Callas werkte zeer hard en boekte snel vorderingen. Op 11 april 1938 gaf ze haar eerste openbare optreden, met een stuk uit Puccini's Tosca. In 1939 ging ze alsnog aan het Atheens Conservatorium studeren, onder Elvira de Hidalgo. In 1942, op achttienjarige leeftijd, zong ze de hoofdrol in Tosca. Binnen tien jaar zou ze bekendstaan onder de erenaam "la divina" - de goddelijke.
In 1949 trouwde ze met Giovanni Battista Meneghini, een oudere rijke industrieel uit Milaan: het huwelijk duurde tot 1959. Tussen 1953 en 1954 verloor Callas ongeveer 36 kilo lichaamsgewicht en kreeg ze het slanke postuur van haar latere jaren.
Volle ontplooiing.
Deze Griekse sopraan van Amerikaanse geboorte schitterde vooral in de grote rollen van de negentiende-eeuwse Italiaanse opera's, in het bijzonder die van Vincenzo Bellini, Giacomo Puccini en Giuseppe Verdi. De jaren '50 gelden als haar bloeiperiode.
De kracht van Callas' stem lag in de dramatische presentatie; ze zong haar partijen op een buitengewoon meeslepende wijze en met volle overtuiging, waarbij de onberispelijkheid van de techniek terugtrad ten voordele van de emotionele uitwerking op de luisteraar.
Haar kwaliteiten werden ook gezien in de combinatie van én een bijzonder goede toneelspeelster én een buitengewone operazangeres. Haar zangtechniek was overigens vooral in haar beste jaren uitstekend, hoewel zangpedagogen altijd bepaalde punten van kritiek hebben gehad. De vermenging bij Callas van het beroepsmatige met het persoonlijke, zoals dit nadrukkelijk door haar en haar platenmaatschappij EMI bevorderd werd richting internationale nieuwsmedia, droeg bij aan haar enorme succes. Hierbij komt dat de stem van Maria Callas een uniek timbre had, waardoor zij in elke opname, vanaf het allereerste begin, onmiddellijk herkenbaar is.
Latere jaren.
Na een liefdesverhouding met Aristoteles Onassis tussen 1959 en 1968, die werd beëindigd doordat Onassis haar verruilde voor de weduwe van de Amerikaanse president John F. Kennedy, Jacqueline Kennedy, trok Callas zich vanaf omstreeks 1965 geleidelijk uit de operawereld terug en verbleef zij in haar appartement in Parijs. Wel liet ze zich overhalen om van 1973 tot 1974 een afscheidstournee te maken, wereldwijd. Op 11 december 1973 gaf ze in Amsterdam een concert. Het publiek juichte haar keer op keer staande toe: veel bezoekers zagen Callas bij deze gelegenheid voor het eerst in levenden lijve optreden.
Maria Callas stierf in haar appartement aan een hartaanval op 16 september 1977.
Na een dienst in de Grieks-Orthodoxe kerk aan de Rue Georges Bizet in Parijs, waarvoor tienduizenden mensen naar Parijs waren gekomen, werd haar lichaam gecremeerd op de Parijse begraafplaats Père Lachaise en haar as werd daar in het columbarium geplaatst. Na op de eerste dag te zijn gestolen en twee dagen later teruggevonden, werd de as later, in 1979, conform haar eigen wens uitgestrooid voor het eiland Skorpios in de Ionische Zee. Op de begraafplaats Père-Lachaise is een gedenkplaat aangebracht.

</doc>
<doc id="33765" url="https://nl.wikipedia.org/wiki?curid=33765" title="Spreekwoorden">
Spreekwoorden



</doc>
<doc id="33767" url="https://nl.wikipedia.org/wiki?curid=33767" title="Handcirkelzaag">
Handcirkelzaag



</doc>
<doc id="33768" url="https://nl.wikipedia.org/wiki?curid=33768" title="Maria Kalogheropoulos">
Maria Kalogheropoulos



</doc>
<doc id="33770" url="https://nl.wikipedia.org/wiki?curid=33770" title="Willy Brandt">
Willy Brandt

Willy Brandt, geboren als Herbert Ernst Karl Frahm (Lübeck, 18 december 1913 – Unkel, 8 oktober 1992), was een Duits journalist, politicus van de SPD, burgemeester, federaal minister en bondskanselier van Duitsland van 1969 tot 1974. In 1971 ontving hij de Nobelprijs voor de Vrede voor zijn inzet voor Europese Politieke Samenwerking.
Jeugdjaren.
Willy Brandt werd geboren op 18 december 1913 in Lübeck als Herbert Frahm, de zoon van de ongehuwde verkoopster Martha Frahm. Zijn vader leerde hij nooit kennen. Hij groeide bij zijn moeder en stiefgrootvader Ludwig op, later bij de stiefgrootvader en diens tweede vrouw. Ludwig Frahm was sociaaldemocraat, Herbert werd in 1925 lid van een sociaaldemocratische kinderengroep. Ofschoon sinds 1930 lid van de SPD, ging hij in oktober 1931 naar de radicalere kleine Sozialistische Arbeiterpartei. Hij had zijn gymnasiumdiploma "(Abitur)" behaald en wilde journalist worden.
Noorwegen en Zweden.
Na de machtsovername van de nationaalsocialisten in 1933 trok hij in opdracht van de SAP naar Noorwegen om daar een voorpost van deze verzetsbeweging op te bouwen. Hij leerde Noors en voorzag in zijn onderhoud door het schrijven voor Noorse kranten. Hierdoor en door zijn politieke werk kon hij zijn studie geschiedenis die hij in 1934 in Oslo begon niet voltooien.
Onder meer bezocht hij in 1934 Nederland, als afgevaardigde voor een congres van het Socialistisch Jeugdverbond dat op 24 februari 1934 te Laren NH zou worden gehouden. De burgemeester van Laren, Hubert Louis Marie van Nispen tot Sevenaer, liet echter alle buitenlandse deelnemers aan dit congres arresteren wegens 'ongewenste politieke activiteiten.' Vier van Brandts Duitse medestanders werden aan nazi-Duitsland uitgeleverd, van wie slechts één overleefde. Dankzij zijn Noorse papieren wist Brandt Nederlandse uitlevering aan de Gestapo te ontlopen en werd hij over de Belgische grens gezet. In 1938 nam de Duitse regering hem zijn staatsburgerschap af. Een van zijn pseudoniemen uit die tijd was "Willy Brandt," onder welke naam hij in augustus 1940 Noors staatsburger werd en in 1948/1949 weer Duits staatsburger. Brandt ging onder meer incognito op politieke verkenningsreis naar Duitsland en deed verslag van de burgeroorlog in Spanje.
Na de inval van Duitse troepen in Noorwegen in het voorjaar van 1940 werd Brandt gearresteerd door Duitse soldaten, maar door zijn Noorse uniform niet herkend als socialistische Duitse balling. Na te zijn vrijgelaten vluchtte hij naar Zweden. In Stockholm stichtte hij met enkele medestanders een Noors-Zweeds persbureau, dat de informatievoorziening voor 70 kranten in Zweden verzorgde, en werkte hij eraan mee om SAP-leden weer naar de SPD te brengen. In 1945 kwam hij als verslaggever voor Scandinavische kranten terug naar Duitsland. Uiteindelijk besloot hij om niet terug naar Lübeck te gaan maar naar Berlijn, waar hij in dienst trad als persattaché bij de Noorse militaire missie.
Berlijn.
In 1949 werd Brandt, inmiddels weer Duits staatsburger, een van de Berlijnse afgevaardigden in de Bondsdag, het Bonds-Duitse parlement in Bonn. Vanaf 1950 was hij ook lid van het stadsparlement van (West-)Berlijn. In 1950 betaalden de Verenigde Staten in het geheim 200.000 Duitse mark aan Willy Brandt, later in de jaren vijftig nog meer geld. Hiermee wilden de VS ertoe bijdragen dat de Duitse SPD, die destijds naar het marxisme neigde, zich meer zou richten op integratie van de Duitse Bondsrepubliek in het Westen – de lijn die destijds o.a. SPD-lid Brandt voorstond.
In 1955 ging Brandt terug naar Berlijn om president van het Berlijns parlement te worden en in 1957 werd hij gekozen tot de nieuwe burgemeester van Berlijn. In die functie werd hij populair en ook buiten Berlijn zeer bekend door zijn vastberaden houding ten aanzien van de sovjets. Hij was burgemeester toen in 1961 de Duitse Democratische Republiek de Muur liet bouwen. Twee jaren later sloot West-Berlijn met de DDR diverse "Passierscheinabkommen", een soort visa waarmee West-Berlijners het recht kregen om tussen Kerstmis en Nieuwjaar hun familie in Oost-Berlijn te bezoeken.
Hij gold als conflictschuw en gematigd linksgeoriënteerd lid van de SPD. Daarom steunden zeker niet alle partijleden hem, maar toch zag de partij hem in 1961 als de meest geschikte kandidaat voor het bondskanselierschap. Nog op hetzelfde partijcongres waarop hij kandidaat werd kreeg hij niet voldoende stemmen om lid van het bestuur van de partij te worden. Bij de Bondsdagverkiezingen van 1961 en 1965 (en 1969) bezorgde Brandt zijn partij winst, maar ze bleef steeds bij de CDU/CSU achter. Brandt bleef burgemeester van Berlijn; na de verkiezingen van 1965 had hij zijn doel om bondskanselier te worden voor zichzelf laten vallen.
Minister van Buitenlandse Zaken.
Bondskanselier Ludwig Erhard van de CDU kon in 1965 zijn coalitie met de liberale FDP voortzetten, maar in oktober 1966 viel de coalitie uiteen. De liberalen waren het niet eens met Erhards antwoord op de toenmalige economische crisis. Snel werd de SPD gevraagd als partner en op 1 december 1966 werd de CDU-politicus Kurt Georg Kiesinger tot kanselier van een CDU/CSU-SPD-coalitie (de zogenaamde Grote Coalitie) gekozen. Brandt werd Minister van Buitenlandse Zaken.
Kanselier.
Na de verkiezingen van 1969 kon Brandt een regering vormen met een krappe meerderheid van SPD en FDP. Brandt werd de 4de bondskanselier van de Bondsrepubliek en de eerste sociaaldemocratische kanselier van Duitsland sinds 1930.
Brandts ambtstijd werd vooral gekenmerkt door zijn vernieuwende Ostpolitik, die de Koude Oorlog door de spreuk „Wandel durch Annäherung“ (verandering door contact, resp. politiek van kleine stappen voorwaarts) moest vervangen en waardoor de Berlijnse Muur geleidelijk opener zou moeten worden, vooral voor personenverkeer uit West- én Oost-Duitsland. Ondanks scepsis in het begin (Nixon, Kissinger, Pompidou), werd dit beleid gesteund door de grootmachten van het westen. De door Brandt begonnen ontspanningspolitiek sloeg aan en mondde uiteindelijk uit in verdragen met Polen en de Sovjet-Unie, waarmee de Bondsrepubliek onder meer de naoorlogse grenzen van Europa erkende.
Toen Brandt in 1970 in Erfurt de voorzitter van de Ministerraad van de DDR Willi Stoph trof tijdens zijn staatsbezoek aan de DDR, werd hij door de bevolking hartstochtelijk toegejuicht, wat de DDR-machthebbers irriteerde. Maar ook in eigen land maakte zijn charismatische optreden en zijn besluitvaardig, geleidelijk toewerken naar betere internationale verhoudingen, hem zeer populair. Ook bijvoorbeeld in Nederland was hij geliefd.
Tijdens het bezoek aan Warschau op 7 december 1970, voor de ondertekening van het Verdrag van Warschau, herdacht hij in de functie van Duitslands bondskanselier de slachtoffers van het nationaalsocialistisch bewind door letterlijk een knieval te doen voor het gedenkteken van de opstand in het getto van Warschau in 1943. Deze "knieval van Warschau" illustreerde de start van zijn ontspanningspolitiek. De internationale erkenning voor die politiek werd onder meer onderstreept door de toekenning aan Brandt van de Nobelprijs voor de Vrede in 1971.
Brandt wilde ook grote hervormingen doorvoeren op sociaal-, rechterlijk- en onderwijsgebied. "Mehr Demokratie wagen", luidde zijn motto, waarmee hij de volgens hem vastgeroeste binnenlandse politiek in beweging wilde krijgen.
Zijn politiek ten opzichte van het Oostblok, en de maatschappelijke hervormingen die Brandt wilde doorvoeren stuitten op kritiek, voornamelijk bij de oppositionele CDU en CSU en hun afgevaardigden in de Union-fractie. Maar ook binnen de eigen meerderheid had hij niet altijd alle parlementsleden aan zijn zijde. Sinds zijn aantreden als kanselier waren zoveel leden van de SPD en FDP, waaronder ook de voormalige FDP-leider Erich Mende, naar de oppositie overgelopen dat Brandt in 1972 rekenkundig nauwelijks nog de meerderheid in de Bondsdag had.
In 1972 meende oppositieleider Rainer Barzel dat hij genoeg steun in het parlement zou verkrijgen om door een "konstruktives Misstrauensvotum" zelf bondskanselier te worden. Hij kwam echter twee stemmen te kort; later bleek dat minstens één lid van de CDU door de DDR omgekocht was om niet voor Barzel te stemmen.
Wetsontwerpen van de SPD-FDP-coalitie verkregen echter ook geen meerderheid in de Bondsdag, daarom liet Brandt (via een wat ingewikkelde procedure) door president Gustav Heinemann de Bondsdag ontbinden. Bij de verkiezingen van november behaalde de coalitie van SPD/FDP een klinkende overwinning. De SPD kwam op 45,8% van de stemmen, ze kreeg voor het eerst meer steun van de kiezers dan CDU/CSU. Brandt kon een nieuwe regering vormen die op een ruime meerderheid in de Bondsdag kon rekenen.
Tijdens dit tweede kabinet-Brandt keerde het tij. De binnenlandse hervormingen bleken duur te zijn, in 1973 kwam daar de oliecrisis bij. Brandts kracht en grote charisma kwamen meer tot hun recht in de buitenlandse politiek dan in binnenlands-economische aangelegenheden. Op 6 mei 1974 nam Brandt onverwacht ontslag omdat zijn persoonlijke medewerker Günter Guillaume ontmaskerd werd als DDR-spion. Een van de redenen was dat Brandt werd meegedeeld dat de DDR over kwetsende informatie over zijn privéleven beschikte. Zowel toen als later beweerden critici dat fractievoorzitter Herbert Wehner hem de nodige steun zou hebben geweigerd om de spionnen-affaire te doorstaan, omdat Wehner de SPD-minister Helmut Schmidt geschikter als kanselier vond.
Politicus en elder statesman.
Brandt bleef actief in de politiek; tot 1987 was hij voorzitter van de SPD en vond dat bondskanselier Schmidt een te pragmatische koers voer en te veel afstand nam van de vredes- en milieubeweging. Brandt werd in 1976 voorzitter van de Socialistische Internationale. Toen op 9 november 1989 de Muur in Berlijn viel was Brandt de eerste bekende sociaaldemocraat die zich voor een snelle hereniging van Duitsland uitsprak.
Familie.
Van 1941 tot 1948 was hij getrouwd met Carlotta Thorkildsen en had met haar hun dochter Ninja (1940). In 1948 trouwde hij met de weduwe Ruth Bergaust. Ze lieten zich scheiden in 1980. Zij was de moeder van zijn drie zoons Peter (1948), Lars (1951) en Matthias (1961). In 1983 trouwde Brandt met de dertig jaar jongere historica Brigitte Seebacher.
Citaat.
Een markante uitspraak van Willy Brandt luidt: Te vaak met de vuist op tafel slaan (dat wil zeggen een compromisloze koers voorstaan en die met harde middelen willen afdwingen), is slechter voor je vuist dan voor de tafel "(Zu oft mit der Faust auf den Tisch zu schlagen, bekommt der Faust schlechter als dem Tisch)".

</doc>
<doc id="33771" url="https://nl.wikipedia.org/wiki?curid=33771" title="Draadnagel">
Draadnagel

Een draadnagel is een uit staaldraad vervaardigd object, aan één zijde gepunt en aan de andere zijde meestal voorzien van een kop, om twee of meer voorwerpen met elkaar te verbinden.
Naam.
In het dagelijks spraakgebruik wordt vaak over "spijkers" gesproken, terwijl draadnagels worden bedoeld. Een spijker is daarentegen een stukje smeedwerk, vierkant in doorsnede en taps toelopend.
Gebruik.
Draadnagels worden onder andere gebruikt om hout vast te spijkeren ("nagelen"). Ze worden met een hamer in het hout gedreven of met een spijkermachine of nagelpistool in het hout geschoten. Niet alleen de vorm en afmetingen van de nagel, maar ook de spijkertechniek is bepalend voor de sterkte van een nagelverbinding. In het algemeen kan gesteld worden dat lange dunne nagels beter zijn dan korte dikke. Als vuistregel geldt dat twee derde van de nagellengte voor de hechting in het onderliggende materiaal moet zorgen.
Materiaal en productie.
Draadnagels zijn gemaakt van staal, of beter gezegd van staaldraad (ijzerdraad). Ze worden tegenwoordig volautomatisch geproduceerd: kop stuiken en tegelijk aanpunten en de nagel afknippen. Voor speciale toepassingen zijn er gehard stalen nagels, onder andere voor het bevestigen in steen. Deze laatste spijkers kunnen bijna niet kromgeslagen worden, maar kunnen wel breken.
Vorm.
De meest gebruikte is de draadnagel met platgeruite kop. Voor werk waarbij de nagels zichtbaar blijven (zogenaamd zichtwerk), gebruikt men wel de draadnagel met verloren kop; deze vallen minder op doordat ook de kop in het hout wordt gedreven. Ook zijn er draadnagels met een soort schroefdraad of met weerhaakjes, die zeer moeilijk los te trekken zijn.
De lengte en dikte van draadnagels worden in millimeters op de verpakking aangegeven: bijvoorbeeld 50 × 3,0; dat is dus 50 mm lang en 3 mm dik. Oorspronkelijk werd de maatvoering in Franse Lignes aangeduid, waarbij met 12 Lignes 12 delen van een inch (25,4 mm) werd bedoeld. Zo stond op een pak (5 kg) als maat van de genoemde 50 x 3,0 mm draadnagels: 24/12 = 24 Lignes x draaddikte 12 = 3,0 mm. Een timmerman vroeg dan om "een pak 24/12".
Andere soorten zijn: ankernagel, bekistingsnagel, asfaltnagel, plaatnagel, betonspijker,
meetspijker, kopspijker en veel andere.

</doc>
<doc id="33772" url="https://nl.wikipedia.org/wiki?curid=33772" title="Centerpunt">
Centerpunt



</doc>
<doc id="33773" url="https://nl.wikipedia.org/wiki?curid=33773" title="Kraspen">
Kraspen

Een kraspen is een dunne stalen pen met een scherpe punt. De geharde of hardmetalen ("Widia") punt is doorgaans geslepen onder een hoek van 30°. Een kraspen kan recht zijn of voorzien zijn van een gebogen punt. Ook zijn er kraspennen met verwisselbare krasstiften.
Men gebruikt een kraspen bij het aftekenen op metaal. Onder aftekenen verstaat men het aanbrengen van lijnen op werkstukken. Langs deze lijnen moeten bepaalde bewerkingen plaatsvinden, zodat het werkstuk de gewenste vormen en afmetingen krijgt. Deze lijnen worden met de kraspen in het materiaal gekrast. Ter verduidelijking van de lijnen wordt het werkstuk vaak eerst bestreken of bespoten met sneldrogende Markeervloeistof. Hierdoor kan men met een kleine kraskracht aftekenen, wat de nauwkeurigheid ten goede komt. Mogen er beslist geen sporen op het werkstuk achterblijven, dan gebruikt men dikwijls een messing kraspen. Een toepassing buiten de werkplaats is het beveiligen van spullen door deze met kraspen te markeren met naam of iets dergelijks.
Om zeer precies te kunnen aftekenen kan ook gebruikgemaakt worden van een krasblok die samen met het werkstuk op een vlakplaat wordt geplaatst. Een krasblok bestaat uit een verstelbare kraspen aan een zuil op een voet. Door verschuiving van het krasblok over de vlakplaat kan men op het werkstuk nauwkeurig horizontale lijnen aanbrengen. Dit kan gebeuren op elk verticaal werkstukvlak.

</doc>
<doc id="33774" url="https://nl.wikipedia.org/wiki?curid=33774" title="Beugelzaag">
Beugelzaag

Een beugelzaag is een zaag met een vervangbaar, relatief smal zaagblad dat aangebracht is in een metalen beugel.
Metaalbewerking.
Beugelzagen die toegepast worden in de metaalbewerking worden vaak "ijzerzaag" genoemd. De tandjes van het zaagblad zorgen voor de verspanende bewerking door de beugel heen en weer te bewegen. Voor zaagbladen wordt in hoofdzaak snelstaal gebruikt met al of niet een extra toevoeging van molybdeen. Goedkopere handzaagbladen worden van gereedschapsstaal gemaakt. Deze zaagbladen worden sneller bot en gaan dus minder lang mee. Het zaagblad dient een zekere spanning te hebben maar mag niet te strak, maar ook niet te slap in de zaagbeugel gespannen worden. In beide gevallen kan snel breuk optreden. Het spannen van het zaagblad gebeurt meestal door het aandraaien van een vleugelmoer. Bij het vervangen van het zaagblad dient op de juiste stand van de tandjes gelet te worden, deze dienen van het handvat af te wijzen.
Bij de beugelhandzaag is de heengaande slag de snijdende slag, er dient dan druk te worden uitgeoefend op de zaagbeugel, zodat de tandjes verspanen. Bij de teruggaande slag wordt geen druk uitgeoefend om de tandjes te sparen, en om de metaaldeeltjes de kans te geven tussen de tandjes los te komen. Er dient altijd rustig en regelmatig met een zo lang mogelijke slag gezaagd te worden, de tandjes slijten dan gelijkmatig over de gehele lengte van het zaagblad. Voor het zagen van lange, smalle stukken kan het zaagblad in de beugel 90° gedraaid worden.
De afmetingen van zaagbladen en aantal tandjes worden vaak aangegeven in inch, men gebruikt hiervoor echter ook millimeters. De lengte wordt gerekend vanuit het hart tussen beide gaten. Over het algemeen wordt een zaagblad gebruikt met 24 tandjes per inch en een lengte van 12 inch, aangegeven als 12”-24. In millimeters is de aanduiding van deze zaag 300mm-10. Dit betekent dat het zaagblad ongeveer 300 mm lang is en 10 tandjes per 10 mm bevat. De meest voorkomende breedte van zaagbladen is ½” of circa 13 mm. 
De dikte en eigenschappen van het te zagen materiaal zijn van belang bij het kiezen van het juiste zaagblad. Een zaagblad met 32 tandjes per inch noemt men "fijngetand". Men gebruikt dit zaagblad voor de hardere materialen en voor dunwandige werkstukken. Een zaagblad met 14 tandjes per inch noemt men "grofgetand". Dit zaagblad past men toe voor zachtere materialen en voor dikwandige werkstukken.
De tandjes van het zaagblad zijn 'gezet', dat wil zeggen, ze staan niet op een lijn maar verspringen afwisselend naar links en naar rechts. De meest toegepaste tandzettingen zijn de normale zetting, en de gegolfde zetting waarbij de tandjes gegolfd of in kleine groepjes beurtelings naar links en rechts zijn geplaatst. Door de tandzetting wordt voorkomen dat het zaagblad in het materiaal zal klemmen.
Andere toepassingen.
Een beugelzaag kan, behalve voor metalen, ook voor andere materialen gebruikt worden. In dat geval moet een ander zaagblad worden gebruikt voor het specifieke materiaal. Op deze manier kunnen ook hout en steenachtige materialen, zoals bijvoorbeeld wandtegels, worden bewerkt.
Een boomzaag is een beugelzaag voor het verzagen van levend hout. De beugel is daartoe voorzien van een grof getand zaagblad.
Voor kleine karweitjes is een juniorbeugelzaag handig. Het zaagblad van dit zaagje heeft meestal een lengte van 150 mm. Een juniorzaag kan gehanteerd worden met één hand.

</doc>
<doc id="33775" url="https://nl.wikipedia.org/wiki?curid=33775" title="Draaien">
Draaien



</doc>
<doc id="33776" url="https://nl.wikipedia.org/wiki?curid=33776" title="Hagestein">
Hagestein

Hagestein is een dorp in de Vijfheerenlanden aan de Lek, sinds 1 januari 2019 behorend tot de gemeente Vijfheerenlanden in de Nederlandse provincie Utrecht. Hagestein beschikt over een Hervormde kerk en een basisschool.
Geschiedenis.
Voordat het slot Hagestein werd gebouwd, heette de nederzetting Gasperde. In 1382 verkreeg Gasperde stadsrechten van Jan V van Arkel, maar in 1405 werd het tot de grond toe afgebroken. Later ontstond op de plaats van Gasperde de plaats Hagestein. Op 1 januari 1812 werd Hagestein bij de gemeente Everdingen gevoegd, om daar op 1 januari 1818 weer van te worden afgesplitst. Op 1 januari 1821 ging Hagestein van de provincie Utrecht over naar de provincie Zuid-Holland. De gemeente werd op 1 januari 1986 opgeheven en bij Vianen gevoegd. Samen met Vianen werd Hagestein in 2002 weer een deel van de provincie Utrecht.
Kasteel Hagestein.
In 1251 droeg Gijsbert van Gevengoie (van Goye) slot Hagestein op aan graaf Otto II van Gelre. Hij kreeg het daarna, zoals destijds gewoon was, weer als erfleen terug. Daarna belandde het in handen van Jan V van Arkel die in 1382 stadsrechten verleende aan Gasperden. Na de verovering op Jan V van Arkel in 1405 door Willem VI, graaf van Holland, werd het kasteel evenals het stadje Gasperden tot de grond toe afgebroken waarbij de stadsrechten verloren gingen.
Omdat de bisschop van Utrecht, Frederik III van Blankenheim, mee had geholpen bij de verovering kreeg deze als dank de zeggenschap over Hagestein.
De bisschop van Utrecht gaf in 1484 het Land van Hagestein in leen aan Jan heer van Egmond, een nakomeling van Jan van Arkel, die zich er niet voor schaamde de bisschop te herinneren aan zijn erfelijke rechten op Hagestein. 
In 1510 deed Jan van Egmond voor vierendertighonderd pond afstand van Hagestein. Sindsdien was Hagestein het gezamenlijk bezit van de kapittels van de Dom en van Oudmunster in Utrecht. 
Ze lieten er in 1546 naar ontwerp van Marcelis Keldermans en Willem van Noort een nieuw slot bouwen: Hagestein II. Ook dit kasteel werd uiteindelijk, in 1855, afgebroken. De kapittels verkochten
Hagestein in 1675 aan de George Frederik van Waldeck-Eisenberg, die tevens graaf van Culemborg was.
Hagestein is vooral bekend door de stuw in de Lek nabij deze plaats.

</doc>
<doc id="33781" url="https://nl.wikipedia.org/wiki?curid=33781" title="Hassan-i Sabbah">
Hassan-i Sabbah

Hassan-i Sabbah (Perzisch: بن صباح of حسن صباح) (circa 1034 - 1124) was een Iraans missionaris van de Ismaili Nizari-sekte. Hij stichtte in de late 11de eeuw de gemeenschap van de Assassijnen in het hart van het Elboersgebergte in het noorden van Iran. Tevens voerden zij de aanslagen op de Fatimiden en de Abbassidische heersers.
De plek heette "Alamoet" en zou (voorheen) toebehoord hebben aan een oeroude koning, de Koning van Daylam.
Sabbah figureert in de "Histoire de Saint Louis" (1309) van Jean de Joinville.

</doc>
<doc id="33783" url="https://nl.wikipedia.org/wiki?curid=33783" title="Toegangsdam">
Toegangsdam

Een toegangsdam (kortweg: "dam") is een smal stuk grond in een watergang (sloot) om op een stuk grond (weiland, landbouwgrond, huisperceel) te komen. Een dam is vaak voorzien van een duiker.
Als een dam geen duiker heeft, is deze bedoeld om water te keren. Zie daarvoor: dam (waterkering).

</doc>
<doc id="33785" url="https://nl.wikipedia.org/wiki?curid=33785" title="Assassijnen">
Assassijnen

De Assassijnen vormden een sjiitische ismaëlitische sekte die aan het eind van de elfde eeuw werd geleid door Hassan-i Sabbah. Ze worden veelal als de sekte der nizari's aangeduid. Ze waren met name vertegenwoordigd in (het huidige) Syrië en Iran. In Europa werden ze voor het eerst beschreven door Marco Polo.
Geschiedenis.
De stichter van de Assassijnen, Hassan-i Sabbah, was een Perzische sjiiet die in 1078 te Caïro aanhanger en propagandist werd van het bewind der Fatimiden. Hij zou zijn volgelingen hasjiesj toedienen om ze een blik in het paradijselijke hiernamaals te gunnen en ze aldus te motiveren tot de deelname aan oorlogen en het plegen van aanslagen. "Assassijn" wordt wel verondersteld een verbastering te zijn van "hashshashin", dat betekent: zij die zich met "hasjiesj" bedwelmen. Oorspronkelijk gebruikten hun tegenstanders dit woord om de leden van deze sekte te beledigen. De Engelse en Franse woorden "assassin" en "assassinat" ("assassination"), die respectievelijk (sluip)moordenaar en (sluip)moord betekenen, zijn (al in de middeleeuwen) ontleend aan de naam der Assassijnen. Er wordt echter beweerd dat de waarheid achter deze woorden er heel anders uitziet, in teruggevonden documenten afkomstig van Alamoet staat dat Hassan-i Sabbah zijn volgelingen graag aansprak met Asasiyun, wat betekent "zij die trouw zijn aan de Asās", wat op zijn beurt betekent "Oprichting van het geloof". Dit woord werd mogelijk verkeerd begrepen door reizigers en vervormd tot hasjiesj.
Tegen het einde van de 11e eeuw was de vesting Alamoet het hoofdkwartier van deze beweging. De Assassijnen verzetten zich niet alleen met geweld en verraad tegen de kruisvaarders in Palestina maar ook tegen vele islamitische heersers.
De Mongoolse veroveraar Hoelagoe maakte in 1256 een einde aan de activiteit van de sekte in Perzië. De mammelukken-sultan Baibars maakte in 1273 een einde aan hun politiek bestaan in Syrië. Onder verschillende benamingen hebben zich tot in onze tijd aanhangers van deze Ismaëlische leer gehandhaafd, onder andere in Pakistan en India de zogenaamde Chodja's onder de Aga Khan.

</doc>
<doc id="33786" url="https://nl.wikipedia.org/wiki?curid=33786" title="Denizli">
Denizli



</doc>
<doc id="33787" url="https://nl.wikipedia.org/wiki?curid=33787" title="Denizli (stad)">
Denizli (stad)

Denizli is de hoofdstad van de gelijknamige provincie Denizli in Turkije. De stad ligt in het zuidwestelijke deel van Klein-Azië, te midden van hoge bergen. In 2020 had de stad ruim 700.000 inwoners.
Er is een treinverbinding tussen Denizli en steden als İzmir, Istanboel en Ankara.
Al sinds de chalcolitische tijd was er een nederzetting bij Denizli. In 1710 en 1899 werd de stad verwoest door aardbevingen. De laatste decennia heeft de stad een sterke industriële groei doorgemaakt.
Het oude Laodicea lag noordelijk van de stad Denizli. Het wordt dan ook wel Denizli-Ladik genoemd: "Ladik" is afkomstig van Laodikaia (Laodicea). De stad lag op de handelsroute tussen het oosten en het westen.
Niet ver ten noorden van Denizli ligt een andere archeologische site: Hiërapolis, het tegenwoordige Pamukkale.
Bekend, en in de jaren 90 ook in West-Europa geïmporteerd, is het lokale langkraairas, de denizlikraaier. Dit ras geldt als symbool voor de stad en wordt door gesubsidieerde fokprogramma's ondersteund.

</doc>
<doc id="33788" url="https://nl.wikipedia.org/wiki?curid=33788" title="Werchter">
Werchter

Werchter is een deelgemeente van Rotselaar, een dorp in de Belgische provincie Vlaams-Brabant. De plaats ligt aan de samenvloeiing van de Dijle en de Demer en wordt tot de Zuiderkempen gerekend. Werchter was een zelfstandige gemeente tot aan de gemeentelijke herindeling van 1977.
Geschiedenis.
Werchter werd voor het eerst vermeld in 1138, en wel als "Werchtra".
Werchter maakte in de 14e eeuw samen met Rotselaar en Haacht deel uit van de baronie Rotselaar die in 1533 in handen kwam van het hertogdom Aarschot. Wakkerzeel werd in 1577 een aparte parochie, Tremelo in 1783. In 1795 werd Werchter (door het Franse bestuur als "Wechter" aangeduid) een zelfstandige gemeente in het Dijledepartement. In 1837 werd het gehucht Tremelo een zelfstandige gemeente. Werchter bleef zelfstandig tot aan de gemeentelijke herinrichting van 1977. Het gehucht Wakkerzeel werd op dat moment bij de gemeente Haacht gevoegd en Werchter zelf werd samen met Wezemaal bij Rotselaar gevoegd.
Natuur en landschap.
Werchter ligt aan de samenvloeiing van Demer en Dijle. In het noorden stroomt de Laak. De hoogte van Werchter bedraagt 10-15 meter. De bodem bestaat uit zand.
Nabijgelegen kernen.
Haacht, Wakkerzeel, Rotselaar, Baal, Tremelo

</doc>
<doc id="33789" url="https://nl.wikipedia.org/wiki?curid=33789" title="Fleece">
Fleece

Fleece is een manier om textiel te maken van een los geweven materiaal. Het opruwen van de vezels creëert een luchtige structuur die goed isoleert en de stof zacht doet aanvoelen. "Fleece" is het Engelse woord voor vacht. Andere namen zijn 'polar fleece', 'velo wool', 'vega wool' of 'polar wool'.
Het sinds de jaren 1990 sterk opgekomen weefsel bestaat meestal uit 100% polyethyleentereftalaat of PET, een getextureerde polyester, maar kan ook worden gemaakt van natuurlijke materialen zoals katoen of wol. Fleece isoleert sterk. Dit wordt bereikt door zeer los te breien en het gebreide doek daarna te wassen. Het krimpt daardoor sterk en wordt vervolgens aan een of twee zijden geruwd en geschoren. Dit resulteert in een uiterlijk en een gevoel als van een lamsvacht.
Fleece is een veel gebruikt materiaal voor onder andere vesten en truien. Hoewel het warm is om te dragen, is het niet winddicht. Dit kan opgelost worden door een ademend maar winddicht membraan aan te brengen tussen twee lagen fleece. Op die wijze geproduceerd materiaal wordt onder andere onder de naam Gore Tex in de handel gebracht.
Milieu-impact.
Fleece draagt vanwege de microplastics die vrijkomen bij aan de vorming van plasticsoep. Telkens als fleece wordt gewassen, komen microplastics terecht in het huishoudelijk afvalwater. Ze komen uiteindelijk terecht in rivieren en oceanen. PET is niet biologisch afbreekbaar, de verspreide microplastics worden opgenomen door al wat leeft en komen uiteindelijk terecht in de voedselketen. Om de milieu-impact te verminderen, moet men fleece zo min mogelijk wassen, en dan kort en koud en zonder waspoeder. Sommige wasmachinefilters en speciale microplastics-waszakken kunnen een groot deel van de vezels tegenhouden.

</doc>
<doc id="33790" url="https://nl.wikipedia.org/wiki?curid=33790" title="Decameter">
Decameter

Een decameter (dam) is een lengte van 10 meter. De eenheid wordt feitelijk alleen nog in de meteorologie gebruikt.
1 vierkante decameter (1 dam2) is gelijk aan 1 are.
Het voorvoegsel "deca" komt van het Oudgriekse woord δέκα ("deka") dat "tien" betekent.

</doc>
<doc id="33791" url="https://nl.wikipedia.org/wiki?curid=33791" title="Velp (Gelderland)">
Velp (Gelderland)

Velp is een dorp (woonkern) in de gemeente Rheden in de Nederlandse provincie Gelderland. Het grenst zowel aan de plaatsen Rheden en Rozendaal (gemeente Rozendaal) als aan de stad Arnhem (gemeente Arnhem). 
Velp telt inwoners () en heeft een oppervlakte van ca. 11,01 km². De A12 vormt de scheidingslijn tussen Arnhem en Velp. Andere belangrijke verkeersaders zijn de A348 en de N785. Velp wordt doorkruist door de spoorlijn Arnhem-Zutphen. Ten noorden van deze spoorlijn bevinden zich groene, rustige villawijken. Velp-Zuid wordt gekenmerkt door de oude kern oorspronkelijk uit de negende eeuw, rondom de oude dorpskerk de Oude Jan uit de twaalfde eeuw, met negentiende-eeuwse villa's en meer eenvoudige bebouwing van recente datum. 
Ten noorden van Velp ligt de bekende Emmapiramide.
Geschiedenis.
De eerste vermelding van Velp stamt uit 891 of 892 onder de naam Pheleppe als een zekere Walto een schenking doet aan de abdij van Lauresham.
Op 1 januari 1812 werd de gemeente Rheden gesplitst in de gemeenten Dieren en Velp. Bij de nieuwe gemeente Velp werd ook het dorp Rozendaal gevoegd. Al op 1 januari 1818 werd deze gemeente weer opgeheven. Velp en Dieren gingen weer op in de gemeente Rheden en Rozendaal werd een zelfstandige gemeente.
Goudschat van Velp.
In 1851 werd in Velp een schat opgegraven, bestaande uit Merovingische gouden kunstvoorwerpen. De schat werd verkocht aan Pruisen. In 1945 werd hij uit Berlijn meegenomen door de Russische bezettingsmacht. Sindsdien ligt hij in het museum van Moskou.
Velp in de Tweede Wereldoorlog.
Het dorp Velp werd als laatste langs de oostelijke Veluwezoom in de regio door de Wehrmacht op in de nacht van 10 op 11 mei 1940 ingenomen. Diverse gebouwen en woningen werden door de bezetter geconfisqueerd. Velp behoort tot de Nederlandse dorpen die met zijn inwoners het meest geleden hebben onder de Duitse bezetting gedurende de Tweede Wereldoorlog. Dit kwam onder meer doordat het dorp strategisch was gelegen vanwege het feit dat de doorgaande route Arnhem-Zutphen door het dorp liep, en de grote hoeveelheid dichte, dekking biedende bebossing.Het dorp werd op 16 april 1945 bevrijd.
Hoger beroepsonderwijs.
Hogeschool Van Hall Larenstein heeft vestigingen in Leeuwarden en in Velp. Er zijn twee studentenverenigingen aan deze hogeschool verbonden in Velp. Dit zijn Arboricultura en Quercus. Deze eerste is in 1908 opgericht in Boskoop en na een fusie van de Rijkstuinbouwschool met Van Hall Larenstein in 1993 naar Velp verhuisd.

</doc>
<doc id="33792" url="https://nl.wikipedia.org/wiki?curid=33792" title="Hectometer">
Hectometer

Een hectometer (hm) is een lengte van 100 meter.
Hectometerpaaltjes.
De bordjes om de 100 meter langs provinciale wegen en rijkswegen worden nog wel "hectometerpaaltjes" genoemd.

</doc>
<doc id="33794" url="https://nl.wikipedia.org/wiki?curid=33794" title="Decimeter">
Decimeter

Een decimeter heeft een lengte van 0,1 meter = 100 millimeter. De naam is afgeleid van het Latijnse "decimus": een tiende)
Het symbool voor decimeter is dm.
Andere lengtematen zijn: meter en centimeter.

</doc>
<doc id="33795" url="https://nl.wikipedia.org/wiki?curid=33795" title="Oudkerkslavisch">
Oudkerkslavisch

Oudkerkslavisch (словѣньскъ ѩзыкъ, "slověnĭskŭ językŭ") (ook Oudbulgaars genoemd) is de oudste Slavische schrijftaal. Het Oudkerkslavisch dateert uit de tweede helft van de 9e eeuw en is gebaseerd op het Zuid-Slavische (Bulgaarse of Macedonische) dialect van Thessaloniki. Voor het Oudkerkslavisch werden twee alfabetten gebruikt: het speciaal voor deze taal (door Cyrillus en Methodius) ontworpen glagolitische alfabet en het van het Griekse alfabet afgeleide (oud)cyrillische.
Het Oudkerkslavisch is nauw verbonden met het missiewerk van de uit Thessaloniki afkomstige broers Cyrillus en Methodius en hun leerlingen. Voor hun missie naar het Groot-Moravische Rijk (863) vertaalden ze onder meer de Bijbel in het Slavisch. Als Oudkerkslavisch geldt uitsluitend de taal van teksten die verband houden met dit missiewerk. Kopieën van deze teksten zijn overgeleverd in de vorm van een beperkt aantal handschriften uit de 10e en 11e eeuw.
Het Oudkerkslavisch heeft zich verder ontwikkeld tot het Kerkslavisch, een taal die tot op de dag van vandaag gebruikt wordt als liturgische taal in de verschillende Slavische orthodoxe Kerken. Voor de historische taalkunde is het Oudkerkslavisch van belang omdat het vanwege zijn ouderdom het dichtst in de buurt komt van het Oerslavisch, de gemeenschappelijke voorvader van alle Slavische talen.

</doc>
<doc id="33796" url="https://nl.wikipedia.org/wiki?curid=33796" title="Centimeter">
Centimeter

Een centimeter (cm) is een lengte van 0,01 meter = 10 mm.
Centi komt van het Latijnse woord 'centum', honderd.
De centimeter is de gebruikelijke eenheid voor metingen in huiselijke omstandigheden, bijvoorbeeld lichaamslengte, afmetingen van meubels, kleding enzovoort. In technische tekeningen wordt liever de millimeter gebruikt.
Condensator.
Vroeger werd de capaciteit van condensatoren wel in centimeters uitgedrukt; 1 cm ≈ 1,11 pF.
Meetlint.
Een oprolbaar meetlint wordt ook wel een centimeter genoemd. Dat is vergelijkbaar met de micrometer, die zowel een lengte-eenheid als een meetinstrument is, hoewel dit meetinstrument niet zo nauwkeurig is als de naam doet vermoeden.

</doc>
<doc id="33797" url="https://nl.wikipedia.org/wiki?curid=33797" title="Wormer (dorp)">
Wormer (dorp)

Wormer, of formeel Wormer en Engewormer, is een voormalige zelfstandige gemeente in de Zaanstreek, in de provincie Noord-Holland. Het dorp ligt aan de oostzijde van de rivier de Zaan, tegenover Wormerveer, en vormt sinds 1991 samen met Jisp, Neck, Oostknollendam, Spijkerboor en Wijdewormer de gemeente Wormerland. Tot het dorp behoort ook de buurtschap Bartelsluis, dat op de grens is gelegen van het dorp en de Engewormer. Aan het Oosteinde verbindt Het Weiver de dorpen Wormer en Jisp met elkaar.
Geschiedenis Wormer.
Wormer behoort tot de oudste plaatsen van de Zaanstreek. De plaats wordt in 1063 genoemd in een lijst van de abdij van Egmond als "Weremere", maar is waarschijnlijk al veel ouder. Van de etymologie van de naam Wormer is zeker dat het tweede deel -"mer" de betekenis van "meer" (grote plas, of klein stilstaand water) heeft, vergelijkbaar in plaatsnamen als Purmer, Bijlmer en Schermer. Het eerste deel "Wor-" komt waarschijnlijk van "were" of "wier" en betekent verhoging, dam of (water)wering, vergelijkbaar in plaatsnamen als Wieringen en Wieren.
In 1280 weerstonden de inwoners van Wormer diverse aanvallen van de Friezen en West-Friezen. Hiervoor kregen de inwoners van Wormer door Floris V, graaf van Holland en Zeeland vrijstelling van het betalen van tol, in die tijd een belangrijk voorrecht. Tijdens de Tachtigjarige Oorlog voltrok zich een belangrijk treffen tussen de Geuzen en Spaanse troepen in Wormer. Op 1e Pinksterdag 30 mei 1574 probeerden 1400 soldaten van de Spaanse troepen Wormer en Jisp te veroveren. Ze werden door de Geuzen, vrijbuiters en inwoners van beide dorpen verpletterend verslagen. Doordat vergelijkbare aanvallen op Ilpendam en Purmerend eveneens werden afgeslagen, was Waterland hierna voortaan vrij van Spaanse invloeden.
Wormer kende een tijd van grote bloei in 16e en 17e eeuw door de scheepsbeschuitbakkerij die toentertijd in dit dorp was gevestigd. Ruim 130 beschuitbakkers zorgden voor de bevoorrading van de vele schepen van de VOC en de walvisvaart vanuit Jisp en concurrent Amsterdam. De Wormerse Tweeback was zeer vermaard en werd zelfs genoemd in diverse toneelstukken van Bredero ("dat pas op enkaer als een paer Wormer tweebakken!"). Daarnaast was Wormer, net als de rest van de Zaanstreek, een bedrijvig gebied met vooral veel stijfselmakerijen, traankokerijen en zeildoekweverijen. In totaal hebben in Wormer ooit minimaal 66 molens gestaan. Vandaag de dag is hiervan slechts 1 molen bewaard gebleven, namelijk molen 'De Koker'. In 2018 is een nieuwe beschuittoren gebouwd in het dorp, als herdenking aan de tijd dat Wormer vele beschuitbakkers kende. Aan de Veerdijk langs de Zaan zijn onder andere rijstpellerijen gevestigd waarvan alleen Lassie nog bestaat. De voormalige rijstpellerijen en -pakhuizen zijn verbouwd tot kantoorruimten.
Wormer in het nieuws.
Gat van Wormer.
Na een oorverdovend gefluit vond men in september 1959 in Wormer een eigenaardig gat met een diameter van circa 60 centimeter op het land van boer Teun Jongert achter de burgemeesterswoning van A. Loggers. Ook op het land van boer R. Grevers was enkele maanden eerder een vergelijkbaar gat ontstaan. Het gat van Jongert werd zonder resultaat door de explosievenopruimingsdienst (EOD) onderzocht.
Het werd groot nieuws en trok zelfs filmploegen uit de Verenigde Staten en tal van Europese landen naar Wormer. Het ministerie van Binnenlandse Zaken liet een aannemer een damwand om het voorwerp slaan om het op te graven. Na enkele archeologische vondsten werd een tweede dieper liggende damwand binnen de eerste damwand geslagen. Door omwoners werd geopperd dat het gat weleens een gevolg kon zijn van de buitengewoon droge zomer. Al snel kwam tegenslag; welwater bemoeilijkte het doorgaan met het uitgraven, waarna de damwand het begaf. Na overleg op het ministerie van Buitenlandse Zaken besloot men de werkzaamheden over te dragen aan het ministerie van Defensie. De inslag van een projectiel van onbekende makelij leek de meest voor de hand liggende gedachte, zodat het Ministerie van Defensie de zaak op zich nam. Defensie had het plan om eerst de ondergrond te onderzoeken met een sonde en dan, als er iets gevonden werd, een schacht te graven met stalen ringwanden om het grondwater weg te houden. Onder leiding van majoor J.J. Blommaart van de EOD werd een poging gedaan om met zwaar materieel het vermeende projectiel te vinden. Het werk met de sonde in het oorspronkelijke gat werd op 14 oktober zonder resultaat gestaakt. Op 31 oktober werden sonderingen verricht op zes plaatsen, waaronder die bij boer Grevers, en op 5 november werd besloten het werk voorlopig te staken. Non-ferro buizen moesten worden vervaardigd voor specifiek onderzoek op grote dieptes. Na de vorst werden op verschillende plaatsen metingen tot een diepte van 25 meter verricht, maar er bevond zich met zekerheid tot op die diepte geen stuk metaal in de grond. Op 27 januari 1960 gaf het Ministerie van Defensie de opdracht de onderzoeken te staken. zeer tot onvrede van de majoor die naar eigen zeggen op een diepte van 27 tot 28 meter op iets hards was gestoten. Blommaart had ook een duidelijke mening over de aard van de inslag. Hij zocht de oorzaak in de inslag van een raket, mogelijk van Russische makelij, of de trap van een Spoetnik.
Blommaart was niet tevreden met de stopgezette operatie en kwam met het voorstel een internationaal fonds op te zetten om verder onderzoek te bekostigen. Hoewel de vermoedelijke aard van het voorwerp de Verenigde Staten interesseerde, schuwde het ministerie buitenlandse bemoeienis. Hierop besloot men het gat dicht te gooien. Enkele jaren later liet Blommaart in een radio-uitzending van de VARA nogmaals weten graag weer in Wormer aan het graven te gaan: "Mijn handen jeuken om weer aan het karwei te beginnen. De voorwerpen, die naar schatting zo'n 60 centimeter diameter hebben, krijgen we eruit zo zeker als twee maal twee vier is." De majoor heeft echter nooit meer de gelegenheid gekregen om deze uitspraak te bewijzen.
Bijna zestien jaar later, op 19 augustus 1975, was er plotseling weer een mysterieus gat van circa drie meter diep, zo'n 600 meter ten oosten van de vroegere gaten. Veehouder Willem Dokter aan de Dorpsstraat dekte het af met planken. Ook deze gebeurtenis trok de aandacht van verschillende instanties. Tot graven kwam het ditmaal echter niet. Theorieën over de mogelijke oorzaak werden echter wel geformuleerd en behelsden een raket, delen van een satelliet en een meteoriet. De laatste hypothese werd ondersteund door de waarnemingen van enkele Zaankanters die op het moment van de inslag een vuurbal boven Wormer hadden waargenomen. Eind augustus werd het gat gedicht met puin.
Archeoloog H. Altena van de Universiteit van Amsterdam was een andere mening toegedaan. Het gat van 1975 was evenals dat van 1959 volgens hem ontstaan door voormalige waterputten. Ook professor F.F.F.E. van Rummelen van de Rijks Geologische Dienst, die in oktober 1975 in Ons Huis in Wormer zijn visie kwam toelichten, dacht aan menselijk ingrijpen als oorzaak. Volgens de professor was het gat ontstaan door het weggraven van de vruchtbare zeeklei die als bemesting werd gebruikt. Zo'n gat werd vroeger opgevuld met veen. Dat veen zou in de loop der jaren dermate zijn ingeklonken dat het plotseling was weggezakt, waardoor van de ene op de andere dag een gat kon ontstaan. De opvatting van Van Rummelen werd lang niet door iedereen gedeeld. Men vroeg zich af, waarom de bewoners indertijd zeeklei naar boven hadden gehaald, terwijl er genoeg mest van de koeien voorhanden was om het land te bemesten. Onder de tegenstanders was majoor Blommaart, die indertijd het gat van 1959 had onderzocht. Tot op heden heerst er geen eenstemmigheid over de oorzaak.
Meisjesbrief.
De gemeente Wormer werd landelijk bekend toen burgemeester Cock Kerling-Simons in 1988, in het kader van de in te voeren 1990-maatregel, aan alle 15- en 16-jarige meiden in haar gemeente een circulaire stuurde over de mogelijke gevolgen van deze wetswijziging voor hen.
Cacaobrand.
Op 18 december 2003 was Wormer landelijk in het nieuws, doordat een grote cacaobrand uitbrak in het distributiecentrum van ADM Cocoa aan de Veerdijk, waarbij onder meer blauwzuurgas vrijkwam. De nabijgelegen basisschool, enkele bedrijven en het gemeentehuis moesten worden ontruimd. 's Avonds werden circa 1300 inwoners geëvacueerd.
Op 19 januari 2011 brak er na een explosie brand uit in Wormer. Dit gebeurde weer bij ADM Cocoa aan de Veerdijk om 19.30 uur 's avonds. Deze keer was een partij cacaopoeder in brand geraakt. Cacaopoeder is beter te blussen dan cacaobonen en er kwam geen blauwzuurgas vrij. Daardoor kwam het GRIP-niveau niet hoger dan 2. Men was nog wel even ongerust vanwege een schoorsteen die dreigde in te storten.
Nieuwbouwplannen in Wormer.
In de structuurvisie van de provincie Noord-Holland wordt gekozen voor het sparen van het buitengebied en het behouden van het landschappelijke karakter. Als gevolg hiervan zullen gemeenten vaak kiezen voor 'inbreiden', bouwen in de open plekken in een gemeente. Wormerland is dunbevolkt met zo'n 400 inwoners per vierkante kilometer. Van de oppervlakte van 45,14 vierkante kilometer is 6,34 water. Van de rest is een groot deel open landschap: weilanden. De gemeente wil deze open ruimte zo veel mogelijk sparen.

</doc>
<doc id="33798" url="https://nl.wikipedia.org/wiki?curid=33798" title="Beursgenoteerde Nederlandse ondernemingen">
Beursgenoteerde Nederlandse ondernemingen

Nederlandse beursgenoteerde ondernemingen zijn bedrijven met een notering aan de Euronext Amsterdam.
Verplichtingen.
Verslaggeving 
Met de beursnotering krijgt een vennootschap verplichtingen op het gebied van haar financiële verslaggeving. Zo moet zij haar (geconsolideerde) jaarrekening volgens de IFRS-standaarden opmaken en geldt dat de inhoud van het bestuursverslag in overeenstemming moet zijn met de Nederlandse Corporate Governance Code 2016.
Er gelden ook afwijkende eisen met betrekking tot het vaststellen en publiceren van de financiële verslaggeving ten opzichte van vennootschappen die geen beursnotering hebben. Voorts geldt de verplichting om eens in het halve jaar de financiële verslaggeving te publiceren. Beursvennootschappen kennen binnen hun groep geen mogelijkheid tot vrijstelling van de tussenconsolidatie van hun holding of publicatieplicht van deze. Het jaarverslag dient te worden gecontroleerd en goedgekeurd door een accountant(organisatie) die daarvoor een vergunning van de Autoriteit Financiële Markten (AFM) nodig heeft. Daarmee mag zij voor hoogstens vijf jaren de controle uitvoeren, daarna dient er een wisseling plaats te hebben. 
Transparantie 
Er gelden eisen voor de tijdige publicatie van koersgevoelige informatie dit om marktmisbruik, zoals de handel op basis van voorwetenschap, en marktmanipulatie tegen te gaan. Eveneens dienen wijzigingen van belangen van aandeel- of certificaathouders, bestuurders, commissarissen, deelnemingen en/of in shortposities te worden doorgegeven aan de toezichthouder AFM. Deze instantie houdt tevens toezicht indien een marktpartij een bod doet op de aandelen en/of certificaten van een beursvennootschap. Bestuurders en commissarissen van de vennootschap worden door de AFM getoetst op betrouwbaarheid en geschiktheid voordat zij worden benoemd.
Diversiteit
Voor Nederlandse beursgenoteerde bedrijven geldt op 1 januari 2016 het streefcijfer om 30% vrouwen in de Raad van Bestuur en in de Raad van Commissarissen te hebben. Uit een onderzoek van april 2016 blijkt dat geen van de bedrijven deze zachte vorm van vrouwenquotum heeft gerealiseerd en voor 18 bedrijven staat zelfs geen enkele vrouw aan de top.
Beursgenoteerde bedrijven.
Hieronder een bijna complete lijst van bedrijven waarvan de aandelen aan Euronext Amsterdam genoteerd zijn.

</doc>
<doc id="33799" url="https://nl.wikipedia.org/wiki?curid=33799" title="Lijst van Nederlandse bedrijven">
Lijst van Nederlandse bedrijven



</doc>
<doc id="33800" url="https://nl.wikipedia.org/wiki?curid=33800" title="Politoer">
Politoer

Politoer is een oplossing van schellak in alcohol (methanol, ethanol, brandspiritus, enz.) die wordt gebruikt voor het aanbrengen van een beschermende of afdichtende, en vaak glanzende en heldere laag op een oppervlak, bijvoorbeeld hout.
Politoeren is het op hout aanbrengen van de politoer zodat een dunne, glanzende film ontstaat. Hiervoor wordt een katoenen doek gebruikt waarmee de vloeistof op het hout gewreven wordt. De alcohol verdampt snel waardoor in korte tijd verscheidene lagen na elkaar aangebracht kunnen worden. Soms wordt eerst puimsteenpoeder gebruikt om de houtporiën op te vullen, en minerale oliën om het openwrijven te vergemakkelijken. Het met politoeren afwerken van hout versterkt de dieptewerking van de houttekening (chatoyance-effect). Daartegenover staat dat het aanbrengen arbeidsintensief is en dat de politoerlaag niet tegen hitte (&gt;60° C) of alcohol bestand is en ook niet tegen lange blootstelling aan water kan.

</doc>
<doc id="33801" url="https://nl.wikipedia.org/wiki?curid=33801" title="Schellak">
Schellak

Schellak is een materiaal, gewonnen uit de afscheiding van bepaalde luizen, dat vele toepassingen kent. Het werd onder meer gebruikt voor het vervaardigen van 78-toeren grammofoonplaten, lakzegels, als afdichtingsmiddel in de houtbewerking en voedingsnijverheid, bij het maken van hoeden en watervaste inkten en als isolatielaagje voor koperdraad van transformatoren en smoorspoelen. Het wordt nog steeds gebruikt als basis voor de waslaag die op citroenen gespoten wordt, als blinkende laag op bepaalde soorten snoep en in de farmaceutische industrie.
Eigenschappen.
De grondstof wordt gewonnen als het harsachtige afscheidingsproduct van de kleine lakschildluis ("Coccus lacca" of de commercieel gekweekte soort "Laccifer lacca"), een boomluis die voornamelijk voorkomt op diverse boomsoorten in India en omringende landen. De schellak wordt van de boomtakken geschraapt en gedroogd. Eventueel wordt het gefilterd door het te verwarmen en door een doek van bijvoorbeeld jute te laten lekken. Het wordt verhandeld in tabletten of schilfers in verscheidene kleurgradaties van blond (gezuiverd) tot donker. Bij verwerking is het op zich niet giftig, maar de alcohol waarin het opgelost wordt, kan dat wel zijn. Het oplossen van schellak duurt, afhankelijk van de mate van fijnverdeeldheid van de droge stof, van de temperatuur en van hoe intensief er geschud of geroerd wordt, één tot 24 uur.
Schellak is een thermoplastisch materiaal, wat wil zeggen dat het zacht wordt bij verwarming. In gesmolten toestand kan schellak vermengd worden met een vulmateriaal (zoals houtpoeder of een minerale vulstof) en, onder invloed van druk en temperatuur, in een vorm geperst worden.
Toepassingen.
Sinds de tweede helft van de 16e eeuw werd schellak gebruikt voor het vervaardigen van lakzegels. De schellak werd door de Portugezen vanuit Oost-Indië naar Europa meegebracht en de zegellak werd daarom ook wel Spaanse was genoemd. Vóór die tijd werden zegels namelijk bijna altijd vervaardigd van was.
In de negentiende eeuw werden van schellak op deze manier allerlei voorwerpen gemaakt, in de beginperiode van de fotografie bijvoorbeeld kaders om Daguerreotypieën en ambrotypes in te plaatsen. Later werden verschillende mineralen als vulstof aan de schellak toegevoegd om de eigenschappen te veranderen. Zo werden vanaf het begin van de platenindustrie, ca. 1895, tot ca. 1962 78 toeren grammofoonplaten uit voornamelijk schellak geperst. Deze zijn erg breekbaar.
Schellak (stoklak) is het hoofdbestanddeel in politoer en wordt ook gebruikt om beukenhout te bewerken, zodat het geschikt is als isolatiesteun in elektrische schakelborden en dan resarm wordt genoemd. Het werd ook wel gebruikt als isolatiemateriaal voor elektriciteitsdraden. Een voorbeeld is een transformator, waarbij de draad strak moet worden opgewikkeld met een zo dun mogelijke afscheiding ertussen (impregneren). Hiervoor werd schellak gebruikt omdat het ook in kleine hoeveelheden al een zeer goede elektrische isolatie biedt.
Fossielen verbrokkelen soms door blootstelling aan lucht, temperatuurveranderingen en vochtigheid. Om ze hiertegen te beschermen, kunnen ze gedrenkt worden in een mengsel van alcohol en schellak, waarna ze een bruine kleur krijgen. Een voorbeeld hiervan zijn de Iguanodons van Bernissart, die staan opgesteld in het Koninklijk Belgisch Instituut voor Natuurwetenschappen in Brussel.
In de horloge-industrie wordt schellak onder andere gebruikt voor het fixeren van de ankerstenen op het anker, terwijl bij blaasinstrumenten de polsters in de kleppen worden gemonteerd met behulp van schellak. De lak wordt vaak als vernis gebruikt (politoer) bij de afwerking van duurdere klassieke gitaren.
In voedingsmiddelen is schellak bekend als E904: glansmiddel. Het wordt toegepast als waxcoating bij vruchten, bonbons en suikergoed.
In de farmaceutische industrie wordt schellak gebruikt om medicijnen maagzuur-resistent te maken en geschikt te maken voor vertraagde afgifte van de capsule-inhoud.
In onder andere de fijnmechanica wordt schellak gebruikt als markeervloeistof voor een hoger contrast op werkstukken.
In de taal.
Door het aanbrengen van een oppervlakkig laagje schellak kan aan zilver het aanzien van goud worden gegeven. Er wordt wel verondersteld dat hierin de oorsprong ligt van het woord "verlakken" in de zin van "bedriegen", maar deze afleiding wordt betwist. 
Trivia.
De Amerikaanse producers Steve Albini en Bob Weston noemden hun band Shellac (schellak) omdat zij aan de grammofoonplaat de voorkeur geven als geluidsdrager.

</doc>
<doc id="33803" url="https://nl.wikipedia.org/wiki?curid=33803" title="Hoofddorp">
Hoofddorp

Hoofddorp is een plaats in de Nederlandse provincie Noord-Holland en de hoofdplaats van de gemeente Haarlemmermeer. De woonplaats had in inwoners.
Geschiedenis.
Na de drooglegging van de Haarlemmermeer (1849-1852) werd in 1853 besloten om twee dorpen te stichten. Deze twee dorpen, Kruisdorp en Venneperdorp, waren in het midden van de polder gesitueerd. Op 11 juli 1855 werd de Haarlemmermeer een zelfstandige gemeente met mr. M.S.P. Pabst als burgemeester. In de gemeenteraadsvergadering van 12 november 1868 werd besloten het toenmalige Kruisdorp voortaan "Hoofddorp" te noemen. Er bestond namelijk al een Kruisdorp in Zeeland. In hetzelfde jaar werd Venneperdorp omgedoopt in Nieuw-Vennep. De ontwikkeling van Hoofddorp verliep voorspoediger dan die van Nieuw-Vennep. Het werd dan ook al spoedig het belangrijkste dorp van de gemeente, al had Badhoevedorp (ook gelegen in de Haarlemmermeer) lange tijd meer inwoners.
De economische en bestuurlijke functies die Hoofddorp had waren hier debet aan. Zo was in Hoofddorp het Polderhuis gevestigd, waar vanaf 1912 het college van hoofdingelanden bijeen kwam om te vergaderen. Ook had het dorp een gunstige ligging, precies in het midden van de Haarlemmermeer. Een belangrijk uitbreidingsplan dateert uit 1941 van de hand van stedenbouwkundige Wieger Bruin, naar wie een straat vernoemd is in Hoofddorp. Het dorp ging echter pas echt groeien vanaf de jaren zestig van de 20e eeuw. Dat kwam doordat de werkgelegenheid sindsdien sterk toenam onder meer door het steeds groter wordende Schiphol. Hoofddorp had tot 1960 1.500 woningen. In 1974 zijn dat er ruim 4.000. Een belangrijke uitbreiding was de wijk Graan voor Visch (1970) met 1.200 woningen. Het inwoneraantal groeide van 6.500 in 1964 naar 14.500 in 1975.
De geografie van het dorp was heel eenvoudig. Er was een hoofdweg, die gewoon "Hoofdweg" heette en heet. Deze Hoofdweg loopt links en rechts van de Hoofdvaart, een vaart die dwars door de Haarlemmermeer loopt, van noord (Amsterdam) naar zuid (Leiden). De andere belangrijke weg was de "Kruisweg", een weg die de Hoofdvaart – en daarmee de Hoofdweg – kruist, van oost (Aalsmeer) naar west (Heemstede). Langs deze belangrijke wegen werden enkele kleine kernen gebouwd.
Pal in het centrum stond de eerste korenmolen van Hoofddorp: De Eersteling. Deze molen dateert uit 1856. De romp werd in 1977 in zijn geheel op een grote trailer verplaatst naar wat destijds de rand van het centrum was: de Geniedijk bij de huidige woonwijk Pax. De verplaatsing was toentertijd een huzarenstukje en trok veel bekijks.
In 1950 telde Hoofddorp vijfduizend inwoners. Werkgelegenheid was vooral te vinden in de landbouw met daarnaast wat veeteelt en tuinbouw. Ook het vliegveld Schiphol (in 1917 begonnen als militair vliegveld) zorgde vanaf 1917 voor werkgelegenheid. Tijdens de Tweede Wereldoorlog werd Schiphol verwoest. De herbouw was gereed in 1958. Na de herbouw werd de luchthaven omgezet van een gemeentelijke dienst naar de N.V. Luchthaven Schiphol, waarin het Rijk en de gemeenten Amsterdam en Rotterdam aandelen hadden. De luchthaven werd steeds belangrijker en zorgde voor meer en meer werkgelegenheid.
Ook de groei van een aantal in Hoofddorp gevestigde bedrijven zorgde voor meer werkgelegenheid, zoals de machinefabriek Spaans B.V., die onder meer vijzels produceerde, en het Amerikaanse bedrijf Woodward Governor Nederland, producent van regelapparatuur voor vliegtuigen. Vanaf de jaren zestig nam het aantal inwoners toe en werden de eerste nieuwbouwwijken gebouwd: Plan Eyke in 1964 (thans onderdeel van Arnolduspark), Kalorama (1967) en Graan voor Visch (rond 1970). Al deze wijken werden genoemd naar voormalige boerderijen of de boer die eens eigenaar was van de grond.
In de jaren zeventig werd de Haarlemmermeer en vooral Hoofddorp aangewezen als groeikern. Ten westen en ten zuiden van Hoofddorp verrezen grote woonwijken als Pax, Bornholm, Overbos en Toolenburg. In de eerste jaren van de 21e eeuw is ook Floriande verrezen met onder meer het Spaarne Ziekenhuis.
In 2005 deed de ondernemer en oud-dijkgraaf Melis (Mees) Spaans aan het college van B&amp;W van de gemeente Haarlemmermeer het verzoek de naam Hoofddorp te wijzigen in "Meerstad". Volgens hem vonden vele inwoners de naam "Hoofddorp" niet meer passend voor een "dorp" dat was uitgegroeid tot een stad. Het verzoek werd niet gehonoreerd.
Demografie.
Per telde Hoofddorp inwoners.
Ontwikkeling.
Hoofddorp is in weerwil van de naam een grote plaats geworden. Dit heeft zich in een zeer korte periode voltrokken: in 1970 woonden er nog zo'n 9.000 mensen in het dorp, in 2009 al meer dan 73.000. De verwachting dat Hoofddorp in 2020 ruim 90.000 inwoners zou hebben door geplande nieuwbouwwijken in het zuiden en westen van Hoofddorp, is niet uitgekomen: in 2021 waren het bijna 78.000. Met de uitbreidingen van de wijken Tudorpark, Tudor Gardens (vanaf 2016), Lincolnpark en Hyde Park (vanaf 2024) zal Hoofddorp echter blijven groeien. 
Wijken.
Hoofddorp bestaat uit verschillende woonwijken (binnen elke groep steeds van noord naar zuid):
Centrum.
Het centrum van Hoofddorp is gelegen rond het Marktplein/Beursplein. Vanwege de geluidscontouren van Schiphol kan Hoofddorp niet naar het oosten uitbreiden. Hierdoor ligt het winkelcentrum niet centraal maar aan de oostzijde van de stad. Er bevinden zich ruim 300 winkels in het stadshart. Inmiddels is de "oude" Markthof gesloopt en vervangen door een nieuw winkelcentrum. Tegenwoordig zijn de winkels naar buiten gericht waardoor het oude concept van inpandig winkelcentrum is vervallen.
Uitbreidingen.
De gemeente Haarlemmermeer sluit een verdere uitbreiding van de plaats aan de westkant niet uit. In 2009 werden plannen gepresenteerd met de naam 'Westflank', een groot gebied aan de westkant van Hoofddorp en Nieuw-Vennep met ruim 15.000 woningen. Het grootste deel hiervan zou onderdeel worden van Hoofddorp.
Bedrijven.
Aan de oostkant van Hoofddorp liggen de bedrijventerreinen Beukenhorst (bij Station Hoofddorp) en De Hoek (aan de Kruisweg, bij de Rijksweg A4). Aan de zuidkant liggen Graan voor Visch-Zuid en De President.
Door de gunstige ligging van Hoofddorp ten opzichte van Schiphol zijn er veel nationale en internationale ondernemingen gevestigd.
Topografie.
"Topografische kaart van Hoofddorp, per september 2014."
Verkeer en vervoer.
Auto.
Hoofddorp ligt op het kruispunt van de Kruisweg en de Hoofdweg, twee belangrijke wegen in de Haarlemmermeerpolder. Ten oosten en ten westen van Hoofddorp heet de Kruisweg ook N201. Vroeger liep de Kruisweg – toen een smalle tweebaansweg – dwars door het centrum van Hoofddorp, nu wordt de N201 omgeleid over de rondweg 'Weg om de Noord' ten noorden van Hoofddorp. Ten oosten van Hoofddorp lopen de A4 en A5, waarop het ook een aansluiting heeft. Ten westen van Hoofddorp loopt de Drie Merenweg (N205). De Ring Hoofddorp wordt gevormd door de Weg om de Noord (N201) in het noorden, de A4 tussen de aansluitingen Hoofddorp en Hoofddorp-Zuid en de Nelson Mandeladreef in het oosten (sinds 2013 na het gereedkomen van de parallelbaanstructuur bij de A4), de (Nieuwe) Bennebroekerweg in het zuiden en de Drie Merenweg (N205) in het westen.
Trein.
Van 3 augustus 1912 tot 31 december 1935 bestond het station Hoofddorp aan de Haarlemmermeerspoorlijnen Aalsmeer - Haarlem en Hoofddorp - Leiden Heerensingel. Het oude station, verbouwd tot appartementengebouw, staat aan de Burgemeester Pabstlaan nabij de Hoofdvaart. Er zijn her en der in Hoofddorp verwaarloosde fundamenten van de spoorlijn te vinden, zoals aan de andere zijde van de Burgemeester Pabstlaan in en achter de Geniedijk.
Sinds 31 mei 1981 heeft Hoofddorp een spoorwegstation (Hoofddorp) aan de Schiphollijn met treinen naar onder andere: Schiphol, Amsterdam Centraal, Sloterdijk, Zuid, RAI, Utrecht Centraal, Duivendrecht, Zaandam, Hoorn, Hilversum, Purmerend, Sassenheim, Leiden, Den Haag Centraal, Laan van NOI, Diemen en Almere.
Ten zuiden van Hoofddorp kwam in 1986 een opstelterrein in gebruik. In 1996 kwam de verdubbeling van de lijn naar Schiphol en het station Hoofddorp gereed. Van Hoofddorp naar het zuiden loopt de hogesnelheidslijn HSL-Zuid in de richting Rotterdam – Breda – Antwerpen – Brussel – Parijs Noord, die in 2008 in gebruik is genomen.
Bus.
Het oude busstation van Hoofddorp was gevestigd aan het Marktplein in het centrum van Hoofddorp. Dit was hét knooppunt voor al het openbaar vervoer in Hoofddorp. Door herinrichtingen van het centrum is het busstation eind jaren 1980 verhuisd naar de Melis Spaansweg en, begin 21e eeuw, naar het Burgemeester van Stamplein, maar het verloor aan belang vanwege het nieuwe busstation bij het spoorwegstation aan de oostkant van Hoofddorp.
Sinds 2002 loopt door Hoofddorp de Zuidtangent, een snelle busverbinding tussen Haarlem, Hoofddorp, Schiphol, Amstelveen en Amsterdam-Zuidoost (lijn 300). In 2007 is deze Zuidtangent uitgebreid met een busverbinding tussen Nieuw-Vennep, Hoofddorp, Schiphol en Amsterdam-Zuid (lijn 310, sinds december 2017 lijn 397 naar Amsterdam-Centrum in plaats van Amsterdam-Zuid).
In Hoofddorp heeft de Zuidtangent een eigen vrije busbaan. In december 2011 zijn de buslijnen van de Zuidtangent opgenomen in het R-net.
Verder zijn er verbindingen door streekbussen in alle richtingen, waaronder een aansluiting op het Schipholnet en de nachtbus van Amsterdam (Centraal Station), via Schiphol, naar Nieuw-Vennep. Er rijdt ook een buurtbus van Hoofddorp naar Zwaanshoek en Bennebroek.
Hoofddorp heeft ook een busstation en P+R-locatie bij het Spaarne Gasthuis. Het busstation is het grootste bouwwerk ter wereld dat volledig van synthetische materialen is gebouwd: piepschuim met een polyester-huid. Deze sculptuur, naar een ontwerp van architect Maurice Nio, werd in 2003 opgeleverd en fungeert als wachtruimte. De officiële, door de architect gegeven naam is "The Amazing Whale Jaw", maar de sculptuur wordt vanwege zijn vorm in de volksmond "de Zwerfkei" genoemd. Aanvankelijk was het object beige, waarna het groen verkleurde. In 2008 werd de sculptuur daarom oranje geschilderd.
Bezienswaardigheden.
Monumenten.
Hoofddorp is een vrij jonge plaats en heeft daardoor weinig historische gebouwen. Hoofddorp kende in 2008 26 gemeentelijke, provinciale en rijksmonumenten.
Hoofddorp heeft negen rijksmonumenten. De molen De Eersteling aan de Hoofdweg is een ronde korenmolen uit 1856. Hij stond aanvankelijk aan de Kruisweg in het oude centrum van Hoofddorp, maar is in 1977 in zijn geheel per trailer verplaatst en staat nu vlak bij Fort Hoofddorp. De Witte Boerderij aan de Hoofdweg is een kop-rompboerderij uit 1860 en is een goed voorbeeld van een Haarlemmermeerse boerderij uit de begintijd van de polder. In de Witte Boerderij is nu "Stichting Meer-Historie" gevestigd.
Andere monumenten zijn het Oude Raadhuis uit 1867, het Kantongerecht uit 1911 en het Polderhuis van de Haarlemmermeer uit 1913. Dit laatste is gebouwd naar een ontwerp van architect Foeke Kuipers in een historiserende bouwtrant die teruggrijpt op het 17e-eeuws Hollands classicisme. Een volgend monument is Marktzicht, vroeger het centrum van de Hoofddorpse marktactiviteiten.
Door Hoofddorp loopt de Geniedijk, onderdeel van de Stelling van Amsterdam. Deze stelling staat op de werelderfgoedlijst van UNESCO. Fort Hoofddorp bevindt zich in die dijk.
Historisch Museum.
Aan de Bosweg (ex-Kruisweg) is het "Historisch Museum Haarlemmermeer" te vinden. In het museum is van alles te vinden over de geschiedenis van de Haarlemmermeer. Het bezit onder andere voorwerpen die te maken hebben met de drooglegging. Het museum is gevestigd in een deel van de oude boerderij de Mentzhoeve. Deze hoeve uit 1860 lijkt op een Limburgse boerderij in die zin dat alle gebouwen rond een binnenplaats gebouwd zijn. De Mentzhoeve is de enige boerderij van dit type in de Haarlemmermeer.
Cultuur.
In het Oude Raadhuis is een modern theater, een galerie en een café-restaurant. Achter het gebouw is een beeldentuin met terras. Het gebouw is in 2005 gerenoveerd.
In 2011 is het Cultuurgebouw aan het Raadhuisplein officieel geopend. Dit nieuwe cultuurgebouw bestaat uit Schouwburg De Meerse, cultureel centrum Pier-K, een bibliotheek en poppodium Duycker. Het ontwerp van het Cultuurgebouw is van Architectenbureau Kraaijvanger Urbis.
Schouwburg De Meerse opende zijn deuren begin jaren tachtig van de 20e eeuw. De schouwburg bestaat uit een theaterzaal met meer dan 500 stoelen en een theatercafé. Met de bouw van het nieuwe cultuurgebouw is hier een kleine zaal met 280 stoelen bij gekomen. Er is elke dag een voorstelling in De Meerse. Het aanbod is gevarieerd: toneel, klassieke muziek, jazz, cabaret en dans.
Sinds 2004 liggen tussen Hoofddorp en Nieuw-Vennep de drie Calatravabruggen over de Hoofdvaart. Deze witte bruggen, ontworpen door de architect Santiago Calatrava, dragen de namen Luit, Citer en Harp.
In Toolenburg is een jongerencentrum, genaamd Flex C. In Floriande is ook een jongerencentrum, genaamd Studio 5. Deze centra zijn onderdeel van Stichting Maatvast. Hier worden diverse activiteiten georganiseerd voor jonge mensen.
In 2006 kwam er in Hoofddorp een radiostation voor heel Haarlemmermeer, MeerRadio. Sinds 2006 wordt er al radio gemaakt door vrijwilligers.
Uitgaan.
In Hoofddorp is niet heel veel keuze op uitgaansgebied voor jongeren. Het uitgaansleven bereikte in 2007 een dieptepunt toen de grootste discotheek van Haarlemmermeer, The Challenge, zijn deuren sloot.
Aan de noordrand van Hoofddorp, grenzend aan recreatiegebied Haarlemmermeerse Bos, is partycentrum Claus gevestigd. Deze locatie, deels gevestigd in de oude boerderij de Mentzhoeve, biedt onderdak aan een bowlingbaan, amusementscenter, meerdere restaurants en feestzalen.
In januari 2011 is er een nieuw poppodium geopend: Duycker. Dit poppodium maakt deel uit van het nieuwe Cultuurgebouw en verzorgt een breed aanbod bestaande uit (dance)feesten en live concerten. Poppodium Duycker heeft een grote zaal voor 700 bezoekers, een kleine zaal voor 200 bezoekers, 5 oefenruimten, studio’s, workshopruimtes en een grand café.
Aan het Raadhuisplein vestigt zich een bioscoop van Kinepolis. Deze bioscoop heeft 8 zalen met elk 110 tot 160 stoelen. Ook beschikt de bioscoop over een bar. Boven de bioscoop bevinden zich woningen. 
Hoofddorp kent ook nog een aantal (kleine) kroegen (waaronder uitblinkers Josephines, Proeflokaal De Polderboom, Plein 14 &amp; De Eersteling) en twee coffeeshops. Daarnaast zijn er een aantal casino's te vinden binnen de woonplaats.
Aan de zuidrand van Hoofddorp, gelegen aan de Rijksweg A4 richting Rotterdam, is het Brugrestaurant A4. Hier zitten een casino, een divers aanbod aan horeca (met onder andere filialen van Burger King, La Place, Kentucky Fried Chicken, Délifrance, en Febo), een filiaal van Suitsupply, twee tankstations en een Van Der Valk-hotel. De kant waar het hotel en de KFC gevestigd zitten staan op grondgebied van Rijsenhout.
Evenementen.
In Hoofddorp vindt een aantal jaarlijks terugkerende evenementen plaats:
Scouting Hoofddorp.
In Hoofddorp zijn twee groepen waterscouts gevestigd. Beide zijn lid van de landelijk overkoepelende organisatie Scouting Nederland. Aan de rand van de wijk Overbos heeft de Paula Geertsgroep aan het Leendersbos hun verblijf " 't Honk ". De blokhut van de Sint Maartengroep is sinds 2014 gevestigd nabij de ingang van het Haarlemmermeerse Bos aan de IJweg. Beide groepen hebben ook nog een eiland in de ringvaart nabij Rijsenhout, waar hun zomeractiviteiten plaatsvinden. In Hoofddorp zijn geen "landscouts".
Kerken.
Aan de Kruisweg is de Rooms-Katholieke Joannes de Doperkerk te vinden. Deze kerk van Th. Molkenboer dateert uit 1860. Het dak van de kerk is gedekt met de originele Oegstgeester dakpannen. Ook zijn de oorspronkelijke ruitvormige dakramen nog aanwezig. Achter de kerk is een "Bijbelse tuin" ingericht. Hier staan religieuze beelden van de kunstenaar Karel Gomes. De kerk behoort toe aan de parochie Joannes de Doper, die ook het parochiehuis aan de Kruisweg bezit. Dit parochiehuis is in 1912 gebouwd en deed van 1913 tot 1985 dienst als klooster (zusterhuis).
Daarnaast is er de Protestantse Gemeente Hoofddorp met de Marktpleinkerk tegenover het Oude Raadhuis in het centrum, het oecumenische centrum De Ark in de wijk Overbos en een kerkgebouw (De Lichtkring) in de wijk Toolenburg. De oudste kerk in Haarlemmermeer, de (witte) Hoofdvaartkerk aan de Hoofdweg Oostzijde, in 1858 gebouwd als Hervormde kerk, is in 2012 door de protestantse gemeente verlaten en verkocht. In dit gebouw is tegenwoordig een restaurant gevestigd.
Verder zijn er:
De rooms-katholieke parochie, de protestantse gemeente en de doopsgezinde gemeente vormen de Raad van Kerken in Hoofddorp.
Natuur- en recreatiegebieden.
De gemeente Haarlemmermeer wordt gekenmerkt door verspreide dorpen met daartussen een open landschap dat voornamelijk bestaat uit Landbouw. In of rond deze dorpen zijn door in de loop der jaren parken en recreatiegebieden aangelegd.
Zo is het Wandelbos aan de Boslaan, tussen het station en het centrum, het oudste park van Hoofddorp. Sinds 2023 wordt dit wandelbos samen met het omliggend groen heraangelegd als Stadspark Hoofddorp. Het nieuwe park moet het centrum van Hoofddorp verbinden met het stationsgebied.
Aan de Wieger Bruinlaan ligt de wilde plantentuin "De Heimanshof". Deze tuin werd in 1975 in gebruik genomen als instructieve tuin. Er zijn wilde planten, insecten en vogels te zien in hun natuurlijke omgeving. De tuin is 1 hectare groot en genoemd naar Eli Heimans (1861-1914), een enthousiaste natuurliefhebber. Heimans schreef over de natuur en gaf samen met Jac. P. Thijsse een serie boekjes uit over planten en dieren.
Het Haarlemmermeerse Bos werd in 1979 aangelegd. In 2002 werd tussen Hoofddorp en Vijfhuizen de Floriade gehouden. Dit viel samen met het 150-jarig bestaan van de Haarlemmermeerpolder. De Floriade 2002 vond plaats op het terrein van het vernieuwde Haarlemmermeerse bos en aan de overzijde werd heel nieuw park aangelegd met onder andere de Expo Haarlemmermeer en een uitzichtheuvel, de Big Spotters Hill. Dit nieuwe gedeelte is in beheer gekomen bij Recreatieschap Spaarnwoude. Elk jaar vindt een concours hippique plaats in het bos en ook het muziekfestival Mysteryland is een jaarlijks terugkerend evenement.
De Toolenburgerplas is een recreatiegebied ten zuiden van Hoofddorp, grenzend aan de woonwijk Toolenburg en Floriande. Het recreatiegebied kent een groot meer met daaromheen stranden, wandelpaden en bos.
In 2010 werd begonnen met de aanleg van een metropolitaan stadspark aan de zuidrand van Hoofddorp, genaamd Park 21. Dit park moest komen te liggen op landbouwgebied tussen Hoofddorp en Nieuw Vennep. De plannen tot realisatie van het park zijn mislukt. Enkel de eerste fase in de zuidwesthoek onder de Nieuwe Bennebroekerweg zijn gerealiseerd. Zo zijn er een klimpark, speeltijd en het sportcomplex van de Pioniers verschenen.
Sport.
Voetbal.
Hoofddorp kent verschillende voetbalclubs. De bekendste zijn SV Hoofddorp en SV Overbos die zijn gevestigd respectievelijk tussen de wijken Overbos en Sportdorp aan de IJweg en in de wijk Overbos. S.V. Hoofddorp is de oudste voetbalclub van Hoofddorp en komt voort uit de clubs ETO en de Hoofddorpse Boys. In de jaren zeventig van de 20e eeuw gingen beide clubs samen in S.V. Hoofddorp. Het eerste voetbalstadion was tot de jaren zeventig gevestigd in het Hoofddorpse wandelbos in het centrum van Hoofddorp. Op dezelfde locatie is nu het gemeentehuis en de schouwburg De Meerse te vinden.
Op 10 december 2007 is de derde voetbalclub van Hoofddorp opgericht: VV UNO. Vanwege de grote belangstelling om te voetballen was er bij de bestaande clubs een flinke wachtlijst ontstaan en door een groep vrijwilligers werd VV Uit Nood Ontstaan (UNO) een feit.
Skiën.
In Hoofddorp kan ook geskied worden. Het Skicentrum aan het Arnolduspark heeft een borstelbaan en een indoorbaan (rollerbaan). Van september t/m maart kan men hier skiën en snowboarden.
Volleybal.
In het oosten van Hoofddorp is volleybalclub VCH gehuisvest. De thuishal is de Fanny Blankers Koenhal. Er zijn meerdere hallen in Hoofddorp waar VCH ook gebruik van maakt.
Sportcomplex Koning Willem-Alexander.
Aan de Bennebroekerweg opende in maart 2014 een groot multifunctioneel sportcomplex. In dit complex is ruimte voor een sporthal met 1500 plaatsen, een recreatie- en wedstrijdzwembad met 400 tribuneplaatsen, een combi- en doelgroepenbad en recreatief zwemwater en een turncentrum. Scholen uit de Floriande en sportverenigingen uit Hoofddorp maken gebruik van het sportcomplex.
Hockey.
In het oosten van Hoofddorp ligt de hockeyclub MHC De Reigers.
Basketbal.
Er zijn twee basketbalverenigingen in Hoofddorp. BV Hoofddorp speelt haar wedstrijden in Sportcomplex Koning Willem-Alexander. De andere vereniging, The Challengers, speelt haar wedstrijden in de Fanny Blankers-Koenhal.
Honkbal.
Honkbalvereniging Hoofddorp Pioniers speelt op het hoogste niveau van het Nederlandse honkbal. De club was gevestigd op Sportpark Toolenburg. Daar zijn ook een groot fitnesscentrum, kinderspeelparadijs met pannenkoekenrestaurant, kinderopvang, handbalclub en schietvereniging gevestigd, en de in 2007 opgerichte kleine voetbalclub genaamd UNO. Sinds 2015 is een nieuw honkbalstadion gebouwd aan de zuidkant van Hoofddorp. Dit stadion met meerdere velden voldoet aan Amerikaanse MLB-eisen en kan tijdens een groot toernooi worden uitgebreid tot 30.000 plaatsen. Onder andere het Nederlandse honkbalteam traint op deze locatie.
Zwemmen.
Hoofddorp heeft één openbaar zwembad: in het Sportcomplex Koning Willem-Alexander (SKWA) nabij Zwaanshoek. Daarnaast heeft het Spaarne Ziekenhuis sinds 2005 een zwembad dat wordt gebruikt door zwemschool de Drijver voor het geven van zwemlessen. Het eerste zwembad in Hoofddorp was het "Nanningabad" uit 1932, een buitenbad. Het bad was gevestigd aan de Geniedijk ter hoogte van de Ter Veenlaan. Veel meer dan een iets uitgebaggerd en afgeschut deel van de Genievaart (een sloot) was het zwembad niet. Er zwommen vissen in het zwembad en de beheerders deden alle moeite om in ieder geval de ratten te weren. In 1972 sloot het Nanningabad en werd vervangen door het in 1971 gebouwde "Aldert van der Zwaardbad" in het Arnolduspark. Het Aldert van der Zwaardbad was een overdekt zwembad en werd later uitgebreid met een buitenbad en zonneweide. Wegens uitbreiding van de omliggende woonwijken is dit bad afgebroken. Wel is er op het Arnolduspark nog een zwembad waar privé zwemles wordt gegeven. Hierna volgde het Spectrum in de wijk Toolenburg. Dit werd in 2013 gesloten in verband met de opening van het zwembad in het SKWA. In het SKWA wordt zwemles gegeven en ZPCH, de zwem- en poloclub van Hoofddorp, doet er aan verschillende sporten zoals waterpolo, wedstrijdzwemmen en synchroonzwemmen. Ook zwemvereniging "De Watervrienden" geeft hier zwemles en organiseert zwem- en onderwaterhockeywedstrijden.
Rugby.
Bij sportvereniging VV UNO speelt rugby club 'The Hawks'.
Atletiek.
Bij Atletiek Vereniging Haarlemmermeer gelegen in het Arnolduspark, worden voor jong en oud trainingen &amp; wedstrijden gegeven. 
Geboren in Hoofddorp.
Bekende personen die geboren zijn in Hoofddorp, zijn onder anderen:

</doc>
<doc id="33804" url="https://nl.wikipedia.org/wiki?curid=33804" title="Nieuw-Vennep">
Nieuw-Vennep

Nieuw-Vennep is een plaats in de gemeente Haarlemmermeer gelegen in de provincie Noord-Holland met inwoners ().
Geschiedenis.
Nieuw-Vennep is een van de twee plaatsen die officieel gesticht werden na de drooglegging van de Haarlemmermeer. Het andere dorp was Kruisdorp, dat vanaf 1868 de naam Hoofddorp ging dragen. Nieuw-Vennep heette oorspronkelijk "Venneperdorp". In 1868 kreeg het dorp zijn huidige naam. Ten noordwesten van het huidige Nieuw-Vennep lagen in de middeleeuwen twee eilandjes "Vennip" of "Vennep", waar Nieuw-Vennep zijn naam aan te danken heeft. Bij de drooglegging van de Haarlemmermeer waren die eilandjes overigens allang verdwenen. Het tweetal ontleende zijn naam aan een veenriviertje: in een tiende-eeuws document staat de ‘flumen Fennepa’ vermeld (fen = ‘weide’, apa = ‘water’, dus ‘weidewater’). 
De eerste bewoners waren landarbeiders die onder moeilijke omstandigheden moesten leven. Door de zware omstandigheden kreeg het dorp als bijnaam "De Krim", afgeleid van de Krimoorlog die tussen 1853 en 1856 woedde. Doordat Hoofddorp het bestuurlijk en economische centrum van de gemeente werd, bleef de ontwikkeling van Nieuw-Vennep achter. 
Op 9 augustus 1857 werd de kerkelijke gemeente opgericht die nu Protestantse Gemeente De Rank heet. Op 2 november 1862 werd de Protestantse Gemeente de Witte Kerk in gebruik genomen.
In 1912 wordt Nieuw-Vennep aangesloten op de Haarlemmermeerspoorlijnen met de stations Venneperweg, Nieuw-Vennep (Van Haeringenplantsoen) en Sloterweg Zuid. De spoorlijn van Hoofddorp naar Leiden is vanwege de economische crisis gesloten in 1935. De straatnaam Spoorstraat is een duidelijke verwijzing naar de voormalige spoorlijn.
Ontwikkeling.
Na de Tweede Wereldoorlog maakte Nieuw-Vennep een snelle groei door. Van nog geen 3000 inwoners in 1958, groeide het in 1975 naar zo'n 14.000 inwoners en in 2003 naar 23.000 en naar 30.000 in 2006. De ligging in de Randstad en de uitbreiding van de bedrijvigheid hebben bijgedragen aan de groei. Belangrijke bedrijven waren de Vicon, producent van landbouwwerktuigen die overgenomen is door Kverneland, een Noors bedrijf, en distilleerderij Bols. Deze laatste verplaatste de productie eind jaren 60 van Amsterdam naar Nieuw-Vennep waar het eind jaren 90 uit verdween richting Zoetermeer. Het pand werd het laatst door Stork Fokker gebruikt. Sinds april 2018 is het Nederlands Transport Museum in het pand gevestigd.
Wijken en gebieden.
Het dorp bestaat uit de volgende wijken en gebieden: Oost, Welgelegen, West, Linquenda, Welgelegen-Noord, Centrum, Getsewoud-Zuid, Getsewoud-Noord, Industrieterrein Spoorzicht, Bedrijvenpark Nieuw-Vennep Zuid en Industrieterrein Pionier. In 1998 werd begonnen met de bouw van Getsewoud-Zuid en in 1999 met Getsewoud-Noord. De bouw van Getsewoud zou voor een verdubbeling van het aantal inwoners van 1997 zorgen. In 2003 werd het geheel vernieuwde winkelcentrum De Symfonie geopend. In 2008 werd ook het project Nieuwe Kom, een vernieuwing en uitbreiding van het centrum van Nieuw-Vennep-Centrum, gelanceerd, maar dit is grotendeels stil komen te liggen. Aan de zuidrand is in 2008 begonnen met de ontwikkeling van een wandelpark, Venneperhout genaamd. Dit park loopt vanaf de Hoofdvaart tot de IJweg. Ook zijn er vier smalle, lang gerekte, parken ontstaan in de wijk Getsewoud-Zuid, Getsewoud-Noord. Dit betreft het Lentepark, Zomerpark, Herfstpark en Winterpark. Deze parken zijn aaneengesloten en een scheiding tussen de verschillende wijken in Getsewoud met een fietspad, wandelpad en een waterpartij met bruggen.
Verkeer en vervoer.
Nieuw-Vennep ligt aan het kruispunt van de Venneperweg en Hoofdweg. De eerste loopt van Beinsdorp naar Burgerveen, de tweede van Buitenkaag naar Lijnden. Het kruispunt vormt het centrum van het dorp. Ten oosten van Nieuw-Vennep loopt de A4 met het knooppunt Burgerveen. Ten zuiden van Nieuw-Vennep loopt de N207 die ter plaatse is verbreed (in 2013) tussen de Valutaweg en de aansluiting van de A4 en A44. De verbreding van de N207 tussen de Valutaweg en Hillegom werd in 2015 gerealiseerd. Ten westen ligt de N205 (Drie Merenweg).
Nieuw-Vennep heeft een spoorwegstation aan de Schiphollijn. In beide richtingen stopt viermaal per uur een sprinter.
Sinds 2008 heeft Nieuw-Vennep een aansluiting op het R-net (vroeger Zuidtangent), de snelle busverbinding (397) naar Amsterdam (Leidseplein) via Hoofddorp/Schiphol. Op station Hoofddorp kan een snelle overstap gemaakt worden naar Amstelveen en Amsterdam-Zuidoost (300) of naar Haarlem (300). Verder rijden er diverse streekbus(en) door het dorp naar Hoofddorp, Lisserbroek, Lisse, Hillegom, Beinsdorp, Sassenheim, Oegstgeest, Noordwijkerhout en Leiden.
Nieuw-Vennep heeft ook een P+R locatie ten zuidoosten van de wijk Getsewoud-Zuid.
Onderwijs.
Het Herbert Vissers College is de enige middelbare school in Nieuw-Vennep. Deze school is van oorsprong christelijk en heeft circa 1800 leerlingen. 
Nieuw-Vennep heeft de volgende bassisscholen:
Sport.
Nieuw-Vennep kent twee voetbalverenigingen: FC VVC en SV DIOS, respectievelijk gelegen aan de rand van Welgelegen Noord en in de oude dorpskern. Midden in het dorp ligt het complex van korfbalvereniging KV KIOS. Aan de rand van Getsewoud Noord is hockeyclub MHC De Kikkers gevestigd, aan de Fandango 19. Aan de Oosterdreef is honk- en softbalclub Vennep Flyers gevestigd. Aan de Zuiderdreef is de tafeltennisvereniging (TTV Nieuw-Vennep) te vinden. Ook is er een scoutingterrein gevestigd, Scouting Kagiwepi. Volleybalvereniging Haarlemmermeer Zuid (VHZ) en speelt in de sporthal de Estafette. Er wordt ook gebadmintond in Nieuw-Vennep door Badmintonvereniging Nieuw-Vennep (BVNV) in sporthal de Estafette. Daarnaast heeft Nieuw-Vennep een eigen wielerronde; de Wielerronde van Nieuw-Vennep. Nieuw-Vennep heeft ook twee tennisverenigingen: TV Nieuw-Vennep en TV De Kikkers. Tevens zijn er verscheidene sportscholen gevestigd zoals Basic-Fit en Sportcentrum Nieuw-Vennep.
Media.
Kranten
Nieuw-Vennep heeft zijn eigen weekblad en nieuwswebsite, het Witte Weekblad Nieuw-Vennep. Ook de gemeentelijke krant HCNieuws schrijft over Nieuw-Vennep. Regionale kranten zijn het Haarlems Dagblad, Noord-Hollands Dagblad en het Leids Dagblad. 
Radio en televisie 
Gemeente Haarlemmermeer heeft zijn eigen radio, MeerRadio. Deze radio is te bereiken via FM 105.5 of 106.6. 

</doc>
<doc id="33808" url="https://nl.wikipedia.org/wiki?curid=33808" title="Internationaal Fonetisch Alfabet">
Internationaal Fonetisch Alfabet

Het Internationaal Fonetisch Alfabet of IPA (Engelse afkorting van: "International Phonetic Alphabet") is een notatiesysteem voor de klanken die in menselijke spraak voorkomen. Het is grotendeels gebaseerd op het Latijns alfabet.
In het "Uitgebreide IPA" (Extended IPA) is nog een hele reeks diakritische tekens toegevoegd om kleine uitspraakverschillen aan te geven. Er bestaan ook codes in ASCII-tekens, geschikt om per toetsenbord in te voeren: "SAMPA" en X-SAMPA. IPA wordt met name door taal- en spraakkundigen gebruikt.
Geschiedenis.
In 1886 stelde een groep van Franse en Britse taaldocenten, geleid door Paul Passy, de International Phonetic Association op. Deze organisatie vormde het eerste Fonetische Alfabet. Het eerste alfabet was gebaseerd op het Romaanse Alfabet, maar om het systeem bruikbaar te maken voor alle talen was het toegestaan om van taal tot taal te variëren. Zo werd het geluid oorspronkelijk weergegeven met &lt;c&gt; in het Engels, maar met &lt;x&gt; in Frankrijk. In 1888 werd het alfabet echter aangepast om uniform te worden voor alle talen.
Sinds de creatie heeft het alfabet meerdere veranderingen ondergaan. Vooral in 1900 en 1932 onderging het alfabet grote aanpassingen. Na 1932 bleef het alfabet tot 1989 onveranderd. In 1993 vond er een kleine aanpassing plaats. Naast het toevoegen en weghalen van symbolen, hebben de symbolen vaak ook andere namen gekregen.
Het huidige alfabet is gebaseerd op het Latijnse alfabet, en gebruikt zo min mogelijk niet-Latijnse symbolen. Hoewel het alfabet meer dan 100 symbolen bevat voor klanken, hoeven ze niet allemaal gelijktijdig gebruikt te worden.
Letters.
De letters van het alfabet zijn ruwweg onderverdeeld in drie groepen: pulmonische medeklinkers, niet-pulmonische medeklinkers, en klinkers.
Pulmonische medeklinkers.
Een pulmonische medeklinker is een medeklinker die wordt gevormd door lucht uit de longen te stoten in plaats van de glottis of mond. Binnen deze groep worden klanken onderverdeeld naar articulatiepunt en manier van articulatie:
Coarticulatie.
Coarticulaties zijn klanken met twee articulatiepunten, die tegelijkertijd worden gebruikt.
Affricaten en dubbele articulatie.
Affricaten en dubbel gearticuleerde medeklinkers worden weergegeven met symbolen die bestaan uit twee andere symbolen, verbonden met een verbindingsstreep.
Niet-pulmonische medeklinkers.
Niet-pulmonische medeklinkers zijn klanken waarvan de luchtstroom niet afhankelijk is van de longen. In deze groep bevinden zich de kliks, implosieven en ejectieven.
Klinkers.
Het Internationaal Fonetisch Alfabet deelt de klinkers in naar de positie van de tong bij het uitspreken.
Klanken zonder symbolen.
Nog niet alle klanken hebben in het Internationaal Fonetisch Alfabet een symbool gekregen.
De blanco velden kunnen zonder veel moeite worden ingevuld indien dat ooit nodig is. De symbolen voor nieuwe medeklinkers worden vaak gevormd door de symbolen voor reeds bestaande medeklinkers iets aan te passen.
Toonsoorten.
De "e" in onderstaande tabel is een voorbeeld en kan door een andere klinker vervangen worden.

</doc>
<doc id="33809" url="https://nl.wikipedia.org/wiki?curid=33809" title="Comédie-Française">
Comédie-Française

De Comédie-Française of Théâtre-Français, is het voornaamste staatstheater van Frankrijk en het enige waaraan een vast toneelgezelschap verbonden is. Het is gevestigd in een prestigieus gebouw aan de rue de Richelieu in het centrum van Parijs. De Comédie brengt hoofdzakelijk klassieke Franse toneelstukken, hoewel af en toe buitenlandse opvoeringen plaats hebben. Het bestuur van de onderneming berust bij de vaste acteurs en actrices ("sociétaires") onder leiding van de langst in dienst zijnde, de "doyen". Acteurs die (nog) geen "sociétaire" zijn, worden "pensionnaires" genoemd. Vrijwel alle belangrijke toneelspelers die Frankrijk in het verleden heeft gehad, zijn korte of lange tijd verbonden geweest aan de Comédie-Française.
Geschiedenis.
De Comédie-Française werd opgericht bij decreet van Lodewijk XIV in 1680. De Franse toneelschrijver en acteur Molière, die in 1673 – nog vóór de officiële oprichting – was overleden, kan beschouwd worden als de wegbereider voor de Comédie-Française. Het theater werd gevestigd in de rue de l'Ancienne Comédie in het 6e arrondissement. Tegenover het theater opende in 1686 het nog bestaande Café Procope, een van de oudste en bekendste restaurants van Parijs. Eind 18e eeuw werd het Théâtre de l'Odéon gebouwd, eveneens in het 6e arrondissement, speciaal voor de Comédie-Française. Tijdens de Franse Revolutie kwam het tot een scheuring tussen koningsgezinde acteurs en republikeinen. Laatstgenoemden, onder leiding van de jonge François-Joseph Talma, begonnen een nieuw theater onder de naam "Théâtre de la République". De koningsgezinden gingen verder als "Théâtre de la Nation", maar dit theater werd tijdens de Terreur door de revolutionairen gesloten, waarbij de acteurs in de gevangenis belandden. Na de staasgreep van Napoleon Bonaparte vormde de groep rond de acteur Talma in 1799 de nieuwe Comédie-Française op de huidige locatie.
Huisvesting.
Het hoofdgebouw van de Comédie-Française is de Salle Richelieu, onderdeel van het Palais-Royal, een voormalig koninklijk paleis, waar al in de tijd van kardinaal de Richelieu toneelvoorstellingen werden gegeven. In 2012-13 vonden de voorstellingen plaats in een tijdelijk theater in het complex van het Palais-Royal. Onderdeel van het Palais-Royal is ook een bibliotheek-museum met duizenden boeken, manuscripten, toneelontwerpen en kunstvoorwerpen (waaronder circa 360 schilderijen en 270 beelden).
De Comédie-Française speelt ook in twee andere theaterzalen in Parijs: sinds 1993 in het Théâtre du Vieux-Colombier in het 6e arrondissement en sinds 1996 in het kleine Studio-Théâtre in de Carrousel du Louvre, een ondergronds commercieel centrum nabij het Louvre.

</doc>
<doc id="33810" url="https://nl.wikipedia.org/wiki?curid=33810" title="Molière">
Molière

Er zijn verschillende films gemaakt over Jean-Baptiste Molière, die zijn naam dragen.

</doc>
<doc id="33812" url="https://nl.wikipedia.org/wiki?curid=33812" title="Glottochronologie">
Glottochronologie

De glottochronologie is een tak van de historische taalkunde die tracht de historische verwantschap tussen talen te bepalen en een schatting te verkrijgen van het tijdstip waarop talen zijn ontstaan, door statistische vergelijking van de veranderingen in de woordenschat van verwante talen.
De grondslag voor deze methode werd gelegd in het midden van de 20e eeuw door Morris Swadesh. Hij besefte terdege dat talen hun woordenschat niet alleen maar door vererving verkrijgen maar dat ontlening, soms uit volledig onverwante talen, een belangrijke rol speelt. Nauwgezette schifting van het onderzoeksmateriaal is nodig om statistisch betrouwbare gegevens te verkrijgen en Swadesh stelde daarom lijsten op van woorden die hoogstwaarschijnlijk al zeer lang tot de woordenschat van de betreffende taal behoord hadden.
De statistische methoden die Swadesh tot zijn beschikking had waren vrij grof en primitief. Hij moest bijvoorbeeld aannemen dat veranderingen allemaal in een en hetzelfde tempo verliepen. De onbetrouwbare conclusies van de glottochronologie van de jaren 1970 kwamen dan ook zwaar onder vuur te liggen en de glottochronologie raakte hierdoor in diskrediet. In de jaren 1990 en jaren 2000 kwam er echter uitkomst vanuit een heel ander vakgebied. De moleculaire biologie boekte grote vooruitgang in de statistische analyse van DNA-gegevens en deze verbeterde wiskunde bleek geschikt te zijn om vrijwel in zijn geheel overgenomen te worden voor glottochronologische doeleinden. Een goed voorbeeld van de opleving van deze onderzoeksmethodiek is de stamboom van de Indo-Europese talen van Gray &amp; Atkinson uit 2003. De resultaten daarvan komen in een aantal opzichten niet overeen met de gangbaardere Koerganhypothese, vooral omdat de glottochronologische resultaten eerder de rivaliserende Anatolische hypothese in het gelijk lijken te stellen.

</doc>
<doc id="33813" url="https://nl.wikipedia.org/wiki?curid=33813" title="541 v.Chr.">
541 v.Chr.

Het jaar 541 v.Chr. is een jaartal volgens de christelijke jaartelling.

</doc>
<doc id="33814" url="https://nl.wikipedia.org/wiki?curid=33814" title="542 v.Chr.">
542 v.Chr.

Het jaar 542 v.Chr. is een jaartal volgens de christelijke jaartelling.

</doc>
<doc id="33815" url="https://nl.wikipedia.org/wiki?curid=33815" title="Latakya">
Latakya



</doc>
<doc id="33816" url="https://nl.wikipedia.org/wiki?curid=33816" title="De Grote Drie">
De Grote Drie

De Grote Drie is een term die voor diverse toonaangevende trio's wordt gebruikt:

</doc>
<doc id="33817" url="https://nl.wikipedia.org/wiki?curid=33817" title="Oud-kerkslavisch">
Oud-kerkslavisch



</doc>
<doc id="33819" url="https://nl.wikipedia.org/wiki?curid=33819" title="De Grote Vier (algemeen)">
De Grote Vier (algemeen)

De Grote Vier is een term die soms voor diverse toonaangevende viertallen wordt gebruikt:
Beeldende kunst.
In de beeldende kunst doelt men met de Grote Vier wel op de vier hoofdfiguren tijdens de renaissance (vijftiende eeuw): Donatello, Michelangelo Buonarroti, Rafaël Santi en Leonardo da Vinci.

</doc>
<doc id="33820" url="https://nl.wikipedia.org/wiki?curid=33820" title="Het Gooi">
Het Gooi

Het Gooi is een Nederlandse landstreek in het zuidoosten van de provincie Noord-Holland. De naam, ook geschreven als ’t Gooi (het lidwoord maakt vast deel uit van de naam), maar op literaire wijze of ter afwisseling soms ook aangevuld tot "Gooiland", gaat terug op het woord "Gooi", een oude nevenvorm van "gouw". Een oude naam voor Gooiland is ook "Naerdincklant" (Naardensland, Land van Naarden), genoemd naar de enige oude stad in de regio, die gedurende een bepaalde periode als hoofdplaats fungeerde en de zetel was van de baljuw. Ten tijde van P.C. Hooft was het Muiderslot de zetel, maar Muiden en Muiderberg behoorden zelf niet tot Het Gooi. Beide westelijke kernen maken thans wel deel uit van de nieuwe fusiegemeente Gooise Meren, samen met de vanouds Gooise plaatsen Bussum en Naarden. Doordat ze nu deel uitmaken van Gooise Meren kunnen deze beide kernen Muiden en Muiderberg thans impliciet ook tot Het Gooi worden gerekend.
Historisch gezien is Het Gooi of Gooiland het gebied dat gelegen is tussen de Eem en de Vecht op de hoge zandgronden: de vier huidige gemeenten Huizen, Blaricum, Laren en Hilversum, alsmede de voormalige gemeenten Naarden en Bussum. De enige latere toevoeging was het dorp ’s-Graveland. Voor de stichting van dat dorp (omstreeks 1625) hoorde dit gebied ook al onder Gooiland. Gooiland viel vanouds samen met het gebied van de marke van de zogenaamde erfgooiers. In de 13e eeuw ontstond hier deze bijzondere boeren-zelforganisatie (of liever marke-organisatie), die vanaf 1912 bij wet genoemd werd: "Vereniging Stad en Lande van Gooiland". (Tot 1912 was de naam "Vergadering van Stad en Lande van Gooiland".)
Oudste bewoning.
Al zeer diep in de prehistorie woonden hier mensen. Archeologen hebben zelfs bewoning door neanderthalers aangetoond, circa 120.000 jaar geleden. Bewoning door de moderne mens is aangetoond uit de steentijd, maar vooral ook uit de late ijzertijd en de bronstijd (Hilversumcultuur).
Landschap.
Landschappelijk is Het Gooi vrij zeldzaam. De streek bezit een hoge zandrug, de licht heuvelachtige noordelijke uitloper van de Utrechtse Heuvelrug, waarvan het een zanderig en bosrijk gedeelte vormt. Het hoogste punt in Het Gooi is de Tafelberg (36,4 m) halverwege Blaricum en Huizen. Verder is het landschap vlak aan oost- en westzijde, met meest weilanden.
De vele overgangen van hoog naar laag, en van droog naar nat zijn belangrijk voor veel dieren en planten. Het hedendaagse Gooi was destijds omringd met verraderlijke hoog- en laagveengebieden die een natuurlijke grens vormden en het Gooi isoleerden van de Utrechtse gebieden in het zuiden, die langs de Vecht in het westen en langs de Eem in het oosten. Het Gooi biedt zo een grote variatie in landschapstypen met wateren aan de randen, gevoed door kwelwater van de hoge zandrug. Er zijn nog loof-, naald-, gemengde bossen, heide, grasland met zanderijsloten, landgoederen en unieke restanten van engen en meenten. Veel terreinen krijgen nu bescherming (Naardermeer, Goois Natuurreservaat) en vormen waardevolle buffers tussen de oprukkende bebouwing. Ook uniek voor Het Gooi is het consequent omzomen van veel heidegebieden met groene bosranden tot één vrijwel onafgebroken coulisselandschap dat het zicht op de bebouwing voorkomt. Het Goois Natuurreservaat (GNR) spreekt in dit verband graag van een illusielandschap: "De natuurgebieden van het Gooi omzomen de stedelijke gebieden. In het open heidelandschap is op veel plaatsen nog echt ruimte en weidsheid te ervaren doordat de
stad aan het zicht is onttrokken door bos en doordat de bebouwing van de stad laag wordt gehouden." 
Vanwege haar landschappelijke waarden is de regio zeer geliefd: naast veel beschermde natuurgebieden bevat zij een zestal verspreid liggende kleinere tot middelgrote plaatsen met veel villabouw, zonder een echte centrumstad. Kenmerkend voor Het Gooi is juist dat de zes plaatsen samen een soort "parkstad" vormen. Het gebied wordt tegenwoordig doorsneden door twee snelwegen: de A1 van oost naar west en de A27 van noord naar zuid. Bovendien ligt er de spoorweg van Amsterdam naar Utrecht via Hilversum, plus de lijn Amsterdam – Amersfoort en de Gooiboog, de directe lijn van Almere naar Bussum en verder.
Begrenzing.
Traditionele begrenzing.
De echte Gooise plaatsen zijn (in aflopende grootte): Hilversum (de grootste gemeente en min of meer de centrumplaats), Huizen, Bussum, Naarden, Laren en Blaricum. Beide laatste plaatsen bezitten nog het meest een dorpskarakter, compleet met een authentieke Gooise brink. Eigenlijk was van oudsher alleen Naarden een stad, de andere plaatsen waren dorpjes. Nu is Hilversum met bijna 90.000 inwoners de grootste woonplaats, voor de combinatie Naarden-Bussum met ongeveer 50.000 en Huizen met 42.000 inwoners.
Bestuurlijke consequenties.
Sommige kringen (van bestuur, bedrijfsleven en media) vatten de Gooise regio ruimer op. Het Gooi bestrijkt dan globaal het gebied tussen het Amsterdam-Rijnkanaal aan de westkant, en de Utrechtse Eem aan de oostkant. Niet de historische Gooyergracht (en de daaraan ongeveer parallelle A27), maar de Utrechtse rivier de Eem vormt dan de oostelijke grens, met het Gooimeer aan de noordkant en het Utrechtse plassengebied aan de zuidwestkant. Het historische Eemland en de Vechtstreek worden zo bij uitbreiding ook tot Het Gooi gerekend waardoor de traditionele noties 'Het Gooi', 'Vechtstreek' en 'Eemland' vervagen. De landschappelijke verschillen tussen enerzijds het verstedelijkte Gooi, met zijn kern van heide- en boslandschap, en anderzijds de beide andere, landelijkere, veeteeltgebieden zijn echter nog duidelijk zichtbaar.
In het het kader van een gemeentelijke herindeling is de Noord-Hollandse fusiegemeente "Gooise Meren" gevormd uit de Gooise gemeenten Naarden en Bussum en de Vechtstreek-gemeente Muiden.
Aan dit streven lag mede ten grondslag de wens om de Vechtstreek niet verweesd te laten binnen de driehoek Amsterdam, Almere en Het Gooi. De fusieplannen van de provincie Noord-Holland stuitten echter ook op grote bezwaren, met name van de grootste betrokken gemeente, Bussum. Deze wenste alleen een fusie met Naarden en eventueel de Hilversumse Meent. In mei 2012 werd dit fusieplan in de Tweede Kamer verworpen. Inmiddels is er zonder Weesp wel een drieledige fusiegemeente gevormd, onder de naam Gooise Meren.
Cultuurhistorische aspecten.
Het Gooi bezit een aantal cultuurhistorische aspecten die van landelijk en soms van internationaal belang zijn:
Geschiedenis.
Het hooggelegen Gooi met zijn zandbodem is een van de oudst bewoonde streken van Nederland, waarvan de prehistorische grafheuvels en vondsten uit de Hilversumcultuur getuigenis afleggen. Deze duiden op een cultuur uit de vroege en midden-bronstijd (1800 - 1200 v.Chr.), naar aanleiding van het aardewerk dat in Hilversum en omgeving in vooral grafheuvels is gevonden. Kenmerkend voor de Hilversumcultuur zijn eenvoudige, tonvormige en dikwandige urnen. De versiering bestaat meestal uit vinger- en nagelindrukken op de rand, gecombineerd met afdrukken van touw. Het Geologisch Museum Hofland, gelegen naast het Sint-Janskerkhof, toont hiervan een aantal voorwerpen.
Water verzamelde zich op de lager gelegen plaatsen, en dat werden drinkplaatsen voor het vee. De dorpen Hilversum, Laren, Blaricum en Bussum zijn rond die drinkplaatsen ontstaan. Door de arme zandgronden was er voornamelijk schapenhouderij mogelijk, wat leidde tot wolverwerking.
Tot ongeveer 1300 stond het Gooi bekend onder de naam Nardincklant of Nardingerland (Land van Naarden). In 968 schonk (gouw)graaf Wichman Nardincklant aan het stift Elten, een wereldlijk stift voor (hoog)adellijke juffers in Elten. Het stift en zijn kerk waren gewijd aan Sint Vitus. In 973 kreeg het stift Elten van de keizer Otto II immuniteitsrechten over al zijn bezittingen, ook over Nardincklant. Kerken die in Nardincklant gebouwd werden op de immuniteitsgronden van het stift Elten werden eveneens gewijd aan Sint Vitus.
Ook het kapittel Sint-Jan van Utrecht had rechten in het "Naardingerland" (Het Gooi). Van de kerk in Naarden deelden de proost van het kapittel Sint-Jan en de abdis van het stift Elten het recht om de "persona" aan te stellen. Verder hadden zowel de proost als de kanunniken van het kapittel inkomsten uit verspreid liggende gronden in het Gooi. De naam Janskerkhof in Laren waar door het kapittel in de elfde eeuw een kapel gesticht is verwijst naar de beschermheilige van het kapittel.
Vóór 1300 bleef het Gooi echter voor het grootste deel onbebouwd, met alleen kleine boerengemeenschappen, die de gronden, bossen (meenten en engen) gezamenlijk gebruikten. Na 1300 ontstonden de zogenaamde erfgooiers, een voor Nederland unieke vorm van marke-organisatie die het gebruiksrecht van de gronden als gemeenschappelijk beschouwde en regelde. De vereniging van erfgooiers "Vereniging Stad en Lande van Gooiland" werd met 164 stemmen tegen en 3012 stemmen voor opgeheven, wat bij Koninklijk Besluit van 11 maart 1973 werd bevestigd. De vereniging telde bij opheffing 5041 leden. Er werd 528 hectare grond aan de Gooise gemeenten verkocht voor vijftien miljoen gulden. De eigen scharende leden kochten voor negen miljoen. De uiteindelijke uitkering aan de leden bedroeg circa vijfduizend gulden per lid. Het zou tot 1981 duren alvorens de vereniging geliquideerd werd.
Vanaf ongeveer 1500 werd het Gooi door Amsterdam gebruikt voor zandwinning voor de stadsuitbreidingen, waarvoor een aantal vaarten werd gegraven ('s-Graveland, Naarden, Bussum). In de 17e eeuw bereikte dit een hoogtepunt. Het daaruit ontstane kanalenstelsel hielp de economische ontwikkeling van het Gooi, onder meer door de komst van regelmatige trekschuitendiensten. Belangrijke trekvaarten zijn de nog bestaande Naardertrekvaart en 's-Gravelandsevaart.
Intrek van stedelingen.
Ook in de 17e eeuw werd in 's-Graveland en op andere plaatsen de heide ontgonnen voor het aanleggen van buitenplaatsen zoals Oud Bussem, Trompenburgh voor admiraal Cornelis Tromp en "Heuvel en daal" (voor de Amsterdammer Willem van den Heuvel tot Beichlingen, gezegd Bartolotti). Deze buitens werden alleen in de zomer bewoond, in de winter keerde men terug naar de stad.
Dat werd anders na 1881, toen de Gooische Stoomtram en later de auto het mogelijk maakten om wekelijks of zelfs dagelijks heen en weer te reizen. Rond die tijd raakte het Gooi ook in trek bij kunstenaars. Die vestigden zich in Laren en vooral Blaricum. Frederik van Eeden stichtte in Bussum zijn idealistische kolonie Walden. De Amsterdamse wethouder Monne de Miranda vond in 1926 dat ook arbeiders in staat gesteld moesten worden om buiten de stad in een groene omgeving te wonen. Hij wilde de tuinstad Gooistad ontwikkelen voor zo'n 50.000 Amsterdammers. Beoogde locatie was de "erfgooiersheide" tussen Hilversum, Bussum en Laren. Een elektrische tram zou het woon-werkverkeer verzorgen. Het massale verzet in Het Gooi tegen dit plan werd ook gesteund door De Miranda's politieke geestverwant en Gooise villabewoner Henri Polak. Het enige tastbare resultaat van het plan was de Gooiseweg in Amsterdam-Oost.
Omroep.
De komst van de Nederlandsche Seintoestellen Fabriek, in 1918 gesticht, leidde ertoe dat Het Gooi het Nederlandse centrum werd voor de omroep en de telecommunicatie-industrie (hoofdvestiging in Hilversum, maar ook in Huizen: Philips, later o.a. ook Lucent Technologies en Thales). Het restant van de telecommunicatie-industrie is door verschillende omstandigheden minder belangrijk geworden en grotendeels ondergegaan met de 'internethype' van 2002 en daarop volgende reorganisaties.
De omroep was aanvankelijk alleen gevestigd in Hilversum, maar gaandeweg ook in Bussum (eerste tv-uitzendingen), Naarden (onder meer Sky Radio), Laren (Talpa), Blaricum, Loosdrecht (dat historisch nooit tot Het Gooi gerekend werd, maar sinds de gemeentelijke herindeling van 1 januari 2002 bij Noord-Holland hoort).
Plaatsen in het Gooi.
Naarden.
Naarden kreeg begin 14e eeuw stadsrechten; maar werd in 1350 opnieuw gesticht op de huidige locatie nadat het oorspronkelijke stadje was verwoest tijdens de Hoekse en Kabeljauwse twisten. De plaats ontwikkelde zich als garnizoensstad met onder meer textielindustrie, mede door de wolaanvoer van de Gooise heidevelden. Naarden was tot de 19e eeuw een belangrijke vestingstad; de perfect gerestaureerde (1964-1987) vesting huisvest nu onder andere het Nederlands Vestingmuseum. Tweejaarlijks vindt in de vesting het FotoFestival Naarden plaats. In de Sint-Vituskerk vindt traditioneel op Goede Vrijdag de Matthäuspassion van Bach plaats. Historisch gezien is Naarden de enige stad in het Gooi, maar thans is de vesting Naarden eerder een exclave van de stedelijke agglomeratie Naarden-Bussum.
Laren.
Een belangrijk dorp op de zandgronden van Het Gooi werd Laren. In Utrecht werd in 1085 het Kapittel van Sint Jan gesticht. Dat kapittel kreeg ook gronden in de omgeving, onder andere op het later in de Zuiderzee (nu Gooimeer) verdronken land, nadien geruild met grond op De Vuursche. Het wordt echter bestreden dat het Utrechtse kapittel land gehad zou hebben bij het Sint Janskerkhof in Laren. Er is veel strijd geweest tussen de graven van Holland en de bisschoppen van Utrecht over de heerschappij. In 1285 kocht Floris V van hen het recht als landsheer op te treden. Toen waren er al kerken gesticht die de naam van de schutspatroon voor Hoog Elten en Het Gooi Sint-Vitus droegen (Naarden [2], Bussum, Hilversum [2], Blaricum).
Laren werd het religieuze centrum voor de omliggende dorpen. De jongste (nu nog bestaande) katholieke kerk verkreeg de status van basiliek. Van daaruit wordt de jaarlijkse Sint-Jansprocessie gehouden op de feestdag van Sint-Jan, 24 juni. Vanuit de omgeving lopen nog enkele oude doodwegen over de heide naar het Larense Sint Janskerkhof.
Laren en Blaricum.
Laren en Blaricum waren tot omstreeks 1850 kleine, arme boerendorpen. Vanaf de komst van de stoomtram in 1882, tot omstreeks 1950, vestigden zich hier vooral beeldend kunstenaars met beroemdheden als Anton Mauve (leermeester van Vincent van Gogh), Jan Sluijters en Ferdinand Hart Nibbrig. In 1911 vestigde de Amerikaanse schilder William Singer (1868-1943) zich in Laren. Hij en zijn vrouw waren kunstverzamelaars. Mevrouw was tevens muziekliefhebber en een niet onverdienstelijk pianiste. Na het overlijden van William Singer (in Noorwegen) en de terugkeer van zijn vrouw in Nederland, heeft zij het initiatief genomen om de William H. Singer Foundation te stichten en daarmee het museum en het theater te stichten van Singer Laren.
Laren en Blaricum zijn nu vooral woondorpen voor tv-sterren en de nouveaux riches, die in de "boom" van de jaren 1990-2000 snel geld hebben verdiend. Blaricum is nu volgens het CBS de 'rijkste gemeente van Nederland'. Laren is de meest vergrijsde gemeente van Nederland.
Hilversum.
In Hilversum ontwikkelde zich vanaf de 16e eeuw een wol- en textielindustrie, waardoor het dorp sneller groeide dan de andere dorpen en zelfs de stad Naarden voorbijstreefde. In die tijd begon ook de zandwinning voor de uitbreidingen van Amsterdam, en de vestiging van royale buitenhuizen van rijke Amsterdammers. Een voorbeeld hiervan is de Bussumse wijk Het Spiegel.
Hilversum is nu de belangrijkste en grootste plaats in het Gooi, en nam die rol in de 18e eeuw van Naarden over. Het is ook het inkoopcentrum voor de Gooiers (Hilvertshof), eerst vanwege de snelle industriële ontwikkeling (textiel en tapijten), daarna wegens de vestiging van een kantongerecht, de radio- en zenderfabriek van Philips in 1918 (NSF), en de omroepen. De NSF-fabriek leidde tot de vestiging van de publieke omroep (AVRO, VARA, KRO, NCRV, NTS, NOB en andere, zoals de commerciële omroepen) die nu als enige grote bedrijfstak in Hilversum over is. Het overwegend katholieke Hilversum, met zijn rijksmonument de Sint-Vituskerk, bereikte in 1965 103.000 inwoners, maar verloor veel bedrijven en kromp aanzienlijk in bevolking: in 2006 nog maar 84.000 mensen (van wie ruim 4000 in de tegen Bussum aangelegen exclave Hilversumse Meent). De plaats werd met Leefbaar Hilversum in de jaren 1990-2000 de bakermat van de politieke "Leefbaren"-beweging.
Bussum.
Bussum ontwikkelde zich van dorp tot stad sinds het met de zustergemeente Naarden een treinstation deelt. Bussum dateert als boerendorpje van rond het jaar 1000, en ging pas flink groeien in de 19e eeuw, toen het door de Oosterspoorweg en vanwege de natuur voor forensen aantrekkelijk werd zich er te vestigen. Ook de schrijvers Frederik van Eeden (met zijn kolonie Walden) en Herman Gorter lieten hun oog erop vallen. Daarna werd het een echte forensengemeente zonder veel eigen bedrijvigheid en groeide het sterk. Er werden tussen 1880 en 1940 fraaie villa's en villabuurten gebouwd.
Naast Hilversum heeft ook Bussum een rol gespeeld in de televisiegeschiedenis. In de jaren 50 vond vanuit Bussum de eerste openbare televisie-uitzending plaats, vanuit de inmiddels afgebroken Studio Irene. Na de jaren 80 nam de groei flink af en Bussum is nu een van de meest vergrijsde gemeenten van Nederland.
De agglomeratie Bussum-Naarden-Hilversumse Meent (medio 2009 tezamen ruim 53.000 inwoners) is de tweede stedelijke kern van Het Gooi, na Hilversum, maar vóór Huizen, dat er qua inwonertal (42.000) nog wel wat achterblijft. Bussum en Naarden hebben het grote voordeel dat zij gelegen zijn aan de spoorlijn van Amsterdam naar Hilversum. Na enkele decennia half braak gelegen te hebben is het vernieuwde 'stadshart' van Bussum, het Landstraat-project bij het gemeentehuis, nu voltooid.
Huizen.
Huizen was vanouds een boeren- en vissersdorp, dat in de 19e eeuw uitgroeide naar het noorden toen de Gooische Stoomtram er een halte kreeg. Het dorp lag aanvankelijk aan de Zuiderzee, nu aan het Gooimeer. Tot de aanleg van de Afsluitdijk is de visserij er belangrijk geweest. Huizers waren vooral goed in het uitventen van vis. Daarnaast specialiseerden anderen zich in het verhandelen en uitventen van kaas. Vooral na de aanleg van de Afsluitdijk werd het dorp een belangrijk centrum voor kaashandel (inclusief opslag en distributie).
Na de oorlog is het traditioneel protestantse Huizen, mede door een grote Philipsfabriek (nu gesloten) de snelstgroeiende gemeente van Het Gooi geworden, met eveneens de snelstgroeiende bedrijfsvestiging. De bevolking groeit nog, in tegenstelling tot die van Bussum en vooral Hilversum.
Stedenbouwkundig verandert Huizen snel. De ontwikkeling naar een centrum voor woon-waterrecreatie aan de oostzijde van het Gooimeer is in volle gang, zoals dat al eerder aan de westzijde bij het project Naarderbos het geval was.
Vervoer.
De opkomst van het Gooi als vestigingsplaats voor "gegoede burgerij" hangt nauw samen met de goede bereikbaarheid van de streek vanuit Amsterdam en Utrecht. In eerste instantie per trekvaart, maar vanaf 1874 door spoorlijnen naar Amsterdam, Utrecht, Amersfoort en verder. Vanaf de jaren 50 van de 20e eeuw zijn de snelwegen A1 en A27 aangelegd. Deze snelwegen doorsnijden belangrijke natuurgebieden, wat een belemmering vormt voor bijvoorbeeld de ontwikkeling van de Ecologische hoofdstructuur. In Hilversum ligt het grootste ecoduct ter wereld over de N524 en spoorlijn Amsterdam – Hilversum.
Natuur.
Van oorsprong was het Gooi bedekt met bos en op de opengelegde gronden met heide; daarvan is nog veel over (Spanderswoud, Westerheide, Bussumerheide, Zuiderheide, Blaricummerheide, Tafelbergheide, Franse Kampheide, Hoorneboegse Heide).
Dit zijn nu allemaal beheerde natuurgebieden, meest onder de stichting het Goois Natuurreservaat. De Gooise natuur heeft een belangrijke recreatieve aantrekkingskracht, ook voor het nabije Amsterdam. Dit heeft bijvoorbeeld geleid tot de vestiging van ongeveer twintig maneges. Het Gooi heeft ook Nederlands oudste natuurmonument, het Naardermeer, met onder andere zijn unieke kolonie aalscholvers ("phalacrocorax carbo").
De Loosdrechtse Plassen, volgens sommigen geen deel van het Gooi, vormen een opmerkelijk contrast met de heide en het bos. De recreatiedruk is hier echter heel groot, zodat er voor veel natuurlijke ontwikkeling geen plaats meer lijkt.
Huidige ontwikkeling.
Het gebied van de gemeenten Hilversum-Bussum-Huizen is nu zeer dichtbevolkt: sinds de aanleg van de spoorlijn tussen Amsterdam en Amersfoort in 1874 hebben eerst Hilversum en Bussum, na de aanleg van de Gooise tram in 1882 ook Laren en Blaricum en ten slotte Huizen zich versneld ontwikkeld.
De bevolking van het Gooi vergrijst nu relatief snel en er zijn relatief veel bejaardenhuizen.
Taaleigen.
In het Gooi zijn plaatselijke dialecten vrijwel uitgestorven sedert de komst van de spoorlijnen (forenzen) en de omroep. In het oosten (Huizen, Blaricum, Laren) sloot de taal sterk op het West-Veluws aan, de westelijke varianten (Hilversum, Bussum) waren verwant aan het Utrechts-Alblasserwaards.
Sommige Nederlanders storen zich aan de zgn. "Gooise r", die bijvoorbeeld te horen is in de liedjes van Kinderen voor Kinderen ("Een kind ondej de evenaaj wojt latej vaak een bedelaaj"). Deze "Gooise r" is niet terug te voeren op oorspronkelijk Gooise dialecten.
Het Gooi in het spraakgebruik.
In de beeldvorming naar buiten wordt het Gooi wel vereenzelvigd met de omroepwereld en met de welstand van zijn bewoners. Vanwege de veronderstelde losbandigheid van de omroepwereld wordt ook wel gesproken over de "Gooise matras". 
Dit pejoratieve begrip ontstond in 1964. Columnist Jan Vrijman maakte destijds grapjes over een christelijk Kamerlid dat de subsidie van het literaire tijdschrift "Podium" wilde intrekken. Onder de titel 'Niet te geloven' schreef Vrijman: "Heel 't Gooi is een groot matras, en die mooie Gooise hemel lijkt wel het plafond van een derderangs hotel. Maar op het bedeesde beeldscherm wordt voornamelijk de reine Lassie bezongen." De term Gooise matras kwam uit een citaat van dichter Remco Campert die in zijn gedicht 'Niet te geloven' schreef: "Alles zoop en naaide, heel Europa was een groot matras." In de latere televisieserie "Gooische Vrouwen" leiden vier dames een ietwat frivool en decadent bestaan, daarmee de mythe nieuw leven inblazend.

</doc>
<doc id="33821" url="https://nl.wikipedia.org/wiki?curid=33821" title="'t Gooi">
't Gooi



</doc>
<doc id="33823" url="https://nl.wikipedia.org/wiki?curid=33823" title="Desmond Llewelyn">
Desmond Llewelyn

Desmond Wilkinson Llewelyn (Newport, Zuid-Wales, 12 september 1914 – Firle, East Sussex, Engeland, 19 december 1999) was een Welsh acteur.
Llewelyn is voornamelijk bekend door zijn rol als Q in de James Bondfilms. Q geeft James alles wat een moderne spion nodig heeft, bijvoorbeeld exploderende pennen, bijzondere horloges, auto's die ook als boot gebruikt kunnen worden etc.. Tot zijn dood in 1999 speelde hij in bijna elke Bondfilm (niet in "Live and Let Die)". John Cleese werd zijn opvolger als "Q" in de volgende Bondfilm. Daarna speelde Ben Whishaw als "Q".
Buiten zijn werk in Bondfilms, verscheen hij ook in films als "Chitty Chitty Bang Bang", "Cleopatra", "Prisoner of Rio" en "Taboo". Verder had hij een vaste rol als de kolonel in de serie "Follyfoot" en maakte vele gastoptredens, waaronder in "The Onedin Line", "Some Mothers Do 'Ave 'Em" en "Dixon of Dock Green".
Llewelyn overleed in 1999 aan de gevolgen van een auto-ongeluk op de Engelse A27 na een signeersessie, drie weken na de Britse première van "The World Is Not Enough".

</doc>
<doc id="33824" url="https://nl.wikipedia.org/wiki?curid=33824" title="Exodus">
Exodus



</doc>
<doc id="33825" url="https://nl.wikipedia.org/wiki?curid=33825" title="Keer het Tij">
Keer het Tij

Keer Het Tij is een Nederlands platform dat van 2002 tot 2007 door het voeren van acties ageerde tegen het neoliberale beleid van de kabinetten-Balkenende I en II.
Organisatie.
Keer het Tij heeft geen eigen organisatie, maar is een samenwerkingsverband van ruim 500 aangesloten organisaties. Dit zijn onder meer de linkse politieke partijen (Partij van de Arbeid, GroenLinks, SP, NCPN), vakbondsafdelingen, actiegroeperingen (zoals de Internationale Socialisten, Socialistisch Alternatieve Politiek) en maatschappelijke organisaties zoals de Chronisch zieken en Gehandicapten Raad Nederland, Milieudefensie en de Landelijke Studentenvakbond. Keer het Tij was een van de initiatiefnemers van het eerste Nederlands Sociaal Forum in 2004. Initiatiefnemer en coördinator van Keer het Tij is René Danen.
Activiteiten.
Keer het Tij organiseerde onder meer een landelijke betoging op 20 september 2003 (waar volgens de politie zo'n 25.000 mensen op af kwamen), en een lokale actiedag op 18 december 2003 waarbij in 25 steden actie gevoerd werd. Op 10 april 2004 werd te Amsterdam een grote landelijke betoging gehouden voor een generaal pardon voor een groep van 26.000 vluchtelingen, en tegen het uitzettingsbeleid van minister Rita Verdonk.
Op 2 oktober 2004 werd een demonstratie georganiseerd in combinatie met een actie van de vakbonden FNV, CNV en MHP. De Keer Het Tij-demonstratie, die begon op de Dam, trok zo'n 50.000 demonstranten. Vervolgens sloten deze mensen zich aan bij de vakbondsmanifestatie op het Museumplein die volgens de gemeente Amsterdam zo'n 300.000 deelnemers telde.
Op de Universiteit van Amsterdam en in Paradiso organiseerde het platform in 2003 en 2004 een aantal debatten waar gediscussieerd werd over alternatieven voor het beleid van de regering-Balkenende.
Keer het Tij was een van de organisatoren van een 'omsingeling' van het Binnenhof op 24 september 2005. Enkele duizenden actievoerders omsingelden de Hofvijver en het torentje van Balkenende.
In november 2006 organiseerde Keer het Tij samen met andere organisaties in Den Haag opnieuw een demonstratie tegen het toenmalige asielbeleid van minister Verdonk. De slogan was 'Kies voor een humaan asielbeleid, te beginnen met een generaal pardon'.

</doc>
<doc id="33826" url="https://nl.wikipedia.org/wiki?curid=33826" title="Vijfheerenlanden (streek)">
Vijfheerenlanden (streek)

De Vijfheerenlanden is een streek in de Nederlandse provincie Utrecht. Deze streek ligt geheel binnen de grenzen van de gelijknamige gemeente, die op 1 januari 2019 is gevormd door samenvoeging van de Utrechtse gemeente Vianen en de Zuid-Hollandse gemeenten Leerdam en Zederik. Vóór het jaar 2002 lag ook Vianen, en daarmee het hele gebied van de Vijfheerenlanden in Zuid-Holland. De gemeente Vijfheerenlanden is de enige ten zuiden van de rivier de Lek gelegen gemeente in de provincie Utrecht.
Het in deze streek gesproken dialect, het Vijfheerenlands, is een variant binnen het Utrechts-Alblasserwaards.
Behalve een gemeentenaam en een streeknaam is "Vijfheerenlanden" ook de naam van een polder.
Begrenzing en geografie.
In het noorden worden de Vijfheerenlanden begrensd door de rivier de Lek. De Diefdijk, die een onderdeel is van de Nieuwe Hollandse Waterlinie, vormt de grens tussen de Vijfheerenlanden en de ten oosten hiervan gelegen Neder-Betuwe in de provincie Gelderland. De rivier de Linge begrenst het gebied in het zuiden. In het westen gaan de Vijfheerenlanden over in de Alblasserwaard. Hier valt de gemeentegrens niet samen met de streekgrens. Zo ligt het tot de gemeente Vijfheerenlanden behorende stadje Ameide in de Alblasserwaard. Hier is de westgrens van de streek Vijfheerenlanden het riviertje de Zederik of Zouwe.
De steden Leerdam en Vianen zijn de grootste plaatsen in het gebied. Ook vanuit het gezichtspunt van bedrijvigheid en werkgelegenheid zijn deze twee plaatsen de belangrijkste. Vianen ligt aan de kruising van de Lek en het Merwedekanaal. Langs dit kanaal ligt een groot bedrijventerrein. Onmiddellijk ten zuiden hiervan bevindt zich het Knooppunt Everdingen, waar de A2 en de A27 elkaar kruisen. Het aan de rivier de Linge gelegen Leerdam is beroemd vanwege zijn glasindustrie. Het heeft een station aan de spoorlijn Dordrecht-Geldermalsen.
De derde stad in de gemeente Vijfheerenlanden is het aan de rivier de Lek gelegen Ameide. Van de 11 overige woonplaatsen in deze gemeente zijn Meerkerk en Lexmond de grootste. Voor verdere informatie over onder andere woonkernen in de Vijfheerenlanden wordt verwezen naar het artikel Vijfheerenlanden. 
Herkomst van de naam.
Het gebied dankt zijn naam aan de heren van Arkel, Ter Leede (rondom het huidige Leerdam), Hagestein, Everdingen en Vianen, die in 1284 gezamenlijk maatregelen namen tegen de wateroverlast vanuit de Gelderse Betuwe.
Waterschap.
De Vijfheerenlanden vormden tot 1984 een afzonderlijk Hoogheemraadschap: het Hoogheemraadschap van de Vijfheerenlanden. Het gebied wordt sinds 2005 beheerd door het Waterschap Rivierenland. 

</doc>
<doc id="33827" url="https://nl.wikipedia.org/wiki?curid=33827" title="Sara Kroos">
Sara Kroos

Sara Kroos (Wijngaarden, 5 april 1981) is een Nederlands cabaretière. Met het winnen van de publieksprijs van het Leids Cabaret Festival in 2000 kreeg ze voet aan de grond in de Nederlandse cabaretwereld. Landelijke bekendheid verwierf ze als vaste gast van improvisatieprogramma "De Lama's" tussen 2005 en 2006.
Biografie.
Kroos is enig kind. Ze bracht een groot deel van haar leven door in de polder. Van haar vijfde tot en met haar twaalfde woonde ze echter in de bosrijke omgeving van Nijmegen.
Tijdens haar middelbareschooltijd woonde Kroos in Groot-Ammers in de Alblasserwaard. Ze deed de havo op de scholengemeenschap Willem de Zwijger in Schoonhoven. In Schoonhoven kwam ze in aanraking met theater via het Arto Theater. In 1995 won ze de eerste prijs met haar bewerking van Hamlet genaamd "Prozac". Ze regisseerde dit stuk zelf. Het was ook rond deze tijd dat ze uit de kast kwam. Dit lag heel gevoelig bij de overwegend orthodox-christelijke gemeenschap en haar familie.
Na haar middelbare school verhuisde ze naar Utrecht en ging ze een schrijfopleiding aan de Hogeschool voor de Kunsten doen.
Op haar achttiende, drie maanden na het begin van haar studie, deed Kroos mee aan het Leids Cabaret Festival en won de publieksprijs. Vervolgens stopte ze met haar studie. Daarna werkte ze een jaar als telefonisch verkoopster bij de Disney kinderboekenclub. Mede door het winnen van de publieksprijs kwam ze onder contract van het impresariaat van Harry Kies. Onder regie van Jessica Borst en coaching van Adelheid Roosen breidde ze haar programma van een halfuur zoals ze dat in Leiden speelde uit tot het avondvullende programma "Honger" waarmee ze in 2001 in première ging.
In 2003, twee jaar na "Honger", kwam haar tweede show "Lam" in de theaters. In 2004 begon Kroos haar tv-carrière bij "De Lama's". Deze duurde tot en met 2006.
In 2005 startte haar derde show, "Zoetgevooisd". Voor het eerst stond ze niet meer alleen op het podium, maar werd ze vergezeld door twee muzikanten, Martijn Breebaart op piano en Bas Mulder op gitaar. Deze show ging tot april 2007 in reprise en Kroos kreeg in 2006 de Neerlands Hoop uitgereikt.
Vanaf 2007 schrijft Kroos columns voor "Viva". Van september 2010 tot 2 maart 2014 presenteerde ze "Sara op Zondag" op radio 2.
In 2022 verscheen haar boek "Rood is ja", over haar ervaringen met seksueel misbruik als kind, door een oom, en later als volwassene in een psychiatrische kliniek, door de behandelend therapeute. In dit boek beschrijft zij op persoonlijke wijze de effecten van CPTSS (door haar luchtig 'Dikke Peetie' genoemd) op haar leven en de complexe nasleep van traumatische ervaringen.
Voor haar laatste programma 'Verte' won Sara de Poelifinario voor beste cabaretprogramma in de categorie amusement. 
Persoonlijk.
Kroos is getrouwd met voormalig tv-hoofdredacteur Danielle Meyer en heeft een dochter.

</doc>
<doc id="33828" url="https://nl.wikipedia.org/wiki?curid=33828" title="WIC">
WIC



</doc>
<doc id="33829" url="https://nl.wikipedia.org/wiki?curid=33829" title="Alfred von Schlieffen">
Alfred von Schlieffen

Alfred Graf von Schlieffen (Berlijn, 28 februari 1833 – aldaar, 4 januari 1913) was een Duits generaal. Hij was de zoon van een Pruisisch generaal en nam deel aan de Pruisisch-Oostenrijkse Oorlog van 1866 en de Frans-Pruisische Oorlog van 1870.
Biografie.
Schlieffen stamde uit het Pommerse geslacht Von Schlieffen wiens leden van oudsher werkzaam waren in het Pruisische leger en de ambtenarij. Alfred was een zoon van Magnus Graf von Schlieffen (1796–1864) en zijn vrouw Auguste, geboren von Schönberg (1808–1890), een dochter van Moritz Haubold von Schönberg die de hoogste bestuursambtenaar van Pommeren en Silezië was. Na zijn gymnasium opleiding had Schlieffen aanvankelijk geen interesse om zijn verdere toekomst in het leger door te brengen, zoals gebruikelijk was in aristocratische families, en ging Schlieffen rechten studeren. Na de vervulling van zijn dienstplicht in 1853 veranderde hij van mening en ging vervolgens, in 1854, toch het Pruisische leger in als officier en doorliep met goed gevolg de militaire academie. Al in 1865, toen de organisatorische en strategische talenten van Schlieffen duidelijk waren voor zijn leidinggevenden, werd hij ingedeeld bij de 'Oberste Heeresleitung' (generale staf) van het Pruisische leger, aanvankelijk in een ondergeschikte functie. Von Schlieffen doorliep de rangen in een gestaag tempo en was uiteindelijk het hoofd van de Duitse generale staf; tussen 1891 en 1905. Gedurende zijn carrière deed Schlieffen actief mee aan de Pruisisch-Oostenrijkse oorlog (1866) en de Pruisisch-Franse oorlog (1870). Die laatste oorlog had als resultaat de oprichting van het Duitse keizerrijk.
Schlieffenplan.
In de opvolgende periode werd eerst het Frans-Russische verdrag gesloten in 1894, en tien jaar later de Entente Cordiale tussen Frankrijk en Groot-Brittannië. Duitsland was bang voor "Einkreisung", omsingeling door deze vijandig gezinde mogendheden, die wellicht gezamenlijk een oorlog tegen Duitsland zouden beginnen. Als voorzorgsmaatregel begonnen de militairen met het bestuderen van diverse mogelijkheden voor een verdedigingsplan. De generale staf meende dat een enkele potentiële tegenstander, Frankrijk of Rusland, wel afgeslagen zou kunnen worden maar een oorlog aan meerdere fronten was lastiger aan te pakken en wellicht te veel voor het leger.
Von Schlieffen kreeg daarom opdracht om een gedurfd verdedigingsplan te ontwerpen voor het geval er oorlog mocht uitbreken met meerdere tegenstanders, waarbij ook inbegrepen een 'preventieve aanval' op een van de potentiële tegenstanders. Het doel daarvan was om zo een voor een met de tegenstanders af te rekenen. In het geval dat men Frankrijk als eerste wilde uitschakelen moest dit in hooguit zes weken gebeurd zijn. Zo lang had namelijk Rusland nodig, dacht men, om te mobiliseren. Aanvankelijk wilde Schlieffen de aanval op Frankrijk uitvoeren via de Vogezen. Maar dit front was met forten en stellingen zwaar versterkt door het Franse leger en wellicht zou dan hierdoor het verslaan van Frankrijk te lang gaan duren en zou men toch uiteindelijk in een tweefrontenoorlog verzeild raken zodra de Russen hun mobilisatie hadden afgerond. Daarom wilde de generale staf aanvankelijk alleen verdedigend optreden aan de Frans-Duitse grens en met het overgrote deel van het leger eerst met de Russen afrekenen. Aan de Frans-Duitse grens zou men met betrekkelijk weinig troepen, naar verwachting, de Fransen wel op afstand kunnen houden: ook de Duitsers hadden hun grens met Frankrijk flink verstevigd met forten en versterkte stellingen. Enkele jaren later kwam Schlieffen op een 'beter' idee: toch eerst met Frankrijk afrekenen waarbij de aanval zou geschieden via de zwak verdedigde Frans-Belgische grens in Noord-Frankrijk waarbij de Franse versterkingen in de Vogezen omzeild zouden worden. Het neutraal verklaarde België moest dan wel eerst door de Duitsers worden binnengevallen, waarbij het risico van een oorlogsverklaring van Groot-Brittannië dat instond voor de Belgische neutraliteit, op de koop toe werd genomen. Dit zogenaamde 'Schlieffenplan', waarop de Duitse strategie bij het uitbreken van de Eerste Wereldoorlog was gebaseerd, was klaar in 1905.
In 1911 werd Schlieffen benoemd tot veldmaarschalk. Hij overleed in 1913 te Berlijn en volgens de overlevering waren zijn laatste woorden: 'Macht mir nur den Rechten stark!' verwijzend naar zijn Schlieffenplan waarbij het belangrijkste was dat de aanvallende rechtervleugel van het leger zo sterk mogelijk moest blijven.
Persoonlijk.
Schlieffen trouwde in 1868 in Hannover met Anna von Schlieffen (1840–1872), een dochter van graaf Albert von Schlieffen. Het paar kreeg twee dochters waaronder:

</doc>
<doc id="33832" url="https://nl.wikipedia.org/wiki?curid=33832" title="Von Schlieffenplan">
Von Schlieffenplan



</doc>
<doc id="33833" url="https://nl.wikipedia.org/wiki?curid=33833" title="Piet Jongeling">
Piet Jongeling

Pieter (Piet) Jongeling (Akkerwoude, gemeente Dantumadeel, 31 maart 1909 – Amersfoort, 26 augustus 1985) was een Nederlandse journalist, verzetsstrijder, politicus en kinderboekenschrijver. Kinderboeken schreef hij onder het pseudoniem Piet Prins.
Journalistiek en verzet.
Voor de Tweede Wereldoorlog werkte hij op de kwekerij van zijn grootvader en later als journalist voor de "Nieuwe Provinciale Groninger Courant". Als journalist werkte hij soms onder pseudoniem als P. van Akkerwoude, A. Mos en G. le Clerq. Op 1 februari 1940 trouwde hij met Klaassina Heerema. Samen zouden zij vier zonen - waarvan er één jong overleed - en zes dochters krijgen.
Tijdens de eerste jaren van de oorlog was Jongeling actief in het verzet, bij de antirevolutionaire kadergroep. Deze groep gaf voorlichting over actuele vraagstukken. Vanaf april 1942 zat hij gevangen, eerst in het concentratiekamp Amersfoort, later in het concentratiekamp Sachsenhausen, 35 km ten noorden van Berlijn. Op 21 april 1945 werd hij een van de 33.000 betrokkenen in een dodenmars vanwege het oprukkende Rode leger. Eind april kwam hij vrij toen de Duitsers zich aan het einde van de oorlog overgaven. In 1945 keerde hij terug naar Groningen en werd hij hoofdredacteur van de "Nieuwe Provinciale Groninger Courant". Tijdens zijn gevangenschap had zich in de Gereformeerde Kerken in Nederland de Vrijmaking voltrokken, waaruit de Gereformeerde Kerken vrijgemaakt waren ontstaan. Hij sloot zich bij dit kerkgenootschap aan. Na een conflict met de directie stapte hij op en werd hij hoofdredacteur van "De Vrije Kerk". Later zou dit blad verdergaan onder de naam Gereformeerd Gezinsblad en weer later onder de naam "Nederlands Dagblad". Deze publicatie ontwikkelde zich tot een spreekbuis van de 'vrijgemaakte zuil' in de toen nog sterk verzuilde Nederlandse samenleving.
Politiek.
In 1948 verruilde hij de Anti-Revolutionaire Partij voor het in dat jaar opgerichte Gereformeerd Politiek Verbond (GPV), dat nauw verbonden was aan de Gereformeerde Kerken vrijgemaakt. Namens die partij zat hij 14 jaar in de Tweede Kamer, van 1963 tot 1977. Al die tijd was hij fractievoorzitter, zij het tot 1971 van een eenmansfractie. Daarna kreeg hij versterking in de persoon van Bart Verbrugh, die in 1977 als eenmansfractie verder moest.
Als Kamerlid was Jongeling een pleitbezorger van de rechten van de Papoea's en de Molukkers, wier positie in het onafhankelijk geworden Indonesië moeilijk was en is. Ook was hij een trouw verdediger van het Huis van Oranje, de eigen verantwoordelijkheden van de regering en de Tweede Kamer en van het bestaansrecht van kleine politieke partijen. Jongeling keerde zich tegen de 'culturele revolutie' van de jaren zestig en zeventig en bestreed daarom uit alle macht de veranderende opvattingen over seksualiteit, de dreigende legalisering van abortus provocatus en de secularisering in het algemeen. In de buitenlandse politiek was hij anticommunistisch, trouw aan de NAVO en had begrip voor de apartheidspolitiek in Zuid-Afrika.
In oktober / november 1972 gold hij in Den Haag als kandidaat-minister of staatssecretaris om zo het kabinet-Biesheuvel, waaruit DS70 was weggelopen, aan een nieuwe meerderheid te helpen. In plaats van een kabinet-Biesheuvel ii kwam er toen na vervroegde verkiezingen echter het kabinet-Den Uyl.
Jeugdboeken.
Onder het pseudoniem Piet Prins heeft Jongeling meer dan zestig boeken geschreven, met name voor de jeugd. Het bekendst is de negendelige jeugdboekenserie "Snuf de hond", over een herdershond die allerlei spannende avonturen meemaakt. Deze serie werd verfilmd voor de Evangelische Omroep en heet "Snuf de Hond in oorlogstijd". Ook schreef hij boeken over de oorlog, zoals de "Daan en Sietze"-serie (bestaande uit drie delen) en de vierdelige serie "Holland onder het hakenkruis", dat ook uitgegeven werd als omnibus. Verder nog de "Wambo"- serie (drie delen) die zich afspeelt in de huidige Indonesische provincie Papoea (het vroegere Nederlands Nieuw-Guinea) en over hoe de christelijke zending daar gaat.
Andere bekende jeugdboeken van Piet Prins zijn "De Vier Vrienden"-serie (vijf delen), de "Jeroen en Joost"-serie (vier delen), de "Sheltie"-serie (bestaande uit drie delen) en de driedelige reeks "De tirannie verdrijven" over de Tachtigjarige Oorlog, later omgewerkt tot een vijfdelige stripreeks. Een aantal boeken is vertaald in het Engels zoals de "Vier Vrienden"-serie (als 'Four Adventurers'-serie); de "Holland onder het hakenkruis"-serie (als de 'Shadows'-serie) en 'Wambo' ('Wambu').
Piet Jongeling overleed op 76-jarige leeftijd.

</doc>
<doc id="33834" url="https://nl.wikipedia.org/wiki?curid=33834" title="Piet Prins">
Piet Prins



</doc>
<doc id="33838" url="https://nl.wikipedia.org/wiki?curid=33838" title="Liesbeth List">
Liesbeth List

Liesbeth List, geboren als Elisabeth Dorathea (Elly) Driessen (Bandoeng, 12 december 1941 – Soest, 25 maart 2020), was een Nederlandse chansonnière en actrice. Ze behoorde tot de bekendste zangeressen van Nederland en behaalde in dit land grote successen met Ramses Shaffy. In 2017 kwam er een musical over haar leven uit.
Biografie.
Jonge jaren.
Elly Driessen werd geboren te Bandoeng, Nederlands-Indië, vier dagen nadat Nederland Japan de oorlog verklaard had. De eerste jaren van haar leven bracht ze vanaf maart 1942 door in een Japans interneringskamp. Haar moeder werd als troostmeisje gedwongen om de Japanners te gerieven en kreeg daardoor depressies. Na de overgave van Japan pleegde ze op 31 januari 1946 zelfmoord. Haar vader wachtte op migratie naar Nederland en ontmoette voor zijn vertrek een vrouw met drie kinderen. Gezamenlijk reisden zij naar Nederland. Elly had een slechte relatie met haar stiefmoeder, die door haar kampervaringen in Elly een boze geest zag die ze door wreedheden uit haar trachtte te verwijderen. Elly werd uit huis geplaatst. Ze kwam terecht in een weeshuis, maar toen ontdekt werd dat ze nog een vader had, moest ze vertrekken en kwam ze terecht bij betaalde pleegouders in Alkmaar. Toen haar stiefmoeder in 1948 op een vakantie op Vlieland vernam dat een bewoonster graag een kind wilde adopteren, werd ze daar achtergelaten. Haar pleegouders runden een hotel en later werd haar pleegvader er vuurtorenwachter. Ze nam de achternaam aan van haar pleegouders en ook haar voornaam werd aangepast. In dit gezin heeft zij naar eigen zeggen een gelukkige tijd gehad. Haar biologische vader emigreerde eind jaren 40 met zijn tweede vrouw naar Zuid-Afrika, waar hij op vijftigjarige leeftijd overleed.
Als kind hield Liesbeth List zich al bezig met muziek, naast literatuur en kunst. Op achttienjarige leeftijd vertrok ze naar Amsterdam om te gaan zingen, nam korte tijd zangles, maar dat beviel haar niet en ze stopte ermee. Noten lezen heeft ze nooit geleerd. In haar begintijd als zangeres begon ze zich te verdiepen in de Franse chansons.
Doorbraak.
In 1962 trad ze voor het eerst op in televisieshows, onder meer in een televisieshow van Rob de Nijs en in de talentenjacht "Nieuwe Oogst". Omdat een show samen met Serge Gainsbourg niet kon worden uitgezonden en dit in de pers breed werd uitgemeten, kwam Ramses Shaffy haar, dankzij Henk van der Meijden, op het spoor. Zij mocht wel optreden bij de AVRO met "Een stem in de regen". Shaffy vroeg haar mee te werken aan "Shaffy Chantant", wat een groot succes werd. Met Shaffy zou ze jarenlang muzikaal optrekken. Ze was naar eigen zeggen "smoorverliefd" op hem, maar hij viel op mannen. In 1965 nam ze deel aan het jaarlijkse Songfestival van Knokke, waar List veel succes oogstte met "In oktober", een lied van Guy Béart op een Nederlandse tekst van Hans Andreus. Datzelfde jaar werd de televisieshow "Liesbeth Internationaal" in vele landen uitgezonden.
Het voorlopig hoogtepunt in haar carrière bereikte List eind jaren zestig, begin jaren zeventig. Het duet "Pastorale" met Shaffy werd een grote hit. In 1967 bracht ze, op verzoek van de componist, het album "Liesbeth List zingt Theodorakis" uit. Haar toenmalige platenmaatschappij wilde het eerst niet uitbrengen, maar deed het uiteindelijk toch en het album werd een enorm platensucces. Ook met haar versies van nummers van Jacques Brel had ze enorm succes. De Belgische zanger kwam persoonlijk in oktober 1971 naar Kasteel Groeneveld om haar een gouden plaat te overhandigen voor haar album "Liebeth List zingt Jacques Brel". In die jaren bracht ze vele albums en singles uit, waarvan "Victoria", "Te veel te vaak" en "Kinderen een kwartje" hits werden. Ze was echter meer een albumartieste voor wie de teksten belangrijker waren dan snel succes. List ontving in die periode zeven gouden en twee platina platen. Ook in West-Duitsland oogstte ze waardering. Ze bracht daar vier albums uit, trad er in veel televisieshows op en werd daar geroemd door vakgenoten. Platensucces in het buitenland, behalve in Vlaanderen, bleef uit, al hadden haar televisieshows in West-Duitsland en Vlaanderen veel succes. In Frankrijk bracht ze een ep (1967) uit en een lp ("Madame Mélancholie", 1977).
Ze ontving onder meer Edisons (1969 en 1995) en een Gouden Harp (1997).
In 1967 speelde ze een rol in de Nederlandse speelfilm "To Grab the ring" en in 1977 in "Mysteries". Naast haar vele personalityshows tussen 1966 en 2001 trad ze ook op in succesvolle televisiefilms als "De liefdeswacht" (samen met Ramses Shaffy, 1974) en "Een heel dun laagje goud" (samen met Robert Long, 1977).
VS-uitstapje en Engeland.
In 1972 nam zij samen met de toen in Nederland populaire Amerikaanse zanger Rod McKuen een Engelstalig dubbelalbum op, getiteld "Two Against The Morning". List bracht later in de Verenigde Staten een tweetal albums uit via McKuens Stanyan Records, respectievelijk "Solitude's my name" (met een aantal door haar gezongen nummers van McKuen) en "List sings Jacques Brel" (met dezelfde nummers als op de Europese versie). Later in 1972 werkte zij nog eenmaal samen met McKuen; zij brachten een A-face single uit met het nummer "Baby it's cold outside".
Met het album "Meet lovely Liesbeth List" trachtte ze in 1974 de Engelse markt te veroveren. Ze zong onder meer Tim Hardins "Hang on to a dream" en, als eerste op het Europese continent, "Send in the Clowns" (Stephen Sondheim). In 1976 bracht ze een Engelstalig album uit met liederen van Charles Aznavour. Met hem zong ze het duet "Don't say a word". Regisseur Bob Rooyens maakte opnieuw een televisieshow met haar. Eerdere shows van hem met haar oogstten veel succes. De eerste show uit 1969 won op het Gouden Roos-festival in Montreux de persprijs en werd aan tien landen verkocht. In 1972 won ze opnieuw de persprijs in Montreux met een BRT-programma: "Barazaeta".
Comeback en musicals.
In 1994 zette Frank Boeijen haar, na een periode van afnemend succes, opnieuw op de kaart. Hij produceerde haar album "List", dat een groot succes werd, vooral door haar vertolking van Boeijens' "De verzoening". Met "Noach" en "Vergezicht" bevestigde ze haar terugkeer, uitgebreide tournees volgden en het lied "Heb het leven lief" werd een klassieker. In 1997 speelde ze voor een korte tijd in de musical "Eindeloos", naast Coen van Vrijberghe de Coningh. Deze musical moest al snel stoppen door financiële problemen van het productiebureau. In 1998 zong zij in de musical "De Tijd-affaire", samen met Adèle Bloemendaal en Danny de Munk. In 1999 vroeg producent Albert Verlinde haar voor de titelrol in de musical "Piaf". Het werd een doorslaand succes en List was helemaal terug. Aan het begin van de 21e eeuw begon List aan de jubileumtournee "Van Shaffy tot Piaf". Eind 2003 begon ze met Jos Brink aan de musical "Het Hemelbed". Vanaf oktober 2009 was List opnieuw te zien in de musical rond Édith Piaf. Ze speelde hierin de oude Piaf. Voor beide versies kreeg ze een Johnny Kraaykamp Musical Award. Ruim 320.000 bezoekers zagen de voorstellingen.
Jubileum en einde van grote tournees.
Op 12 januari 2012 maakte List in een interview met het NOS-journaal bekend dat zij stopte met lange tournees. Haar jubileumtour "40 jaar Liesbeth" was meteen haar afscheidstournee van de grote podia. Op 14 januari 2012 kreeg List na afloop van de voorstelling in Den Haag van Albert Verlinde een buste die Raphaël Hermans van haar maakte. De buste kreeg een vaste plek in de foyer van de Koninklijke Schouwburg in Den Haag. Op 30 januari 2013 gaf zij haar laatste voorstelling, in de Stadsschouwburg in Tilburg. List was naar eigen zeggen moe van het iedere dag in de auto zitten, in de file staan en midden in de nacht thuiskomen. Ze zei hierover: "Mijn privéleven is heilig voor mij. Af en toe wil ik helemaal niets hebben. Zo'n avond in je eentje voor de microfoon is heel erg intensief; op een gegeven ogenblik ben je moe." Gestopt was ze echter niet. Naast incidentele optredens begon ze, samen met Annemarie Oster, in 2014 een kleine tournee langs kleine theaters met de voorstelling "Tandem". Deze werd in het seizoen 2015-2016 vervolgd. Ook bracht ze in 2015 een nieuw album uit met de titel "Echo", waarop nummers van Shaffy en die ze ooit met hem heeft gezongen, staan. Op 18 augustus 2017 gaf ze aan te stoppen met optreden, als gevolg van een vorm van dementie veroorzaakt door hersenletsel uit het verleden waardoor littekenweefsel ontstond. Op 2 oktober 2017 ging "Liesbeth List, de musical" in première, over haar eigen leven. Aan het eind van die maand kwam de biografie "Liesbeth List. De dochter van de vuurtorenwachter" uit. In verband daarmee werd ze overstelpt met verzoeken om interviews en reportages, maar daar werd een streep door gezet, zo maakte ze bekend.
Overlijden.
List overleed op 25 maart 2020 op 78-jarige leeftijd in haar slaap in haar woonplaats Soest. Twee dagen later werd haar overlijden publiek gemaakt. Die avond zond de NTR een ingelaste aflevering van het tv-programma "Het Laatste Woord" uit met daarin een tweegesprek tussen List en tv-journalist Jeroen Pauw dat in het teken stond van haar leven. De afspraak was dat het pas zou worden uitgezonden na haar dood. Ze werd gecremeerd in Amersfoort in besloten kring. Haar as werd door haar dochter deels uitgestrooid bij Vlieland in de Waddenzee, en de urn met het andere deel werd op 14 maart 2021 op begraafplaats Zorgvlied bijgezet naast het graf van Ramses Shaffy. Ten gevolge van de coronapandemie was een eerder, waardig afscheid voor familie, vrienden en bekenden niet mogelijk geweest.
Privéleven.
List had van 1965 tot 1979 een relatie met schrijver Cees Nooteboom. Kort na de beëindiging van die relatie leerde ze restauranthouder Robert Braaksma kennen, met wie ze in januari 1985 in stilte in het huwelijk trad. In 1983 was uit deze relatie al een dochter geboren. Braaksma overleed in april 2014 op 64-jarige leeftijd.

</doc>
<doc id="33839" url="https://nl.wikipedia.org/wiki?curid=33839" title="Acupunctuur">
Acupunctuur

Acupunctuur (vereenvoudigd Chinees: ; traditioneel Chinees: ; pinyin: ; Kantonees: ; Latijn ' = naald en ' = steken) is een onderdeel van een behandelmethode in de traditionele Chinese geneeskunde. Hierbij worden naalden op zogenaamde acupunctuurpunten in het lichaam gestoken. Acupunctuur is een pseudowetenschap; de theorie en het gebruik van traditionele Chinese geneeskunde is niet gebaseerd op wetenschap, en is beschreven als kwakzalverij.
De methode bestaat beweerdelijk meer dan 2500 jaar en is nauw verbonden met Chinese filosofie. Sinds de bronstijd worden metalen naalden gebruikt. Voor die tijd gebruikte men vermoedelijk naalden van botsplinters of steen. De eerste Europese verhandeling over acupunctuur is in 1683 geschreven door Willem ten Rhijne, die enkele jaren op Dejima verbleef. Daar maakte hij kennis met een eeuwenoud handboek dat gebruikt werd door Japanse acupuncturisten. 
De effectiviteit van een behandeling met acupunctuur is controversieel. De conclusies van onderzoeken en gestructureerd uitgevoerde literatuuronderzoeken is inconsistent, wat suggereert dat de methode niet werkzaam is.
 Wetenschappelijk onderzoek wijst erop dat er een placebo-effect van toepassing is bij behandelingen. Een overzicht van Cochrane, een internationaal netwerk van gezondheidswerkers en onderzoekers, stellen dat acupunctuur niet werkzaam is voor een breed scala van aandoeningen. In een systematisch onderzoek uitgevoerd door Britse wetenschappers wordt geen bewijs gevonden voor de effectiviteit van acupunctuur tegen het behandelen van pijn. Ook is aangetoond dat korte behandelingen met acupunctuur geen langdurige voordelen biedt. Uit sommige onderzoeken blijkt dat acupunctuur tegen bepaalde vormen van pijn helpt, maar in een meerderheid van de onderzoeken wordt gesteld dat de schijnbare werking van acupunctuur enkel door het placebo effect komt, en niet door de behandeling zelf. In een later systematisch onderzoek wordt gesteld dat de pijnstillende werking van acupunctuur onvoldoende klinisch aangetoond is en niet te onderscheiden is van vooroordelen. In een meta-analyse stellen onderzoekers dat acupunctuur een kosteneffectieve methode is tegen chronische lumbago wanneer uitgevoerd naast reguliere zorg, terwijl een tweede onderzoek juist stelt dat hier onvoldoende bewijs voor is.
Vanaf 2020 zijn er "1,31 therapeuten" die acupunctuur aanbieden voor elke 100.000 inwoners in hun thuisland. Volgens een studie uit 2021 heeft ongeveer 1,5% van de bevolking in de VS de methode minstens één keer in hun leven ervaren. Voor Europa is een vergelijkbaar percentage van 1,4% gedocumenteerd voor gebruik in de afgelopen 12 maanden.
Beginselen.
Traditionele Chinese acupunctuur bestaat uit het inbrengen van roestvrijstalen hao tjen-naalden op specifieke punten van het lichaam (de zogenaamde acupunctuurpunten). Bij moderne toepassing kunnen eventueel andere stimuli op punten van keuze worden toegepast, zoals bestraling met laser, een laagfrequente wisselstroom op de geplaatste naalden of zelfs toediening van kleine injecties in acupunctuurpunten. Sommige praktiserende acupuncturisten plaatsen naalden op, of bij de plaats van de ziektehaard, waar anderen punten kiezen op basis van de symptomen. In de traditionele acupunctuur wordt meestal een combinatie van punten gebruikt.
Binnen de Traditionele Chinese Geneeskunde verklaart men ziekte en gezondheid (onder meer) de volgende uitgangspunten:
Qi vindt haar oorsprong in de Jing. Dit is ieders bron ofwel de essentie, daar waar het leven mee begint en gevormd is door Qi van onze ouders en voorouders. Men zou het ook erfelijkheid of datgene wat aan ons doorgegeven is, kunnen noemen. De fysieke (aan de binnenzijde van het lichaam) lokalisatie van de Jing is het gebied tussen navel en bekkenrand. Dit gebied wordt bij yoga, verdedigingskunsten en ook wel , (Chinees) of (Japans) genoemd.
Met behandelingsvormen zoals acupunctuur, shiatsu, tuina maar ook bewegingsvormen als tai chi en qi gong kan men dit evenwicht herstellen. Een gezonde levenswijze is hierbij wel een voorwaarde.
Van geen enkele van bovenstaande beginselen en uitgangspunten bestaat enig bewijs.
Ooracupunctuur.
Ooracupunctuur, ook auriculotherapie genoemd, is een van de vormen van (niet klassieke Chinese) acupunctuur. Echter tussen 403-221 v. Chr. beschrijft de Nei Jing [een belangrijk klassiek medisch geschrift ten tijde van de Gele Keizer] al verbindingen tussen de zogenaamde Yange meridianen en het menselijk oor. De Yange meridianen [zoals maag- en galblaasmeridiaan] zijn weer verbonden met Yinne meridianen [zoals hart- en niermeridiaan] en derhalve ook met de oren. In het oor bevinden zich punten die overeenkomen met elk orgaan in het menselijk lichaam, specifieke lichaamsdelen en zelfs specifieke hersenfuncties die door middel van acupunctuur gestimuleerd kunnen worden. Met behulp van een applicator worden zeer kleine stalen, verguld stalen of titaannaalden (0,75 × 1,00 mm) semi-permanent in de huid gebracht. Ook kunnen punten worden gestimuleerd met gewone acupunctuurnaalden, laserbestraling, massage of manipulatie.
De Franse arts Paul Nogier ontdekte deze methode in het midden van de 20e eeuw na observaties van een volksgeneeskundig gebruik om bij lage rugpijn een bepaalde plaats op de oorschelp te prikkelen. Nogier systematiseerde de punten van het oor en bracht deze door praktisch onderzoek in verband met gebieden in en op het menselijk lichaam. Er bestaan twee kaarten met betrekking tot de ooracupunctuur; een Franse en een Chinese kaart. Beide vertonen veel overeenkomsten op enkele uitzonderingen na. Nogier noemde het auriculotherapie omdat hij het niet in verband wilde brengen met de meridianen [in tegenstelling tot de Chinese zienswijze], maar het beschouwde als een reflextherapie.
De Franse neurofysioloog David Alimi vond in 2002 dat het steken van een naald in het ooracupunctuurpunt dat zou corresponderen met de duim eenzelfde verandering aan de sensibele hersenschors te zien geeft op een functionele MRI scan als mechanische stimulatie van de duim zelf.
Bij wijze van 'integrative medicine' wordt ooracupunctuur onder meer in klinieken buiten Nederland aangewend voor de behandeling van chronische ziekten, zoals onder andere ziekte van Parkinson en pijnbestrijding, al dan niet in combinatie met reguliere geneesmiddelen. Dit gebeurt ondertussen ook al op sommige plekken in Nederland en geldt behalve voor de ooracupunctuur ook voor de lichaamsacupunctuur.
Segmentale acupunctuur.
Effecten van het prikken van een acupunctuurpunt kunnen binnen de klassieke acupunctuur worden verklaard vanuit het traditionele Chinese wereldbeeld. Indicaties voor punctie van veel van zulke punten worden evenwel regulier medisch begrijpelijk wanneer men die beziet binnen het kader van segmentale relaties. Beoefenaars van segmentale acupunctuur prikken of injecteren punten in huid, onderhuids bindweefsel, spierweefsel enzovoort om via de daarmee samenhangende ruggenmergsegmenten weefsels of organen op afstand te beïnvloeden. Het injecteren van acupunctuurpunten met farmacologische stoffen, wordt 'wet needling' of 'nat prikken' genoemd, ook wel farmacoacupunctuur, en is voorbehouden aan artsen.
Geschiedenis.
In een der oudste leerboeken over geneeskunde, de "Nei-Tjing" (of "Neijing") (het 'Boek van de Gele Keizer') uit 200 à 300 v. Chr. (dat uit ongeveer dezelfde tijdsperiode stamt als de I Tjing) werd acupunctuur reeds besproken. Hierin wordt acupunctuur weliswaar als mogelijke behandelingsmethode besproken, maar wordt er ook op gewezen dat naast acupunctuur ook behandeling met geneesmiddelen en psychosomatische methoden plaatsvinden kan. De oudste publicatie waarin acupunctuurpunten en meridianen in Europa door een westerse arts werden bekendgemaakt dateert van 1683 (het proefschrift Dissertatio de arthritide van Willem ten Rhyne). In de 18e eeuw ontstaat er in Europa met de opkomst van het rationalisme (en door de uitwisselingen van culturen die door de koloniale ontdekkingsreizen tot stand zijn gebracht) tevens interesse in de oude Chinese en Japanse tradities en beschavingen, hetgeen weerklinkt in de literatuur en filosofische geschriften uit die tijd waarin aandacht voor oosterse levenshoudingen aanwijsbaar is. Door het westerse superioriteitsgevoel waarvan de periode vanaf circa 1800 is doordrongen werd de Chinese geneeskunst in Europa lange tijd echter niet serieus genomen. Door de opkomst van aandacht voor elektro-magnetische processen vanaf begin 20e eeuw (onder andere ook de ontwikkeling van het Elektro-encefalogram) werd ook de studie naar effectiviteit en werking van acupunctuur aangewakkerd. De rol van meridianen in de acupunctuur werd in verband gebracht met de banen van lagere elektrische weerstand van de huid (potentiaalverschillen). De benaming 'meridiaan' stamt van de Fransman Soulié de Morant, die zich onterecht uitgaf voor rechter, consul en arts en in 1917 een adellijk "de Morant" aan zijn naam toevoegde, die erin slaagde als een der eersten om de acupunctuur in Frankrijk bekend te maken. Aanhangers der acupunctuur verwierpen de term soms omdat het begrip 'meridiaan' een incomplete vertaling van het begrip 'king' (tjing, mei) uit de Nei-Tjing zou betreffen, en een meridiaan een aardrijkskundige connotatie van een denkbeeldige lijn op de aardbol zou zijn, terwijl ze in de realiteit van de energiebanen zouden geloven. Andere aanhangers daarentegen vonden de term passend, juist omdat het fictieve banen zou betreffen. In de originele Chinese termen zouden de energiebanen psychosomatische functies zijn, die de huid en organen op een bepaalde manier met elkaar verbinden.
Effectiviteit.
Misverstanden.
Over de werkzaamheid van acupunctuur bestaan veel misverstanden. Als argument voor de effectiviteit wordt wel aangevoerd dat een groot deel van de wereldbevolking regelmatig gebruikmaakt van acupunctuur (argumentum ad populum). Ook de WHO publiceerde op basis van analyse van wetenschappelijk geachte publicaties positieve berichten over de werkzaamheid van acupunctuurbehandeling (argumentum ad verecundiam).
In China werden onder Mao grote successen geclaimd bij het pijnloos uitvoeren van operaties met behulp van acupunctuur. Mao beval vanaf 1949 acupunctuur aan in plaats van de gebruikelijke anesthetica, wellicht aangespoord door een tekort aan de gebruikelijke anesthetica. Een Amerikaanse delegatie onder president Nixon kreeg patiënten te zien die schijnbaar grote operaties ondergingen met alleen acupunctuur als anesthesie. Later bleek dat deze patiënten van tevoren waren geselecteerd op een hoge pijngrens. Daarnaast bleken ze stiekem morfine toegediend te hebben gekregen via een infuus waarvan eerder werd gezegd dat dit alleen vocht en voeding bevatte.
Zowel voorstanders als sceptici menen de werkzaamheid of onwerkzaamheid te kunnen beargumenteren of aantonen aan de hand van onderzoeken of publicaties, waarbij het verschil is dat de sceptici vaak meer doordrongen zijn van het belang van de wetenschappelijke methode. Uit sommige reviews blijkt dat acupunctuur een matig pijnstillend effect heeft (vergeleken met andere gebruikelijke behandelingen), maar uit andere, meer objectieve reviews blijkt dat effect niet.
Probleem is dat de met betrekking tot acupunctuur gangbare begrippen niet in de geneeskunde worden gehanteerd. Zo is er bijvoorbeeld geen duidelijk anatomisch substraat voor meridianen en acupunctuurpunten.
Op grond van het bovenstaande wordt acupunctuur door geneeskundigen als onwerkzaam gezien en beschouwd als kwakzalverij.
Een acupunctuurbehandeling kan leiden tot complicaties. Net als bij iedere ingreep waarbij de huid gepenetreerd wordt kunnen bij acupunctuur lokale beschadigingen (zenuwbeschadiging), nabloedingen en infecties optreden. Infecties kunnen lokaal zijn, maar ook hepatitis B wordt wel toegeschreven aan het gebruik van niet-steriele naalden. Voor iedere medische behandeling geldt dat de therapeutische werking op moeten wegen tegen de bijwerkingen. Echter, omdat acupunctuur weinig tot geen therapeutische werking heeft zijn zelfs geringe bijwerkingen al reden om een andere behandelkeuze te maken dan acupunctuur.
Er zijn gevallen beschreven van pneumothorax (een "klaplong"). Verder zijn beschreven een harttamponnade en een nierbloeding.
Echte versus nagebootste acupunctuur.
Veel oudere klinische studies hebben traditionele acupunctuur vergeleken met gebruikelijke behandelingsmethoden of geneesmiddelen. Dit is echter geen goede aanpak om de specifieke effectiviteit van acupunctuur te toetsen. Beter is de traditionele acupunctuur te vergelijken met een nagebootste, onechte of ‘nep’ (Engels ‘sham’) acupunctuur in eenzelfde behandelingsomgeving. Eventueel aangevuld met een patiëntengroep die in het geheel niet behandeld is. De patiënt is daarbij onwetend (‘blind') of hij/zij de echte of nagebootste behandeling ondergaat. De methodologische juiste aanpak is het gebruik van zogenaamd gerandomiseerd onderzoek met controlegroep, waarbij de patiënten willekeurig aan behandeling c.q. controlegroep worden toegewezen.
In een aantal recente meta-analyses (overzicht- of verzamelstudies) wordt onderzoek gerapporteerd waarbij deze gecontroleerde onderzoeksmethode is toegepast op patiënten die leden aan artrose, rug- en nekklachten, postoperatieve pijn, hoofdpijn e.a. In de nagebootste acupunctuur werden bijvoorbeeld de naalden niet op de traditionele acupunctuurpunten ingebracht, penetreerden zij niet volledig de huid, of werden een soort tandenstokers gebruikt, waarmee alleen de huid werd aangeraakt. In Nederland publiceerden epidemiologen van de R.U. Limburg een serie artikelen over dit onderwerp. Zij analyseerden een groot aantal publicaties over onderzoek naar het effect van acupunctuur bij chronische pijn, rug- en nekklachten, reuma, migraine, aangezichtspijn, astma en verslaving aan tabak, alcohol en drugs. De onderzochte studies werden daarbij ook beoordeeld op een aantal methodologische criteria. Opvallend was dat hoe beter het onderzoek was verricht (volgens diezelfde criteria), des te geringer het effect van acupunctuur bleek te zijn.
De slotconclusie uit deze verzamelstudies was dat effecten van acupunctuur toe te schrijven zijn aan placebo. Placebo-effecten zijn effecten van een behandeling die een gevolg zijn van, of versterkt worden door de context van de klinische behandeling, en niet primair toe te schrijven zijn aan een specifiek effect van behandelinginterventies. Placebo-effecten hoeven niet per se alleen psychologische (bijvoorbeeld: suggestie) effecten te zijn maar kunnen ook fysiologische effecten zijn die bijvoorbeeld ingrijpen op de opioïdereceptoren of pijncentra in de hersenen. Het verzwijgen van mogelijke placebo-effecten door de behandelaar wordt als on-ethisch beschouwd volgens bepaalde richtlijnen
Erkenning van acupunctuur.
Acupunctuur is geen erkend medisch beroep en wordt in Nederland tot de alternatieve geneeswijzen gerekend.
Acupunctuur wordt zowel door artsen als door niet-artsen uitgeoefend. In Nederland kunnen arts-acupuncturisten zich aansluiten bij de Nederlandse Artsen Acupunctuur Vereniging (NAAV), die ongeveer 300 leden heeft. Niet-arts acupuncturisten kunnen lid worden van therapeuten-beroepsverenigingen zoals de Nederlandse vereniging van Traditionele Chinese Geneeskunde Zhong (NVTCG Zhong), de Nederlandse Vereniging voor Acupunctuur (NVA) waarvan veel acupunctuur toepassende fysiotherapeuten lid zijn, of de Nederlandse Werkgroep voor Praktizijns in de Natuurlijke Geneeskunst NWP.
Sinds 1999 stelt de wet Colla (België) dat deze niet-conventionele behandelwijze de "mogelijkheid" krijgt te ijveren voor een erkenning als beroepsgroep. Een erkenning bleef anno 2023 uit. Acupuncturisten in België die beroepsmatig diagnoses stellen en behandelingen instellen en die geen arts zijn werken in de illegaliteit. Echter laten de Vlaamse opleiding verbonden aan een hogeschool en drie van de vier erkende beroepsorganisaties voor acupunctuur in België (BAF, EUFOM en ABADIC) enkel artsen, tandartsen, verpleegkundige, vroedvrouwen en kinesisten toe. De BVAA laat enkel artsen toe en hebben ook hun eigen opleidingscentrum. Het hedendaagse probleem stelt hem vooral omdat volgens de Wet uitoefening van gezondheidszorgberoepen (WUG) de kinesist geen invasieve technieken (het prikken van een naald) mag doen, echter zou dit oogluikend toegelaten voor kinesist-acupuncturisten.

</doc>
<doc id="33841" url="https://nl.wikipedia.org/wiki?curid=33841" title="Vinneta">
Vinneta



</doc>
<doc id="33842" url="https://nl.wikipedia.org/wiki?curid=33842" title="Jumneta">
Jumneta



</doc>
<doc id="33843" url="https://nl.wikipedia.org/wiki?curid=33843" title="Niniueta">
Niniueta



</doc>
<doc id="33844" url="https://nl.wikipedia.org/wiki?curid=33844" title="Immuueta">
Immuueta



</doc>
<doc id="33845" url="https://nl.wikipedia.org/wiki?curid=33845" title="Jomsburg">
Jomsburg



</doc>
<doc id="33846" url="https://nl.wikipedia.org/wiki?curid=33846" title="Prinses Margrietkanaal">
Prinses Margrietkanaal

Het Prinses Margrietkanaal is een scheepvaartkanaal in de provincie Friesland en onderdeel van de Hoofdvaarweg Lemmer-Delfzijl. 
Geschiedenis.
Met de aanleg van het kanaal is begonnen in de jaren dertig van de twintigste eeuw. Het Friese deel daarvan is in 1955 vernoemd naar Prinses Margriet, het Groningse deel heet sinds 1938 Van Starkenborghkanaal. De laatste gedeelten van het Prinses Margrietkanaal zijn pas na de Tweede Wereldoorlog nieuw gegraven, onder andere het gedeelte van Grouw (Pikmeer) tot Oude Schouw. In 1951 is het Friese gedeelte van de verbinding Lemmer - Groningen opengesteld. Delen van het kanaal hebben onder de overkoepelende naam Prinses Margrietkanaal ook de historische namen behouden zoals Knillisdjip of Kolonelsdiep, Nije Wjittering en Krûme Ie.
Tracé.
Het kanaal begint 2 km ten westen van Lemmer aan het IJsselmeer bij de Prinses Margrietsluis. Na ongeveer 2 km komt het uit in het meer de Groote Brekken waar aan de noordoostzijde de Follegasloot richting het Tjeukemeer begint. Daarna loopt het kanaal langs brug Spannenburg naar het Koevordermeer. Daarna volgt aan de westzijde het zijkanaal Jeltesloot. Vandaar loopt het kanaal verder over de Prinses Margriettunnel in de A7 bij Uitwellingerga naar het Sneekermeer. Aan de overzijde van het meer vervolgt het kanaal zijn route door de Terhornstersluis bij Terhorne. Bij Oude Schouw kruist het de Boorne en verder over het Akwadukt Mid-Fryslân in de A32. Daarna langs Grouw door het Pikmeer en vanaf daar ten noorden langs het Nationaal Park De Oude Venen. Voor Bergum langs de Wijde Ee en na het dorp door het Bergumermeer. Vanaf daar loopt het langs Kootstertille en Gerkesklooster naar de Groningse grens bij Stroobos en gaat verder als Van Starkenborghkanaal.
Kunst.
In 2007 zijn aan beide kanten van de Prinses Margriettunnel bij Uitwellingerga in het beton dichtregels aangebracht door kunstenaar Jacques Peeters in het kader van kunstproject Woordenstroom.
Reconstructie vaarroute Lemmer-Delfzijl.
Rijkswaterstaat werkt aan de aanpassing van de Hoofdvaarweg Lemmer-Delfzijl. De vaarroute loopt via het Prinses Margrietkanaal naar het Van Starkenborghkanaal en eindigt in het Eemskanaal. Dit traject is een van de drukste en belangrijkste van Nederland. Het vervoer van goederen via deze route blijft groeien en ook de pleziervaart neemt toe. Om deze groei op te vangen en de doorstroming van de scheepvaart te bevorderen en veilig te houden, wordt de vaarweg verbreed en verdiept. Als eerste wordt de vaarweg verruimd, zodat deze straks geschikt is voor de grootste schepen, klasse Va. Verder wordt een deel van de oevers aangepast en een aantal bruggen wordt vervangen. 
In 2011 werd bekend dat het het kanaal in eigendom, beheer en onderhoud door de provincies Friesland en Groningen aan Rijkswaterstaat zal worden overgedragen.
Oeververbindingen.
Van Lemmer tot de grens met Groningen zijn er de volgende oeververbindingen:

</doc>
<doc id="33848" url="https://nl.wikipedia.org/wiki?curid=33848" title="Keer Het Tij">
Keer Het Tij



</doc>
<doc id="33849" url="https://nl.wikipedia.org/wiki?curid=33849" title="Kazaa">
Kazaa

Kazaa was een computerprogramma waarmee gebruikers onderling bestanden konden uitwisselen op het peer-to-peernetwerk FastTrack. Kazaa is niet onomstreden omdat het zich niet beperkt tot uitwisselen van onschadelijke bestanden: het programma bevat spyware en andere ongewenste componenten. Het zou zelfs zo zijn dat in bepaalde versies de overtollige rekencapaciteit van de aangesloten gebruikers zonder hun medeweten commercieel verkocht werd, om zo een distributed-computing-netwerk te vormen.
Er is ook een spywarevrije versie verkrijgbaar, namelijk Kazaa Lite Resurrection, gebaseerd op een oudere versie van Kazaa. Daarentegen is K-lite gebaseerd op een nieuwere versie van Kazaa. De installatie van K-lite vereist enkele bestanden uit de officiële Kazaa.
Ontwikkeling.
Kazaa is in Nederland ontwikkeld door Niklas Zennström en Janus Friis in hun bedrijf KaZaA BV. Aanvankelijk onderhandelde Zennstöm met platenmaatschappijen over de afdracht van auteursrechterlijke vergoedingen door gebruikers van Kazaa. De onderhandelingen liepen op niets uit en Kazaa werd voor de rechter gedaagd door Buma-Stemra. Toen ook de Amerikaanse platenindustrie een dagvaarding tegen Kazaa uitvaardigde, hebben de eigenaren het bedrijf verkocht aan het Australische Sharman Networks.
Sharman Networks veranderde het FastTrack-protocol, waardoor de gebruikers van de Kazaa-versie van het Nederlandse KaZaA BV de toegang tot het netwerk werd geweigerd. Zij zagen zich gedwongen voortaan de Sharman Networks-versie te gebruiken, die echter de schadelijke spyware, adware en malware bevat.
K-Lite en Kazaa Lite Resurrection.
Kazaa Lite is de spyware-, adware- en malwarevrije versie van het programma Kazaa, dat dus in principe niet geplaagd wordt door spam, virussen en andere hinderlijke programma's.
Ook Kazaa Lite Resurrection is een Kazaa-versie zonder spyware, adware en malware. Nadat Sharman Networks de ontwikkeling van Kazaa Lite K++ had stopgezet, hebben anderen de ontwikkeling van Kazaa Lite voortgezet onder de naam 'Kazaa Lite Resurrection'. (Wat niet zoveel voorstelde, want alleen de extra tools werden geüpdatet.)
De echte opvolger werd 'K-lite', een schil om de normale Kazaa heen.
Auteursrechten.
Net zoals veel andere uitwisselprogramma's, zoals Napster, wordt Kazaa gebruikt om bestanden (zoals beeld- en geluidsmateriaal waar auteursrechten op rusten) uit te wisselen. In Nederland oordeelde de Hoge Raad op 19 december 2003 echter dat Kazaa zelf geen auteursrechten schendt, omdat het programma niet voor deze doeleinden bedoeld is. Het is slechts een uitwisselingsprogramma, en kan niet op misbruik door gebruikers aangesproken worden.
Napster is daarentegen wel beëindigd, maar daaraan ligt een verschil in werkwijze ten grondslag. Napster gebruikte een eigen server, een centrale computer op het netwerk, die bijhield wie welk nummer had. Napsters eigen systeem deed actief mee aan het helpen verspreiden van illegale bestanden. Kazaas FastTrack is een gedecentraliseerd netwerk, en heeft geen centrale computer. Daardoor is Sharman Networks niet verantwoordelijk voor het delen van bestanden.
In juli 2006 is de muziekindustrie een schikking overeengekomen met Kazaa. Het moederbedrijf van Kazaa betaalt meer dan 100 miljoen dollar (78 miljoen euro) aan de vier grootste muziekbedrijven in de wereld. Kazaa plaatst ook filters zodat het niet langer mogelijk is om auteursrechtelijk beschermde muziek te downloaden.

</doc>
<doc id="33850" url="https://nl.wikipedia.org/wiki?curid=33850" title="KaZaA">
KaZaA



</doc>
<doc id="33851" url="https://nl.wikipedia.org/wiki?curid=33851" title="Mikhail Kalashnikov">
Mikhail Kalashnikov



</doc>
<doc id="33854" url="https://nl.wikipedia.org/wiki?curid=33854" title="Drukpers">
Drukpers

Een drukpers was oorspronkelijk een handmatig werktuig dat gebruikt werd om teksten of afbeeldingen in oplage te vermenigvuldigen. De eerste drukpers met gebruik van losse letters werd ca 1045 uitgevonden door de Chinees Bi Sheng. De eerste Europese blokdrukpersen ontstonden rond 1350 in Oostenrijk.
Losse letters.
Rond 1450 werd in Zuid-Duitsland voor het eerst gebruikgemaakt van losse letters om teksten te vormen die dan afgedrukt konden worden; dit staat bekend als de boekdrukkunst. De man die beroemd werd met deze innovatie was Johannes Gutenberg. Zijn bekendste werk is de Gutenbergbijbel. Zuid-Duitsland, Bazel en Venetië waren in de periode 1470-1550 de belangrijkste centra voor gedrukte werken. Er waren veel verschillende drukkers actief en de onderwerpen van het gedrukte werk liep zeer uiteen.
De drukpers heeft de verspreiding van informatie een nieuwe dimensie gegeven, doordat informatie nu breed toegankelijk werd. Tot dan waren alle boeken handgeschreven en dat was zeer kostbaar en tijdrovend. De renaissance kreeg een extra impuls door de uitgaven van klassieke werken voor een breed publiek.
Techniek.
Het oudste type drukpers in Europa is de degelpers. Deze bestaat uit een stellage van een onderplaat waar de drukvorm op ligt en een bovenplaat ("degel"). De drukvorm wordt met de hand ingeïnkt. Vervolgens wordt een vel papier op de drukvorm gelegd. De degel kan met behulp van een spindel omlaag gedraaid worden tot op de drukvorm. Door het tegen het papier drukken van de degel wordt de afdruk tot stand gebracht.
In de loop der eeuwen is de degel gemoderniseerd. Later werden cilinderpersen en rotatiepersen ontwikkeld waardoor de productiesnelheden enorm toenamen. In de twintigste eeuw kwam het offsetprocedé in zwang. Daarnaast bestaan persen voor foliedruk, diepdruk, zeefdruk en tampondruk.
De oudste Europese drukpersen zijn te bezichtigen in het Plantin-Moretusmuseum in Antwerpen en het Industriemuseum in Gent.

</doc>
<doc id="33855" url="https://nl.wikipedia.org/wiki?curid=33855" title="Druktechniek">
Druktechniek

Drukken is een vermenigvuldigingsprocedé waar, voor het weergeven van het onderwerp, drukinkt wordt overgebracht op een te bedrukken materiaal met behulp van een drukvorm en een drukkracht. De druktechniek wordt onder andere gebruikt in de boekdrukkunst voor het vermenigvuldigen van geschriften. In Europa maakte de boekdrukkunst haar intrede in de vijftiende eeuw. Het Book of St. Albans, eigenlijk "The Bokys of Haukyng and Huntyng; and also of coot-armuris" geheten, een Engelse uitgave uit 1486, is voor zover bekend het eerste boek in kleurendruk.
Een eenvoudige vorm van drukken is "stempelen". De huidige drukker gebruikt tegenwoordig geen handstempel meer, maar een ingewikkelde drukmachine.
Er zijn vier klassieke druktechnieken naargelang de aard van het drukwerk waarbij het onderscheid wordt gemaakt naar de drukvorm waar de inkt op wordt aangebracht:
In het laatste kwart van de twintigste eeuw is het digitaal printen of drukken ontstaan. Offset heeft tegenwoordig hoogdruk vrijwel geheel vervangen. Offset is tegenwoordig geheel afhankelijk van digitale technieken geworden. Hoogdruk, lithografie en diepdruk worden nog gebruikt voor speciale bibliofiele uitgaves en in de zogenaamde (grafische) beeldende kunst.
Hoogdruk.
Hoogdruk is de oudste vorm van drukken.
Bij hoogdruk of boekdruk zijn op de drukvorm de delen die de afdruk moeten vormen verhoogd aangebracht. In het begin werd hiervoor hout gebruikt. De delen die niet mochten drukken werden weggesneden zodat alleen het drukbeeld overbleef. Later werd voor de drukvorm een loodlegering gebruikt. De drukvorm bestond toen uit losse (loden) letters en clichés. De laatste techniek met behulp van de loden vorm wordt nog wel ambachtelijk gebruikt. De huidige materialen zijn kunststof, metaal of rubber. De beeldvorm is in spiegelbeeld.
De tekst in het zetsel is na enige oefening gemakkelijk te lezen, in de normale lees-richting, wanneer de tekst wordt omgedraaid, te beginnen bij de "onderste" regel. Dit was de manier waarop een handzetter zijn regel controleerde in de zethaak, voor hij aan de volgende regel begon. De afdruk op het te bedrukken materiaal is vanzelfsprekend normaal leesbaar.
Hoogdruk wordt soms nog wel toegepast voor drukwerken van kleine oplagen, met name voor het zogenaamde smoutwerk, zoals visitekaartjes, familie-drukwerk in het algemeen, enveloppen, formulieren en dergelijke. Ook dit loopt in de commerciële drukkerij sterk terug. Enkel oudere personeelsleden zijn er nog in opgeleid, en computer gestuurde printers leveren een redelijke kwaliteit, waar de klant ondertussen aan gewend is geraakt. Bovendien voldoen oude drukpersen veelal niet aan de huidige normen en voorschriften voor veiligheid. En de kosten om deze machines aan te passen kunnen nauwelijks worden terugverdiend.
Tegenwoordig loopt het gebruik van de hoogdruk sterk terug door het toenemend belang van de offsetdruk, die, ook op kleinere machines, steeds meer economisch gebruik toelaat. Bij boeken en tijdschriften wordt het al lang niet meer gebruikt, behalve wanneer het om bibliofiele, vaak hobbyistische uitgaven gaat. Daarbij moet worden aangetekend dat veel van deze "hobbyisten" met een "private-pers" over zeer veel oude vakkennis beschikken, en er zeer veel waardevol materiaal en kostbare machines door hen worden bewaard, gekoesterd en gebruikt. Oude machines en de vakkennis om die machines te gebruiken is een deel van onze cultuur.
Flexodruk (ook: anilinedruk) maakt gebruik van flexibele drukplaten van rubber of kunststof en werd oorspronkelijk vooral gebruikt voor verpakkingen.
Vlakdruk/Offset.
Bij vlakdruk wordt gebruikgemaakt van de eigenschappen van vet en water die elkaar afstoten. Het af te drukken beeld heeft een zeer glad oppervlak en het niet af te drukken beeld een heel fijn ruw oppervlak (fijner dan het allerfijnste schuurpapier). Eerst wordt de drukplaat bevochtigd waarbij de heel gladde delen het water afstoten en de ruwere delen het water juist aantrekken. Daarna wordt de plaat geïnkt waarbij het water op de ruwere (niet drukkende delen) de vette inkt afstoot. Dan kan de afdruk tot stand gebracht worden.
De eerste tijd werd als drukplaat een speciale steensoort gebruikt, de Solnhofener kalksteen. De uitvinder van deze techniek was Alois Senefelder (Praag, 1772 - 26 februari 1834), die in 1818 zijn boek "Volständiges Lehrbuch der Lithografie und des Steindrucks" uitgaf. De stenen werden vlakgeschuurd, en daarna werd er met vette krijt een tekening op gemaakt. Daarna werd de steen met een zure oplossing van Arabische gom ingesmeerd. Dit moest soms enige malen worden herhaald, om te zorgen dat niet drukkende delen in voldoende mate water vasthielden om de verf te kunnen afstoten.
Een andere techniek was eerst de steen met zure gom te bewerken, en daarna heel oppervlakkig de zure laag weg te krabben, zodat de onbewerkte kalksteen weer vrij kwam. De steen wordt daarna eerst natgemaakt en daarna ingeïnkt. Het papier wordt daarna op de ingeïnkte steen gelegd, en met enige druk wordt het beeld op het papier overgebracht. Het beeld op de steen is "spiegelverkeerd". Dit soort beelden is gemakkelijk te leren lezen, door het beeld op de kop te houden, en de tekst te lezen in de normale leesrichting.
Bij de offsetdruk wordt de drukplaat al dan niet om een grote cilinder heen gespannen die onder inktrollen en vochtrollen doordraait. Vervolgens wordt het beeld overgezet tegen een cilinder die bekleed is met een rubber doek en van daar af wordt de afdruk op het papier overgebracht. Onder dat papier bevindt zich een tegendrukcilinder die zorgt voor de nodige drukspanning. Er zijn ook steendruk-offset-drukpersen geconstrueerd, waarbij het beeld op de steen werd aangebracht, en daarna op een met rubber beklede cilinder werd overgenomen, waarna het beeld vanaf het rubber op het papier werd overgebracht. Bij offset is het beeld op de plaat normaal leesbaar, en niet spiegelverkeerd. Het beeld op het rubber doek is wel spiegelverkeerd. Offset(overzetten)-vlakdruk is in tegenstelling tot de andere klassieke druktechnieken een indirecte druk.
Tegenwoordig zijn de meeste drukmachines meerkleurenpersen. Dat wil zeggen dat de pers uit een aantal elementen (druktorens) is samengesteld. De pers wordt daardoor aanzienlijk duurder en neemt heel wat extra ruimte in beslag. Desondanks wegen de voordelen veel zwaarder door. Vierkleurendrukwerk kan in één enkele drukgang op papier worden gezet, wat de productiesnelheid en kwaliteit ten goede komt.
Diepdruk.
Bij diepdruk is het drukbeeld, zoals de naam al zegt, verdiept aangebracht. De inkt bevindt zich in zogenaamde napjes. Nadat de hele drukvormcilinder is voorzien van een inktlaag wordt deze met een dunne stalen liniaal (de rakel) afgestreken zodat alleen de inkt in de verdiepte napjes blijft zitten. Vervolgens wordt de afdruk tot stand gebracht. Dit gebeurt door het substraat tussen de vorm-cilinder en een tegendruk-cilinder te halen. Bij het drukken op papier kan gebruikgemaakt worden van elektrostatische druk-ondersteuning. De hierbij gebruikte inkt is zeer vloeibaar, en bevat veel vluchtige oplosmiddelen.
De huidige generatie diepdruk-machines kunnen worden uitgerust met keer-stangen om tweezijdig te kunnen bedrukken, UV aflak-stations, infrarooddroging, conventionele droging voor solvent of waterbasis en servomotoren zodat bij het (bijvoorbeeld) aflakken een afwijkende omvang van vorm-cilinder gebruikt kan worden.
Het graveren van een cilinder is een duur proces. De koperen bekleding van de vorm-cilinder gaat verloren na het drukken. Dit betekent dat na ieder drukwerk de cilinder opnieuw bekleed en opnieuw gegraveerd moet worden. Fotografische methoden voor het aanbrengen van de drukvorm op de cilinder zijn veel gebruikelijker. Daarvoor is nodig: een gerasterd fotografisch diapositief, pigment-papier en ultraviolette lampen. Pigment-papier is papier met daarop een laag gelatine, die ammonium-bichromaat bevat. De gelatine in het pigment-papier wordt "gelooid", dat wil zeggen onoplosbaar als het door de lampen wordt belicht. Er ontstaat een negatief in het pigment-papier. Eerst wordt het raster in de gelatine-laag gekopieerd, met een tweede belichting wordt het beeld aangebracht. Na de belichting wordt de gelatine-laag op de cilinder overgedragen, en uitgewassen. Hierna wordt de cilinder behandeld met een oplossing van ferri-chloride, wat het koper oplost, op die plaatsen, waar de gelatine dunner is, ontstaat een dieper napje, dat later meer inkt zal bevatten tijdens het drukken. Na het etsen wordt de cilinder uitgespoeld en schoongemaakt, en eventueel verchroomd bij grote oplagen. Het etsen duurt ongeveer 15 tot 25 minuten, de maximale ets-diepte is circa 0.05 mm.
Een cilinder kan vele malen worden gebruikt, door er elektrolytisch een gemakkelijk te verwijderen koper-laag op aan te brengen. In die laag wordt dan het beeld aangebracht. Een dunne nikkellaag beschermt de cilinder, en maakt dat de beeldlaag snel van de cilinder kan worden verwijderd. Het voordeel van deze techniek is vooral de hoge oplages (1.000.000 exemplaren is geen probleem) en de grote kleurengamma.
Doordruk.
Bij doordruk wordt de inkt door de open delen van de drukvorm gedrukt.
Voorbeelden van deze techniek zijn:
De zeefdruk is eigenlijk niets anders dan een verbeterde sjabloontechniek zoals reeds eeuwen geleden werd toegepast in China en Japan, en elders ook wordt toegepast door huisschilders die regelmatig wederkerende motieven moeten schilderen. De zeefdruk werd in Europa bekend omstreeks 1930.
De drukvorm bij de zeefdruk bestaat uit een fijn nylon of polyester (vroeger: zijde) gaas, waarop een sjabloon is gehecht, dat gespannen is op een raam. Naar dit gaas wordt deze drukmethode ook "silkscreenprinting" (letterlijk: 'zijdezeefdrukken') genoemd. Een andere naam voor een artistieke zeefdruk is "serigrafie". De mazen in het gaas die niet door het sjabloon zijn afgedekt, laten de inkt door. Het te bedrukken materiaal wordt onder het raam gelegd en de inkt door middel van een rubberen rakel over het gaas gestreken. De inkt wordt door middel van de rakel door de open mazen van het gaas op het te bedrukken materiaal geperst, waardoor de afbeelding tot stand komt.
Fotografische methodieken, bijvoorbeeld met bichromaat-gelatine, kunnen worden gebruikt om de zeef plaatselijk inkt-dicht te maken. Deze drukmethode komt ook sterk geautomatiseerd voor en men vindt heden halfautomatische zeefdrukmachines voor het bedrukken van de meest verschillende dragers zoals papier, hout, glas, blik, weefsels, kunststoffen en dergelijke. Ook uv-inkten hebben hun intrede gedaan in de zeefdruk. Pluspunt voor zeefdruk is dat de inktlaagdikte gestuurd kan worden waardoor het procedé zich uitstekend leent voor "buiten toepassingen".
Digitaal drukken.
De term digitaal drukken wordt vaak gebruikt voor twee zeer verschillende technieken; het digitaal printen met een printer, bijv. een inkjetprinter, en het drukken op een drukpers waarbij de drukplaten direct digitaal op de pers worden vervaardigd.
Een belangrijk voordeel van digitaal printen boven conventioneel drukken is de mogelijkheid om per pagina variabele data toe te voegen. Het personaliseren van eenvoudige zwarte tekst in standaardbrieven en andere reclameteksten is niets nieuws. Digitale persen
bieden wel meer mogelijkheden omdat ook per pagina wisselende foto's of tekstblokken kunnen worden verwerkt en ze in full colour kunnen worden afgedrukt. Catalogi kunnen bijvoorbeeld op individuele wensen worden afgestemd, waardoor met minder pagina's kan worden volstaan.
Digitale printers bestaan al sinds de jaren zeventig, maar zijn vooral sinds eind jaren negentig sterk in opkomst als alternatief voor de traditionele druktechnieken. Los van de techniek is het grootste verschil met de traditionele druktechnieken dat de vaste kosten per drukwerkopdracht heel laag (bijna nul) zijn. Daarentegen zijn de variabele kosten per vel veel hoger dan bij traditioneel drukwerk. Als gevolg hiervan is digitaal drukken vooral in het voordeel bij kleine oplages en spoedklussen. De gemiddelde oplage van drukwerk is al sinds de jaren negentig aan het dalen. Ook de gewenste doorlooptijd van drukwerk wordt steeds korter, doordat opdrachtgevers dat eisen. Beide trends stimuleren het gebruik van digitaal drukwerk.
Digitale printers zijn in hoofdlijnen in drie technologieën te verdelen: Océ Copy Press, elektrofotografisch en inkjet.
Océ Copy Press is te vergelijken met het offsetprocedé. Toner wordt aangebracht op een rubberdoek en met een tegendrukrol op het papier overgebracht.
Elektrofotografische printers werken volgens hetzelfde principe als de bekende laserprinters, maar dan groter, sneller en betrouwbaarder. Dergelijke productieprinters worden vervaardigd door onder meer Océ, Kodak, Xerox, Agfa, Canon en Xeikon.
Professionele inkjetprinters werken globaal volgens hetzelfde principe als inkjetprinters voor consumenten. Vooral voor drukken op groot formaat (alternatief voor zeefdruk) is inkjet al jaren de dominante technologie. De belangrijke leveranciers zijn hierbij onder meer Océ, Mutoh, Vutek en Roland. Sinds enkele jaren is inkjet ook in opkomst als alternatief voor offsetdrukken. De nieuwste producten zijn qua snelheid al vergelijkbaar met sommige offsetpersen.
Giclee.
Een giclee is een afdruk met behulp van een inkjetprinter. Zij wordt vooral gebruikt om reproducties van kunstwerken te maken. De term giclee is afgeleid van het Franse werkwoord "gicler", dat stralen of vernevelen betekent. In deze druktechniek wordt gebruikgemaakt van ononderbroken inktstralen die verschillende kleurlagen op diverse materialen aanbrengen zoals kunststofplaten, schilderslinnen of hoogwaardige papier/kartonsoorten. Een piëzo-printkoptechnologie, waardoor de inkthoeveelheid en frequentie nauwkeurig kunnen worden gedoseerd. Met hoogwaardig gepigmenteerde inkten kan een kleurechtheid worden verkregen van 100 jaar of meer volgens de laatste onderzoeken. Voor het vervaardigen van een giclee moet het werk allereerst "gedigitaliseerd" worden. Dan is het ook mogelijk deze techniek te gebruiken voor werk dat op een beeldscherm wordt ontworpen en waarvan enkel een digitaal origineel bestaat, de zogenaamde digitale kunst. Indien een digitaal werk niet in oplage maar slechts eenmaal wordt afgedrukt spreken we van een monogiclee.

</doc>
<doc id="33857" url="https://nl.wikipedia.org/wiki?curid=33857" title="MS Windows">
MS Windows



</doc>
<doc id="33862" url="https://nl.wikipedia.org/wiki?curid=33862" title="Stansmachine">
Stansmachine

Een stansmachine is een machine waarmee uit bijvoorbeeld metaal, leer of textiel stukken kunnen worden gehaald. Het stansen is eigenlijk materiaal eruit slaan, of materiaal onder een bepaalde hoek of vorm zetten. Bij stansen is het eruit geslagen materiaal het product; dit is het verschil met ponsen, waar de overblijvende plaat het product is.
Met een stansmachine is het ook mogelijk reliëf aan een product te geven. Dit gebeurt door middel van stempels. Deze stempels zijn van hard staal (snelstaal) en heel nauwkeurig van maat. De onderstempel en de bovenstempel moeten goed op elkaar aansluiten. Wanneer eenmaal deze stempels door een stempelmaker zijn gemaakt, kunnen van een bepaald product duizenden of meer exemplaren worden gemaakt. De stempels kunnen bovendien worden bewaard om in een later stadium weer hetzelfde product te vervaardigen.
Uit metaal maakt men met behulp van stansmachines allerlei producten, van bestek tot auto-onderdelen.

</doc>
<doc id="33864" url="https://nl.wikipedia.org/wiki?curid=33864" title="Duimstok">
Duimstok

Een duimstok of vouwmeter is een meetgereedschap dat uit meerdere scharnierende delen bestaat en samengevouwen kan worden.
Hij wordt in diverse materiaalsoorten gemaakt. Vaak van palmhout, echter ook van kunststof en metaal. De kwaliteit van de houten duimstok verdient meestal de voorkeur, zowel in gebruik als in duurzaamheid. Een duimstok kan 1 of 2 meter lang zijn en is onderverdeeld in centimeters en millimeters. In het verleden werd op de ene zijde de maat aangegeven in centimeters, en op de andere zijde in inches. Ook nu nog staat vaak op de smalle kant van een timmermansduimstok de verdeling in inches (of duimen, vandaar de naam duimstok). Een inch is 2,54 cm.
Er zijn voor de verschillende vakgebieden meerdere modellen. Behalve de timmermansduimstok die voornamelijk toegepast wordt door timmerlieden, zijn er ook houten of metalen vouwduimstokken met een lengte van 1 of 2 meter, die onder andere door bouwvakkers en metaalbewerkers worden gebruikt. In de metaalbewerking worden, voor het meten van grotere maten, metalen duimstokken gebruikt. Een duimstok is door zijn scharnierpunten te onnauwkeurig voor de machinebouw. Hij wordt wel in de constructiebouw gebruikt voor het meten van bijvoorbeeld balken, hekwerken en deuren. In plaats van een duimstok wordt ook dikwijls een rolmaat toegepast; deze is compacter, en men kan er doorgaans langere afstanden mee meten. Voor kleine precisiemetingen wordt een schuifmaat gebruikt
Timmermansduimstok.
De traditionele timmermansduimstok van 1 meter is opvouwbaar in vier gelijke delen, daartoe zit er op elke 25 cm afstand een messing scharniertje. Ook de uiteinden zijn versterkt met messing U-tjes. Verder heeft deze op enkele plaatsen handige 'duimsmaten'. Indien een duimstok volledig is opgevouwen dan is deze exact 1 duim breed en een halve duim hoog, dit maakt dat elke van de vier delen van de duimstok een halve duim breed is en een kwart duim hoog. Deze maten werden tot voor kort nog regelmatig gebruikt. Vooral in oudere ontwerpen van houten bouwwerken werden op veel plaatsen de nodige speling en eventuele sierstrippen op een hele, halve of kwart duim gezet, met behulp van de dikte van de duimstok.

</doc>
<doc id="33865" url="https://nl.wikipedia.org/wiki?curid=33865" title="Meetlat">
Meetlat

Een meetlat is een langwerpig meetgereedschap dat dient voor het meten van lengtematen. 
In het metrische stelsel zijn meetlatten meestal voorzien van een maatverdeling in millimeters. De cijfers geven de centimeters aan. Sommige hebben bovendien een verdeling in achtsten van een inch, waarbij de cijfers de inches aangeven. Meetlatten worden geleverd in verschillende lengten; een gangbare maat is 30 of 40 cm. Stalen meetlatten worden veel gebruikt in de metaalbewerking. Zo'n meetlat wordt vaak samen met een kraspen gebruikt bij het aftekenen van lijnen.
Een meetlat of liniaal met maatverdeling wordt ook veel op scholen gebruikt en dan meestal in een versie van kunststof of hout. Er bestaan nog andere toepassingen voor meetlatten, bijvoorbeeld bij het naaien.

</doc>
<doc id="33866" url="https://nl.wikipedia.org/wiki?curid=33866" title="Veolia Transport">
Veolia Transport

Veolia Transport is een grote multinationale onderneming in het openbaar vervoer en via Veolia Cargo ook in het goederenvervoer. Veolia Transport opereerde tot 2006 onder de handelsnaam "Connex" en bijna een eeuw als "Compagnie Générale d’Entreprise Automobiles" (CGEA). Het is onderdeel van Veolia Environnement, een oorspronkelijk Frans concern met 300.000 werknemers dat zich met allerlei dienstverlening bezighoudt.
Geschiedenis.
Compagnie Générale d’Entreprise Automobiles werd in 1911 opgericht door de Franse broers Latil voor het personenvervoer en het ophalen van huisvuil en overig afval. Het familiebedrijf groeide uit tot een van de grootste vervoersondernemingen van Frankrijk en werd in 1980 verkocht aan een groot Frans watermanagementbedrijf, Compagnie Générale des Eaux (CGE). CGEA werd een volle dochter van CGE.
Vanaf 1992 breidde CGEA voor het eerst uit buiten Frankrijk. Eerst alleen in Portugal, maar in 1997 verwierf CGEA vervoerscontracten in Duitsland en een kleine deelneming in Nederland. Een jaar later werd het Zweedse Linjebus opgekocht, inclusief dochterondernemingen in Zweden, België, Noorwegen, Denemarken en Duitsland. In 1998 besloot Générale des Eaux een Houdstermaatschappij op te richten. CGEA werd een onderdeel van Vivendi Environnement, dat vanaf 2003 Veolia Environnement ging heten. In 2000 verdween na 89 jaar de naam CGEA en werd vervangen door de nieuwe naam Connex en in 2006 door Veolia Transport.
Inmiddels zijn er fusieplannen en gesprekken op gang om Veolia Transport te laten fuseren met Transdev, welke nu 42% eigenaar van Veolia Transport is. Wegens het feit dat Transdev in een consortium met de Bank Nederlandse Gemeenten eigenaar is van Nederlands grootste vervoersbedrijf Connexxion, mag van de Nederlandse Tweede Kamer op initiatief van de SP de fusie niet doorgaan.
Transdev ging in 2011 een fusie aan met Veolia, ondanks alle bezwaren. Het bedrijf heette vanaf toen Veolia Transdev. Veolia Transport en Connexxion werden dochterondernemingen. In maart 2013 werd bekendgemaakt dat wegens financiële problemen na de fusie Transdev zelfstandig verder zou gaan en Veolia Environnement haar vervoerstak zou verkopen. Transdev was van plan om uit 10 van de 27 landen te verdwijnen. In Nederland zou Veolia Transport Nederland worden verkocht, maar Connexxion blijven bestaan.
Nederland.
In Nederland begon CGEA in 1997 met een deelname van zeventig procent in het kleine Lovers Rail. Rederij Lovers had deze dochter opgericht om de concurrentie met de NS aan te gaan en had een sterke partner nodig om door te groeien. CGEA zag hier een gelegenheid in om voet op Nederlandse bodem te zetten, maar trok in 1999 de stekker uit Lovers Rail.
Veolia Transport Nederland voert de concessies in Nederland deels uit onder de naam Veolia Transport, maar ook onder de namen BBA en Personen- en Zorgvervoer Nederland (PZN). Veolia streeft ernaar uitsluitend diensten aan te bieden onder haar eigen naam: andere merknamen en diverse werkmaatschappijen worden geleidelijk veranderd naar Veolia. Het bedrijf voert in Nederland concessies uit in Limburg en Haaglanden (regionaal busvervoer). Veolia was ook eigenaar van de bedrijven Stadsbus Maastricht (SBM) en Limex, die in Maastricht en het Heuvelland het openbaar vervoer verzorgden. Deze aparte concessies gingen onderdeel uitmaken van de concessie Zuid-Limburg.
Veolia Transport Cargo.
Sinds 2004 is Veolia ook actief in het Nederlandse goederenvervoer, eerst onder de naam Connex Cargo Nederland BV, sinds februari 2006 als Veolia Cargo Nederland BV.
In een later stadium heeft Veolia Cargo het concern Rail4Chem overgenomen. Dit bleek echter geen succes en het hele bedrijf (Veolia Cargo incl. haar dochters) is verkocht aan Crossrail.
Hierdoor is er een einde gekomen aan de Cargo tak van Veolia Transport.
Veolia gaat stoppen.
In 2012 is besloten dat Veolia Environment waarschijnlijk gaat stoppen met de voorziening van het openbaar vervoer in onder andere grote delen van Nederland. Hiervoor zijn de aandelen van Veolia Environment in het bedrijf Veolia Transdev afgestaan aan Transdev. Wegens financiële problemen is besloten om de activiteiten in 10 van de 27 landen te staken en de bedrijven in die landen te koop te zetten. Hierdoor is onder andere Veolia Transport Nederland te koop gezet. De nieuwe eigenaar is hierbij wel genoodzaakt zich te houden aan de concessievoorwaarden van Veolia Transport. Echter blijft Veolia Transport Nederland nog wel meedoen met nieuwe aanbestedingen in Nederland, daar waar Connexxion zich niet inschrijft. Veolia Environment wil zichzelf verder gaan concentreren op hun andere activiteiten zoals afvalverwerking en waterzuivering.
CAO-conflict 2008.
Ook deden de Veolia-chauffeurs mee aan de door de FNV-bond opgeroepen staking. In het begin bleven bijna alle buslijnen gewoon rijden zonder geld op te halen, waardoor de busmaatschappij Veolia ruim 8 miljoen euro verlies maakte. Vanaf 1 juni 2008 stopten de chauffeurs met rijden. De FNV-bond verplichtte de chauffeurs met ingang van 14 juni 2008 ritten in de ochtend- en middagspits te hervatten. Onder spitsuren valt van 7.00 uur tot 10.00 uur en van 16.00 uur tot 19.00 uur. Het CAO-conflict is voorlopig beslecht nadat staatssecretaris Tineke Huizinga toezegde 16 miljoen euro te investeren in het streekvervoer.
België.
Veolia Transport België was een van de grootste busexploitanten van de Vlaamse vervoermaatschappij De Lijn, maar levert geen openbaar vervoer voor eigen rekening en risico. Wel bezit het vier Vlaamse reisbureaus en exploiteert het groepsvervoer zoals VIP-bussen, en op contractbasis schoolbussen en forensenbussen.
Begin maart 2014 werd het bedrijf verkocht aan het Luxemburgse investeringsfonds Cube Infrastructure Fund en GIMV. Met de verkoop werd de naam gewijzigd in Hansea.
Overig Europa.
Veolia Transport is eigenaar van vervoerbedrijven over heel Europa, die overigens niet altijd de naam gebruiken.
Toekomstig exploitatie.
Veolia Transport wil hun exploitatiegebied gaan uitbreiden in Azië en heeft daarom in een paar landen kantoren geplaatst. Het gaat om:
In China heeft Veolia al een aantal busconcessies gewonnen en bezit al 50% van Hong Kong Tramways. In India zijn ze van plan om een metroconcessie te gaan exploiteren. De metro wordt echter nog gebouwd en verwacht wordt dat de metro in 2010 in gebruik genomen kan worden.

</doc>
<doc id="33867" url="https://nl.wikipedia.org/wiki?curid=33867" title="BBA (openbaar vervoer)">
BBA (openbaar vervoer)

BBA is een voormalig stads- en streekvervoerder in de provincie Noord-Brabant (oorspronkelijk werkgebied) die na het winnen van verschillende aanbestedingen ook in andere delen van Nederland actief was.
BBA Mobility Services bood bedrijfs- en evenementenvervoer aan terwijl BBA Tours besloten vervoer uitvoerde. Tevens was het bedrijf eigenaar van enkele taxiondernemingen in Brabant. BBA was sinds 2001 onderdeel van Veolia Transport Nederland, dat sinds december 2016 niet meer bestaat.
Geschiedenis.
Ontstaan.
Sinds 1881 reden in de provincie Noord-Brabant een aantal stoomtram-maatschappijen, waarvan in 1934 zes maatschappijen fuseerden tot de N.V. Brabantsche Buurtspoorwegen en Autodiensten (BBA). De maatschappijen die een fusie aangingen waren:
Op 29 juni 1934 werd de B.B.A. n.v. opgericht en werd de exploitatie van de lijnen overgedragen aan de B.B.A. en op 1 juli 1935 volgden alle eigendommen. De spoorwijdte van deze stoom- en motortramlijnen was 1067 mm (Kaapspoor). De netlengte bedroeg 387 km. De B.B.A. werd gevestigd te 's-Hertogenbosch en verhuisde in 1937 naar Breda. De aandelen werden gelijk verdeeld over het Rijk, de provincie Noord-Brabant en de zes voormalige tramwegmaatschappijen (elk een derde). Het aandelenpakket voor de tramwegmaatschappijen werd verdeeld op basis van de grootte van de bedrijven. De aandelen van de HHVO gingen naar de gemeenten aan de lijn, die eigenaar waren van de HHVO. De aandelen van de overige maatschappijen gingen naar particulieren. Door deze constructie bleven de gemeenten lange tijd een belang in B.B.A. houden.
De BBA ging geleidelijk over op gebruik van autobussen. In 1937 werd het personenvervoer per tram gestaakt. Tot 1939 reden er nog trams voor goederenvervoer, maar op 15 november 1939 werd de laatste rit gereden (tussen Veghel en Oss). Het goederenvervoer werd per vrachtwagen voortgezet. De BBA nam de vergunningen van enkele kleine vervoerders over.
Tijdens de Tweede Wereldoorlog bleef de BBA haar werkzaamheden voortzetten, maar de omstandigheden waren moeilijk door gebrek aan materieel, meer reizigers en brandstofschaarste. De BBA kreeg in de oorlogsjaren de vergunningen van bijna alle buslijnen van de Algemeene Transport Onderneming in Noord-Brabant.
Groei.
Na de Tweede Wereldoorlog begon de wederopbouw. Er waren na de oorlog slechts wrakken overgebleven. Met noodwagens werden opnieuw busdiensten opgezet. In 's-Hertogenbosch, Breda en Tilburg werden stadsdiensten opgezet of overgenomen. Het wagenpark werd vernieuwd en nieuwe stallingen werden gebouwd in 's-Hertogenbosch, Tilburg en Breda. In 1948 was de oorlogsschade compleet hersteld. In dat jaar vervoerde de BBA 27 miljoen reizigers. In 1950 werd een toerbedrijf opgericht, BraBenA (het acroniem voor Brabant – Benelux – Autocars). Sinds 1950 beleefde de BBA een periode van groei.
Op 22 oktober 1959 werd het nieuwe hoofdkantoor in Breda geopend en werd de BBA daar gevestigd. In 1960 zette de BBA een stadsdienst in Helmond op. De BBA consolideerde zich in Brabant door andere vervoerders op te kopen. Vanaf 1945 was het bedrijf flink gegroeid en beleefde in 1963 zijn topjaar met 45 miljoen vervoerde reizigers. Hierna liep het aantal reizigers terug. Door de stijgende welvaart pakten meer mensen de auto. Ook tariefverhogingen om de steeds verder oplopende kosten te dekken droegen bij aan het afnemen van het reizigersaantal. In 1968 beschikte de BBA over 260 bussen en 760 medewerkers. Over het lijnennet van meer dan 1000 kilometer vervoerde de BBA in dat jaar 38 miljoen reizigers. De omzet in dat jaar bedroeg 19 miljoen gulden. De daling in het aantal reizigers kwam vooral tot stand op interlokale lijnen. In het stadsvervoer had de BBA relatief weinig verlies geleden.
Marktverschuiving.
De BBA nam maatregelen om de teruggang in reizigers te compenseren. In 1968 stopte de BBA met het goederenvervoer. Dit werd overgedragen aan N.V. Bernaards Transport Onderneming (BTO) en Van Gend &amp; Loos. In 1969 stopte de BBA ook met toeractiviteiten van BraBenA, nadat het reizigers door de opkomst van vlieg- en treinreizen afgenomen was.
Met de nota "Op weg van '80 naar '80" formuleerde de BBA in 1968 plannen voor de komende tien jaar om het openbaar vervoer weer kostendekkend te maken en meer reizigers in de bus te krijgen en in te spelen op verandering bij de Nederlandse Spoorwegen die toen bezig waren met het opstellen van "Spoor naar '75", waarvan Spoorslag '70 onderdeel van uitmaakte. De BBA zag hierin de taak voor zich weggelegd om te zorgen voor goed voor- en natransport. Dialoog met de NS en andere vervoerders werden noodzakelijk geacht door de BBA. De BBA plande vooral het opschroeven van frequenties, integratie van voorstadslijnen met stadslijnen en snelbusdiensten op lange trajecten. De BBA wilde ook inspelen op snel groeiende kernen en stadswijken en het mogelijk maken om een flexibel net aan te leggen waarmee nieuwe of groeiende kernen of wijken beter bediend konden worden. In 1970 was de BBA begonnen met het realiseren van enkele plannen en waren sneldiensten opgezet tussen Eindhoven en Asten, Eindhoven en Uden en tussen 's-Hertogenbosch en Schijndel.
Per 1 januari 1972 verenigde de BBA zich in Eindhoven met Zuidooster en de Eerste Meierijsche Autobedrijf (EMA) tot NV Openbaar Vervoer Eindhoven (OVE). De samenwerking tussen de partijen voorzag in het opzetten van een stadsdienst. De vorige vervoerder, NV City, was kort daarvoor overgenomen door Zuidooster. Maar door een grote garagebrand op 8 mei 1972 raakte de meerderheid van de stadsbussen verloren. Het nieuwe samenwerkingsverband OVE moest ervoor zorgen dat de stadsdienst zo snel mogelijk weer opgepakt kon worden.
In 1973 trad de BBA toe tot het Management Team van ESO. In 1974 begon de BBA met het standaardiseren van de stadsbussen door toetreding bij de Commissie Standaardisering Autobusmaterieel (CSA).
Samenwerking met Zuidooster.
In 1977 begon de BBA een samenwerking met Zuidooster. In Eindhoven mochten de BBA-bussen gebruikmaken van de Zuidooster werkplaats. In ruil daarvoor konden Zuidooster bussen in Tilburg terecht bij de BBA. Heel kort overwogen de BBA en Zuidooster een fusie. Dit idee werd echter snel afgeblazen. Op 1 oktober 1978 vond er een lijnenruil met Zuidooster plaats.
Zuidooster stond de volgende lijnen af aan de BBA:
De BBA stond de volgende lijnen af aan Zuidooster:
Hierdoor werden de gebieden van de BBA en Zuidooster afgebakend. Grens was de lijn Eindhoven – Veghel – Uden – Oss. De BBA exploiteerde de lijnen in Noord-Brabant ten westen van deze grens. 56 BBA-chauffeurs gingen over naar Zuidooster terwijl 65 Zuidooster-chauffeurs overkwamen naar de BBA.
Jaren 80.
In deze periode kreeg de BBA weer met problemen te maken. In de spits bleef het reizigersaantal toenemen, in de daluren nam het sterk af. In 1981 werd in BBA-bussen de ESOfoon geïnstalleerd, waarmee de BBA de dienstverlening naar de klant kon verbeteren en werden de bussen in 's-Hertogenbosch uitgerust met VETAG. Ook werden meer buurtbussen ingezet. De BBA nam verder nog twee vervoerders over, Van de Klundert in 1980 en Hoefnagels in 1981. In 1982 trad de BBA toe tot de Vereniging ESO, die ontstond uit het Management Team. Op 1 juni 1982 beschikte de BBA over 121 stadsbussen, 223 streekbussen en 7 buurtbussen. De BBA nam de laatste particuliere vervoerders in Noord-Brabant over, Marijnissen uit Bergen op Zoom en EMA uit Valkenswaard. Hiermee kwam het lijnnetwerk in de Kempen in handen van BBA. Op 1 juni 1983 werd de vervoerder "Onze Tram" uit de Bommelerwaard overgenomen. Hierdoor kreeg BBA drie lijnen in en rond Rossum erbij. In 1986 startte BBA met de Nederlandse Spoorwegen een proef met de Sneltreinbus tussen Oosterhout en Utrecht.
Stadsdiensten.
Door de BBA werd een stadsdienst uitgevoerd in Bergen op Zoom, Roosendaal, Breda, Tilburg en 's-Hertogenbosch en tot een lijnenruil met de Zuidooster ook in Helmond; hiervoor kwam de stadsdienst Oss naar BBA. Oorspronkelijk kende deze stadslijnen allemaal lage lijnnummers maar later werden de stadslijnen per tiental per plaats genummerd om verwarring te voorkomen. Zo kreeg Breda de lijnen tussen 1-20, Bergen op Zoom de lijnen tussen 21 en 30, Roosendaal de lijnen tussen 31 en 40, Tilburg de lijnen tussen 41 en 50, Helmond de lijnen tussen 51 en 60 en 's-Hertogenbosch de lijnen tussen 61 en 70. Tegenwoordig hebben de meeste stadslijnen weer lage lijnnummers bij hun huidige exploitant. Veel wijken werden bediend door 2 tegen elkaar in rijdende lijnen die in elkaar overgingen.
VSN-Groep.
Uiteindelijk werd de BBA onderdeel van de VSN-Groep. Na splitsing van de VSN-groep kwam de BBA in VSN-2. In 1998 stapte de BBA uit de VSN-Groep en ging zelfstandig als provinciaal bedrijf verder. VSN en later Connexxion Holding behield wel een minderheidsaandeel van 47,6%, en de rest ging naar de provincie Noord-Brabant (voor 47,6%). De resterende 4,8% lagen bij de gemeentes Oss, Bergen op Zoom, Roosendaal, Tilburg, Breda en 's-Hertogenbosch, die zich daarvoor verenigd hadden in de BV Stadsvervoer BBA. De BBA was het laatste bedrijf uit de VSN-groep dat werd verkocht.
BBA/Connex.
Op 29 juni 2001 werden de aandelen van de BBA verkocht aan het Franse Compagnie Générale d’Entreprise Automobiles (CGEA) (later Vivendi Environnement) dat BBA onderbracht bij vervoersdochter Connex. De naam Brabantsche Buurtspoorwegen en Autodiensten verviel en Connex ging BBA (zonder de) als handelsnaam gebruiken. BBA vervoerde op dat moment mensen Midden- en West-Brabant, in de Kempen rond Eindhoven en in Tholen. Na nieuwe aanbestedingen kreeg BBA in 2001 de concessie Brabant-Oost toegewezen, die daarvoor in handen was van Hermes, de opvolger van Zuidooster. Hierdoor had BBA nu de hele provincie Brabant in handen, met uitzondering van stadsvervoer in Eindhoven en Helmond en streekvervoer in de regio SRE/De Peel.
Onder de naam BBA won Connex concessies in de provincies Gelderland (Veluwe) en Utrecht (Utrecht-Noordwest). Tevens werd ook de concessie voor openbaar vervoer te water tussen Vlissingen en Breskens gewonnen die uitgevoerd werd onder de naam BBA Fast Ferries. Connex gaf aan de handelsnaam BBA te blijven hanteren en nieuwe aanwinsten ook onder deze naam te gaan exploiteren.
Veolia Transport.
Uiteindelijk besloot Vivendi Environnment na omstandigheden met dochter Vivendi Universal haar naam te wijzigen in Veolia Environment en kort daar na in 2006 besloot Veolia om Connex verder te laten gaan als Veolia Transport. In Nederland werd de dochter Veolia Transport Nederland opgericht waar de toenmalige Connexbedrijven BBA, Limex en Stadsbus Maastricht deel van uit gingen maken. De bestaande concessies bleven de naam BBA-Connex dragen, maar bij nieuwe aanbestedingen schreef Veolia Transport zich nog enkel onder haar nieuwe naam in.
Het vervoer in Midden- en West-Brabant ging per 1 januari 2007 met een nieuwe dienstregeling verder onder de naam "Veolia Transport Brabant", nadat Veolia Transport de nieuwe concessie had gewonnen. Hierdoor verdween de naam BBA uit het grootste deel van Noord-Brabant, aangezien de concessies Meierij en Oost-Brabant aan Arriva werden gegund.
Verder veranderde de naam BBA Fast Ferries naar Veolia Fast Ferries. Met ingang van een nieuwe dienstregeling op 8 september 2007 veranderde ook de naam van BBA Veluwe in Veolia Transport Veluwe, hoewel de concessie daar nog niet afgelopen was.
De concessies SRE/De Kempen en Utrecht-Noordwest, die liepen tot medio december 2008, werden onder de naam BBA uitgereden. Bij de aanbestedingen voor het SRE gebied had Veolia Transport zich onder eigen naam ingeschreven. Ook bij de nieuwe aanbesteding in Utrecht schreef Veolia zich in als Veolia Transport. Beide concessie werden uiteindelijk aan andere vervoerders gegund. Op 13 december 2008 kwam een einde aan BBA. Op deze dag verliepen de concessies in Utrecht en het SRE gebied. Vanaf 14 december reden nieuwe vervoerders in het gebied. Hiermee kwam na bijna 75 jaar een einde aan de naam BBA, welke in al die tijd in Noord-Brabant een vertrouwd gezicht is geweest.
Recente aanbestedingen.
Aanbesteding Noord-Brabant.
2005.
De concessies in Noord-Brabant die tot nu toe door BBA werden uitgevoerd, werden in 2005 opnieuw aanbesteed. Bedoeling was dat de nieuwe concessies op 1 januari 2006 zouden ingaan. Bij deze aanbesteding werden de concessies gegund aan Arriva ("Interliner Breda/Oosterhout – Utrecht"), Connexxion ("Midden- en West-Brabant") en Hermes ("Meijerij en Oost-Brabant").
Op 18 juli 2005 werd bekend dat de provincie een fout in de gunningsprocedure heeft gemaakt en dat Arriva ook winnaar is van de gunning voor het gebied Noordoost Noord-Brabant. Kortom, een onduidelijke situatie in het Brabantse OV. BBA ging vanwege fouten in de procedure in beroep tegen de gunning aan de partijen Connexxion, Arriva en Hermes. Hieruit vloeide voort dat de aanbesteding opnieuw gedaan moest worden en de gewenste overgangsdatum ("januari 2006") niet kon worden gehaald. De lopende concessies werden daarom met een jaar verlengd.
2006.
Juni 2006 werd de uitslag van de tweede aanbesteding bekend: BBA bleek alsnog buiten de boot te vallen, en de concessies werden per 10 december 2006 gegund aan Connexxion en Hermes.
In oktober 2006 kwam naar buiten dat Connexxion en Hermes een fout in hun offerte hadden gemaakt en zich wilden terugtrekken door dreigend miljoenenverlies. De provincie wilde dat Connexxion en Hermes zich zouden houden aan het contract en beide partijen spanden een rechtszaak aan. Hierdoor ontstonden er bij de buschauffeurs van BBA grote onduidelijkheden en onzekerheden over hun toekomst en er volgden acties. Op maandag 14 oktober werd het busvervoer in de ochtend plat gegooid in een wilde staking. In de avond reden de bussen weer en was het vervoer gratis ter compensatie van de niet aangekondigde staking. Er begonnen onderhandelingen tussen provincie, BBA, Hermes en Connexxion. Deze liepen op niets uit zodat de chauffeurs op 18 oktober weer gingen staken. De hele dag reed geen bus. Op maandag 23 oktober en dinsdag 24 oktober werd er ook gestaakt, alleen in het ochtend- en middagspits reden er bussen. In de nacht van 24 op 25 oktober werd bekendgemaakt dat door alle partijen een nieuw plan goedgekeurd was. Hierdoor zou BBA in Midden- en West-Brabant blijven rijden en nam Arriva het vervoer in Noord-Oost Brabant per 10 december over van BBA. Tevens verloor BBA de concessie in Tholen aan Connexxion. Doordat BBA echter er in eerste instantie van uitging dat het niet meer in Brabant mocht blijven rijden, had men besloten om oude bussen te verkopen. Hierdoor ontstond een tekort aan bussen toen bekend werd dat de concessies alsnog aan BBA gegund werden. Dat tekort werd opgevangen doordat Connexxion bussen voor onbepaalde tijd beschikbaar heeft gesteld aan BBA.
2008.
Op 28 januari 2008 werd bekendgemaakt dat Hermes de aanbesteding van het gehele SRE-gebied heeft gewonnen. Dit betekende dat BBA de concessie voor De Kempen per 14 december 2008 verloor.
De provincie Utrecht maakte haar uitslag op 26 maart 2008 bekend, alle concessies worden gegund aan Connexxion. Dit betekende dat BBA ook de concessie voor Utrecht-Noordwest per 14 december 2008 verloor.
Wagenpark.
De stadsbussen.
In 1967/1968 schafte de BBA haar eerste serie stadsbussen aan van het type ZABO “Lijn 65”. Deze bussen waren aangeschaft om de oudste ZABO City Coaches te vervangen. In 1969, 1970 en 1971 werd het bestand aan nieuwe stadsbussen uitgebreid. Eind 1971 beschikte de BBA over de serie 583 t/m 626, waardoor er heel wat oude City Coaches buiten dienst konden gaan.
In 1972 lanceerde ZABO een geheel nieuw type bus. Dit type bus, aangeduid als ZABO “Lijn 72”, was exclusief ontworpen voor de BBA. In 1973 kwamen dan ook de eerste stadsbussen van dit type bus in dienst. Allereerst werden er 10 Volvo’s afgeleverd. In de periode 1973 t/m 1975 kwamen er ook DAF's in dienst. Uiterlijk gezien verschilden ze nauwelijks ten opzichte van de Volvo’s. De Volvo’s hadden de nummers 101 t/m 110 en de DAF’s hadden de nummers 301 t/m 338. De komst van de stadsbussen van het model “lijn 72” zorgde ervoor dat alle ZABO City Coaches buiten dienst gesteld konden worden.
In 1974 maakte de BBA kennis met de alom bekende standaard-stadsbus. Deze bus, beter bekend als CSA, reed in die jaren in de vier grote steden. Al gauw trad de BBA toe tot de Commissie Standaardisering Autobusmaterieel. Zodoende konden er moderne stadsbussen met subsidie van de overheid aangeschaft worden. De eerste bussen van dit type werden in 1975 in dienst gesteld. In 1983 werden de laatste bussen afgeleverd. Begin 1984 kreeg de BBA haar eerste bussen van het 2e generatie standaardbus. Het wijnrood maakte hiermee plaats voor een lichtere kleur rood. In 1988 werden de laatste standaardbussen afgeleverd.
In 1989 schafte de BBA voor het eerst sinds jaren weer stadsbussen “met een eigen gezicht” aan. Ze moesten de laatste stadsbussen van het model ZABO “lijn 72” vervangen. De BBA koos voor de ST2000 van Hainje. Dit model stadsbus werd in twee varianten aangeschaft. De eerste variant was een 10-meter stadsbus op Volvo-chassis. De tweede variant was een 12-meter stadsbus op DAF-chassis. De laatste bussen van beiden typen verschenen in 1992 op de weg. De komst van deze bussen bracht ook een nieuwe huisstijl met zich mee. In kringen van busliefhebbers werd deze huisstijl al gauw aangeduid met de naam “Brabantsbont”. Al spoedig werden ook de bussen van het type CSA-II gehuisstijld.
Bij de grote garagebrand in ’s-Hertogenbosch (1993) gingen behoorlijk wat stadsbussen verloren. Het waren voornamelijk standaardbussen die in vlammen op gingen. Om het tekort aan stadsbussen op te vangen, werden er standaardbussen gehuurd van de CVD (Nijmegen) en de HTM (Den Haag). Ook nam de BBA van de NZH een aantal DAF-Den Oudsten MB200-stadsbussen over. Deze bussen reden voorheen in Haarlem, Leiden en op Schiphol. In 1994 schafte de BBA een nieuwe serie stadsbussen aan om de huurbussen en de verouderde stadsbussen van de NZH te kunnen vervangen. De BBA koos voor stadsbussen van het type Berkhof 2000NL. Dit type bus was de opvolger van de Hainje ST2000. Naast deze bussen nam de BBA van de NZH een aantal Volvo-standaardbussen over. Deze bussen waren oorspronkelijk aan de ENHABO afgeleverd. Deze bussen kwamen in vertrouwde BBA-huisstijl in dienst.
In 1996 schafte de BBA 10 Den Oudsten Alliances aan. Ze waren van het model B89 en hadden drie deuren. In feite waren het streekbussen die aangepast waren om als stadsbus dienst te doen. Deze bussen kwamen in Breda en Tilburg in dienst.
In 1997 schafte de BBA wederom nieuwe stadsbussen aan. Ditmaal werd er weer voor Berkhof gekozen die vervolgens een serie stadsbussen van het type “Premier” leverde. Ze waren bestemd voor Breda en ’s-Hertogenbosch. In 1999/2000 kwamen er ook nieuwe stadsbussen van het type “Premier” in dienst in Tilburg. Het waren LPG-bussen die veel verschilden met de Premier-bussen uit Breda en ’s-Hertogenbosch. Hoewel er veel nieuwe stadsbussen in dienst kwamen, konden de laatste standaardbussen van de eerste generatie pas in 2002 uitgezwaaid worden. BBA was hiermee het laatste busbedrijf dat nog met deze bussen reed.
In de periode 2002-2005 schafte BBA een groot aantal nieuwe stadsbussen aan van het type Van Hool A330. Ze moesten de meeste standaardbussen van de 2e generatie vervangen. De Van Hool-bussen die bestemd waren voor Tilburg en Breda kregen hun eigen huisstijl. De Tilburgse bussen werden omgedoopt tot “T-bus”. Ook ouder materieel werd nog verbouwd tot “T-bus”. Zelfs negen standaardbussen van de 2e generatie kwamen hier nog voor in aanmerking. De laatste standaardbussen haalden in die hoedanigheid zelfs het jaar 2007 nog. Met de overgang van BBA-Connex naar Veolia gingen ze buiten dienst. Korte tijd later verdwenen ook alle andere typen stadsbussen van BBA. Ze werden vervangen door nieuwe Volvo 7700’en. Op de Premier-aardgasbussen en de Van Hool-bussen na, werden alle bussen afgevoerd richting handelaar. Enkele Van Hool-bussen zijn in 2009 naar Delft verhuisd om daar dienst te doen.
In 2004 kwamen tot slot een aantal Volvo 7700-stadsbussen in dienst voor de buslijnen in en om Roosendaal en voor de stadsdienst in Apeldoorn (stad). Deze bussen bleven ook in de Veolia-tijd actief en de bussen uit Roosendaal waren tot eind 2014 nog steeds regelmatig in dienst op de stads- en streekdienst in Midden- en West Brabant.
De streekbussen.
In 1968 ontving de BBA haar eerste gele streekbussen. Hoewel andere maatschappijen in dat jaar voor de standaardstreekbus (beter bekend als de “Gele Rijder”) kozen, bleef de BBA het bedrijf ZABO trouw. Net zoals de stadsbussen uit die tijd waren de streekbussen van het model ZABO “Lijn 65”. In 1972 werden de laatste streekbussen van dit type in dienst gesteld. Al deze streekbussen hadden de nummers 701 t/m 744.
Nog in de loop van 1972 kwamen de eerste streekbussen van het type ZABO “Lijn 72” in dienst. Dit type streekbus werd uiteindelijk tot 1979 aangeschaft als DAF en Volvo. Hoewel de BBA de licenties had van dit type streekbus, werden er al gauw enkele series streekbussen van dit type aangeschaft door Tensen uit Soest en de Noordwesthoek. Een voorwaarde was wel dat de bussen geen vierkante koplampen mochten hebben.
In 1973 sloot de BBA zich aan bij de ESO. In 1980 schafte het bedrijf dan ook haar eerste standaard-streekbussen aan. Het waren Volvo’s met een carrosserie van Hainje in plaats van DAF’s met een carrosserie van Den Oudsten. De bussen hadden eenzelfde filmkast als de ZABO “Lijn 72”-bussen. Dit gaf deze standaardbussen een eigen gezicht. Opmerkelijk was dat deze bussen naast het ESO-nummer een eigen BBA-nummer kregen. Dit nummer werd ook op de buitenkant gevoerd. Zo hadden deze bussen de BBA-nummers 901-940 en de ESO-nummers 3200-3239. Nadat de Volvo’s waren afgeleverd, kwam er ook een groot aantal DAF’s in dienst. Deze bussen hadden ook een carrosserie van Hainje. De laatste exemplaren kwamen in 1984 in dienst. De DAF/Hainje-bussen droegen de nummers 651-703.
In 1982 en 1983 stelde de BBA voor het eerst sinds de jaren 50 weer gelede bussen in dienst. Het waren DAF MBG205’s met een carrosserie van Den Oudsten. Ze hadden de nummers 851-858 en 859-869. Ze kwamen voornamelijk rond ’s-Hertogenbosch, Tilburg en Breda te rijden. In de zomer reden ze voornamelijk Efteling-vervoer. In 1985 leverde Den Oudsten ook een serie 12-meter standaard-streekbussen af. Tot en met 1987 zouden in totaal 38 van deze bussen in dienst komen onder de nummers 401-438. De laatste exemplaren waren geheel geel en kregen geplakte zonwerende ruiten.
In 1986 introduceerden de NS en de BBA de “sneltreinbus” tussen Utrecht en Oosterhout. In het begin van 1987 kwamen ook de benodigde bussen in dienst. Het waren vier luxe Volvo/Den Oudsten-bussen die gebaseerd waren op de standaard-streekbus die onder de nummers 941-944 in dienst kwamen. Nadat deze bussen waren afgeleverd, kwamen er nog tien normale standaard-streekbussen in dienst. Het waren Volvo’s die de nummers 945-955 droegen.
In 1987 en 1988 stelde de BBA wederom nieuwe gelede DAF-bussen in dienst. Ze hadden de nummers 870-881 en waren gebaseerd op de eerder geleverde gelede bussen. Een groot verschil met hun voorgangers was dat de nieuwe gelede bussen geheel geel waren en geplakte ruiten hadden. Het waren ijzersterke bussen. De laatste exemplaren werden pas in 2007 buiten dienst gesteld.
In 1989 kwamen de eerste Den Oudsten B88-streekbussen in dienst. Deze bussen introduceerden ook een nieuwe huisstijl voor de streekbus. Voortaan waren de streekbussen geheel geel met oranje/blauwe schortplaten. De Den Oudsten B88 werden zowel als Volvo als gebouwd voor de BBA. De laatste bussen kwamen in 1995 in dienst.
Eind 1990 kwamen er weer nieuwe gelede bussen in dienst. Het waren Volvo’s met een Berkhof ST2000-carrosserie. Deze bussen gingen dienstdoen rond Breda. In 1992 kregen deze bussen gezelschap van 12-meterwagens met een ST2000-carrosserie. Ook dit waren Volvo’s. Toen de productie van de ST2000 stopte, ging de BBA over op de 2000NL van Berkhof. De eerste bussen van dit type werden in 1993 afgeleverd. De laatste bussen kwamen in 1996 op de weg. De 2000NL-bussen werden zowel als Volvo als DAF geleverd. Bijzonder was dat de Volvo’s net zoals de ZABO-bussen over een achteruitstap beschikten. Daarmee waren ze toch een beetje de opvolgers van deze legendarische bussen.
Voor de “sneltreinbus” werden in 1989 drie speciale Den Oudsten B88-bussen aangeschaft. In 1990 volgde nog een serie Berkhof Excellence touringcars. In 1993 en in 1994 werden nog een aantal BOVA Futura-touringcars in dienst gesteld. Korte tijd later werden Berkhof Excellences en BOVA Futura’s in de nieuwe Interliner-huisstijl gestoken. In 1997 kwamen de eerste nieuwe Interliners in dienst. Het waren Volvo-dubbelassers met een Den Oudsten Alliance-carrosserie.
Eind jaren 90 was het streekbus-wagenpark deels verouderd. De meeste standaard-streekbussen waren nog in dienst. In 2000 kwamen de eerste Mercedes-Benz Citaro's in dienst. Deze bussen waren blauw/wit en zorgden dus weer voor een nieuwe huisstijl. Korte tijd later volgden nieuwe Mercedes-Benz Integro’s. Dit type bus werd ook als Interliner afgeleverd. De Citaro’s en de Integro’s zouden ook aangeschaft worden voor nieuwe concessies buiten Brabant. Zo kwamen er Citaro’s te rijden op de Veluwe en werden en Citaro’s en Integro’s naar Utrecht-Noordwest gestuurd.
Om de oudste gelede bussen te vervangen, kwamen er in 2002 nieuwe gelede bussen van het merk Van Hool in dienst. Ze werden tot en met 2008 ingezet. Op enkele exemplaren na (deze deden tot 2010 dienst bij Veolia Transport Limburg) zijn deze bussen in 2009 geëxporteerd naar het voormalige Oost-Europa. Opmerkelijk was dat ze met de trein werden getransporteerd.
In 2003 werden 57 bussen besteld bij Berkhof van het type Berkhof Ambassador om dienst te doen in de Veluwe. Vanaf 2004 werden enkele exemplaren besteld voor Brabant om de verouderde streekbussen uit de jaren 80 en 90 te vervangen. Door de onzekere toekomst en aankomende aanbesteding bleef het aantal bussen voor Brabant beperkt tot tien exemplaren die tussen 2004 en 2006 werden geleverd, welke vooral dienst deden in de regio Kempen. De meeste bussen uit 2005 en 2006 zijn nog steeds in dienst bij Veolia Transport. De meeste bussen uit 2004 zijn verkocht of doen dienst bij Veolia Besloten Vervoer.
In 2006 werden verschillende extra bussen besteld voor de bestaande concessies. Zo kwamen voor de Veluwe twee midibussen van het type Optare Solo en zeven gelede aardgasbussen van het type MAN Lion's City in dienst.
Met de komst van Veolia in 2007 werden alle streekbussen van voor 2000 in rap tempo buiten dienst gesteld. Slechts de Mercedes-bussen, Berkhof Ambassadors en de gelede Van Hools bleven nog eventjes rijden. Van dit materieel zijn de meeste bussen inmiddels ook afgevoerd, hoewel enkele Citaro’s en Ambassadors nog tot de ijzeren reserve van Veolia behoren. Op de Veluwe deden de Citaro’s en Ambassadors uit 2004 overigens nog gewoon dienst tot de komst van Syntus Gelderland. Enkele Citaro's en de Optare Solo's waren tot december 2014 nog in dienst bij onderaannemers van Veolia Transport.
Huurbussen.
Zo nu en dan huurde BBA ook weleens bussen van collega-busbedrijven. Zo reden er in 1982 gelede bussen van Westnederland in Tilburg. In 2004 werden vijftien Den Oudsten B88-streekbussen van Connexxion overgenomen voor in eerste instantie de lijndiensten in de Veluwe. Deze bussen werden al snel verspreid over de bestaande concessies. In 2006/2007 huurde BBA van MAN Nederland acht MAN Lion's Coaches voor de exploitie van lijn 401 (Utrecht - Breda). Ze hadden de nummers 6601-6608. De eerste twee bussen waren handgeschakeld en hadden een dubbele achteras. De MAN-touringcars werden later nog bestickerd in de Interliner-kleuren.
In 2005/2006 werden voor Oost Brabant vier tweedehands bussen geïmporteerd (drie uit Duitsland en een uit Luxemburg) om het tekort tijdelijk op te vangen. Deze bussen gingen na de komst van Arriva in Oost-Brabant buiten dienst.
Door de verkeerd gelopen aanbestedingsprocedure kwam niet Connexxion in Midden- en West-Brabant te rijden, maar Veolia. Dit was de rechtsopvolger van BBA-Connex. Omdat BBA door dit besluit bussen tekortkwam, kwamen tijdelijk wagens van Connexxion dienst. Zo kwamen er enkele gelede Volvo-Berkhof Duvedecs op de lijnen 400 en 401 te rijden nadat het huurcontract van de MAN Lion's Coaches was afgelopen.
In december 2006, de laatste maand van BBA in Brabant (voordat Veolia Transport het stokje overnam) werden 50 bussen gehuurd van Arriva om dienst te doen in Oost-Brabant en de Meijerij. Deze bussen werden gehuurd om zo snel mogelijk materieel vrij te krijgen voor Midden- en West-Brabant.
Nummering van het wagenpark.
Naast de landelijke (ESO-/VSN-)nummering van het wagenpark hanteerde de BBA een eigen nummering. Dit nummer bestond uit 3 cijfers. De diverse honderdtallen waren onderscheidend voor zowel het type bus (stadsbus of lijnbus) als het merk van de bus. Bijzonder voor de BBA was dat nieuw aangekochte busseries nooit zomaar doorgenummerd werden, maar nummers kregen vanaf het eerstvolgende veelvoud van vijf. Na de overname door Connex en de grote expansie van het vervoersgebied werd voor de nieuwe series een viercijferige nummering ingevoerd. Nieuwe bussen kregen allemaal de viercijferige nummering, die voor het gehele Veolia wagenpark gold. Oude bussen werden niet omgenummerd.
Museummaterieel.
In de loop der jaren heeft de Stichting Veteraan Autobussen diverse voormalige BBA-bussen in haar collectie opgenomen, zodat ook in het heden de herinnering aan de BBA levend gehouden kan worden. De volgende bussen zijn museumbus:

</doc>
<doc id="33868" url="https://nl.wikipedia.org/wiki?curid=33868" title="Stadsbus Maastricht">
Stadsbus Maastricht

Stadsbus Maastricht BV (SBM) was het stadsvervoersbedrijf van Maastricht en omgeving, inclusief het in België gelegen Kanne.
SBM kwam voort uit het Gemeentelijk Autobusbedrijf Maastricht (GABM, opgeheven 1971), het Maastrichtse gemeentevervoerbedrijf. Sinds het najaar van 2001 was SBM onderdeel van Veolia Transport Nederland. Op 10 december 2006 kwam officieel een einde aan Stadsbus Maastricht, dat toen volledig opging in Veolia, waarbij stads- en streekvervoer werden geïntegreerd. Vanaf eind 2016 werd de exploitatie overgenomen door Arriva Personenvervoer Nederland.
Lijnvoering.
Van 22 april 1896 tot 16 oktober 1902 werd met enkele tramstellen met gasmotor een stadstramlijn geëxloiteerd tussen het toenmalige Station Maastricht Staatsspoor en de Boschstraat/Maagdendries. Van 1903-1914 werd weer gereden nu met paardentrams. In 1919 verschenen de eerst autobussen. 
In Maastricht werd sinds de Tweede Wereldoorlog vooral een radiaal lijnennetwerk vanuit de oostelijke buitenwijken, via het station, centrum en het St. Annadalziekenhuis naar de westelijke buitenwijken gereden. Een lijn vanuit het Belgische Tournebride naar Slavante was hierop de uitzondering. Toen het ziekenhuis AZM in Randwyck kwam te liggen was de vervoersas overwegend AZM - Station - Centrum. In latere tijden kwamen er transversale lijnen (tussen westelijke buitenwijken onderling) bij: lijnen 6/7, de latere 9/10. Delen van deze lijnvoering waren ook nog bij de Veolia-exploitatie terug te vinden (tot 2016). Ook bijzonder was dat tot circa 1990 de lijnvoering door het centrum met name door de smalle straten van de binnenstad verliep, een concept dat pas daarna in de exploitatie werd verlaten (routering via Boschstraat, Maagdendries en Statensingel).
Bijzonder aan het Maastrichtse stadsbusnet waren een bepaalde tijd de twee verschillende lijnennetten voor overdag en voor 's avonds en zondags. De daglijnen reden op werkdagen overdag, vanaf ± 7:30 tot ± 18:30 en op zaterdagen vanaf ± 10:00 tot ± 17:30. Op de overige tijdstippen reden de avondlijnen. Dit noemde men het ZOFAS lijnennet (Zondagen, Overige Feestdagen, Avonduren, Speciale Dagen). Doel hiervan was een besparing in rondrijdend materieel te doen in de magere uren en tegelijkertijd de bedieningsgraad zo hoog mogelijk te houden. Er werden namelijke verschillende buitenwijken in een eindbestemming gecombineerd. De Belbuslijnen reden in dezelfde periodes als wanneer het avondlijnennet van toepassing was, maar moesten minimaal een half uur van tevoren gebeld worden op een speciaal telefoonnummer. Deze lijnen werden gereden met 8-persoonsbusjes. Het systeem werd uiteindelijk verlaten omdat reizigers het ogenschijnlijk te ingewikkeld vonden om te onthouden. Met name bij wisseling tussen dag- en avondnet ontstond weleens een wat onduidelijke situatie (er werd met dezelfde bussen doorgereden!). Desalniettemin is sinds 2016, toen de busexploitatie werd overgenomen door Arriva, weer een avondbelbussysteem ingevoerd.
Wat betreft de randgebieden in de stad werd er vooral samengewerkt met de NMVB (richting Hasselt, Lanaken, Kanne en Vroenhoven) en de SNCV/TEC (Slavante). Ook was er zelfs een tijd een intercitybus van SBM in samenwerking met De Lijn vanuit Maastricht naar Hasselt. Ook werd er samengewerkt met Connex, doch veel minder met VSL/Hermes, alhoewel er wel samenwerking was met een van de voorgangers van VSL/Hermes, Meussen (richting Heer). Ook apart was een "stapbuslijnennet" dat bezoekers van het uitgaansleven terug naar huis bracht in het Heuvelland in de nachtelijke uren van de zaterdag. Voor Maastricht zelf bestond zoiets al langer en de constructie werd ook voor de carnavalsdagen gebruikt.
Materieel.
Het GABM werd voorafgegaan door vervoer per paardentram. Hierna werden 3 elektrische bussen gekocht, die echter al snel weer voor busvervoer buiten dienst werden gesteld. In de jaren 20 werd vooral met Renault bussen gereden en in de jaren dertig was het Belgische merk Minerva de voornaamste leverancier van bussen in Maastricht. Na de Tweede Wereldoorlog werd er gereden met de restanten van het vooroorlogse wagenpark (Minerva's) alsmede met wat op verschillende plaatsen tweedehands nog te koop was, waaronder 4 Engelse dubbeldeksbussen, die echter maar een beperkte periode in dienst waren.In de periode 1946 tot 1954 werden overwegend Kromhout, AEC en Ford bussen gekocht. Gegeven het feit dat diverse vooroorlogse bussen ook nog enige tijd in gebruik bleven was werkplaatsonderhoud geen eenvoudige opgave.
Het GABM was vanaf 1955 vaste klant van Volvo. In de periode 1955- 1963 werd een grote vloot Volvo City Coaches aangeschaft met Verheul Carrosserie (wagenparknummers 43 t/m 84). Bussen van andere merken werden versneld buiten dienst gesteld. Na nog 14 Volvo 61400 bussen met dubbele uitstapdeuren in 1964 en 1966 (wagenparknummers 15 t/m 28) kwamen er in de periode 1968-1975 diverse series Volvo-Jonckheere B57-bussen in dienst met frontmotor (wagenparknummers 29 t/m 70). Deze crème busjes deden dienst tot 1985. In 1977 en 1978 kwamen de eerste standaardbussen (Volvo-Hainje B59 CSA-I) in dienst (wagenparknummers 71 t/m 85 en 93 t/m 97, overgenomen van de BBA). Van 1978-1981 vond met de HTM een ruil plaats waarbij 5 fabrieks nieuwe Volvo's (81-85) voor drie jaar werden geruild tegen 5 fabrieks nieuwe DAF's (336-340) om beide merken te kunnen testen maar ook na de proef bleef men bij Volvo. In de periode 1980/1981 kwamen weer enkele standaardbussen (Volvo-Hainje B10R CSA-I) in dienst (wagenparknummers 86 t/m 92 en 21 t/m 30), in 1983 gevolgd door de eerste standaardbussen van de tweede generatie die gekenmerkt werden door hun tomaatrode kleur in plaats van het gebruikelijke wijnrood (wagenparknummers 31 t/m 40). In 1985 volgde een tweede serie bussen die identiek waren aan de serie uit 1983 (Volvo-Hainje B10R CSA-II, wagenparknummers 41 t/m 49). In 1988 kwam er een nieuw bustype in dienst (Volvo-Hainje B10M, CSA III) met een hoekige carrosserie. Omdat deze bussen niet aan de verwachtingen voldeden werden deze bussen later weer ingeruild en kwamen uiteindelijk bij de Eerste Noord-Hollandse Autobus Onderneming in Zaandam terecht (wagenparknummers 50 t/m 54). In de periode 1990-1993 kocht de SBM drie series Volvo-Den Oudsten B10R bussen die de oudste wijnrode CSA's moesten vervangen (wagenpark nummers 55 t/m 70 en 801 t/m 822). In 1994 volgden nog enkele B10L-bussen met een Berkhof-carrosserie (823-825). Hier waren ook 3 gelede bussen tussen, die echter maar een beperkte tijd in Maastricht gereden hebben (826-828).
In 2001, na de overname door Veolia, maakte de SBM een uitstapje naar Mercedes-Benz. Er werd een serie Citaro's in dienst gesteld om de laatste tomaatrode CSA-II's te vervangen (101-110). Deze serie Citaro's werd later ingeruild en men kocht een andere serie Citaro's van Mercedes-Benz. Van deze serie zijn enkele bussen volledig uitgebrand (Tweede serie 111-120).
In en 2000 en 2004 kocht de SBM weer bussen van Volvo. De nieuwe Volvo 7000 en 7700 en moesten enkele oude Volvo-Den Oudsten B10R-bussen vervangen (840/841 en 842 t/m 853). In 2006 ging Stadsbus Maastricht volledig op in Veolia Transport Nederland.
Museumbussen.
De Volvo-Jonckheere 32 uit 1968 was sinds 1980 museumbus van de MUSA uit Amsterdam. In 2011 is deze bus naar de Stichting Veteraan Autobussen (werkgroep Limburg) in Heerlen gegaan. Naast de 32 bestaan de Volvo-frontmotorbusjes 39, 61 en 65 ook nog steeds. Deze bussen maken inmiddels deel uit van het Stadsbus Museum Maastricht. Bus 39 was na groepsvervoer bij Ruys lange tijd in gebruik als rijdende kleedkamer bij Location Management op filmsets. Bus 61 reed bij 2 rijscholen en sleet daarna zijn dagen als kampeerbus en bus 65 stond na gebruik bij AVN in Roermond 22 jaar bij een handelaar. De conditie van de bus is matig. Bussen 39, 61 en 65 zijn sinds kort eigendom van twee particulieren die de bussen hebben ondergebracht bij het Stadsbus Museum Maastricht. Het is de bedoeling dat de bussen evenals de 32 een museumstatus krijgen. Er moet nog veel werk verricht worden en het vinden van passende interieurs voor de 39 en 61 is een aandachtspunt. Van bus 39 dacht men dat deze in 2011 gesloopt was. Echter is deze onlangs teruggevonden bij een handelaar/ sloperij en aangekocht om ook als museumbus gerestaureerd te worden. De 40 was nog lange tijd als carnavalswagen in gebruik. Deze in slechte conditie verkerende bus is in 2013 gesloopt. Bus 31 was ook bekend in omgeving Leiden, doch is sinds enige tijd niet meer gesignaleerd. Er zijn nog andere bussen die nog zouden kunnen bestaan, doch de betreffende kentekens zijn al lang niet meer actief. Wat betreft de frontmotorbussen zijn dus alleen de bussen 32, 39, 61 en 65 nog bekend. De locatie in de buurt van Maastricht van een Maastrichtse CSA-II bus, de 38, was lange tijd bij insiders bekend, doch pas onlangs is er overeenstemming kunnen komen om deze bus particulier bij Stadsbus Museum Maastricht te restaureren. Ondanks jarenlange stalling en ongebruik is deze bus in redelijke conditie en zal naar verwacht snel weer ritten in het museale circuit kunnen rijden. Veel ex Maastrichtse bussen rijden nog steeds hun rondjes in een ver buitenland. De CSA 2 34 uit 1983 bijvoorbeeld rijdt met ongeveer 2.400.000 of 3.400.000 km op de klok nog steeds in Bosnië.

</doc>
<doc id="33869" url="https://nl.wikipedia.org/wiki?curid=33869" title="Limex (vervoerbedrijf)">
Limex (vervoerbedrijf)

Limex (Limburg Express) is een voormalig bedrijf voor streekvervoer in Zuid-Limburg.
Geschiedenis.
Het bedrijf, onderdeel van Veolia Transport Nederland, was op 26 april 2002 ontstaan nadat de concessie van Arriva Zuid-Limburg was overgenomen. Per 10 december 2006 is het bedrijf opgegaan in "Veolia Transport Limburg".
Gebied.
De bussen van Limex reden in het Heuvelland, het gebied tussen Maastricht, Eijsden, Gulpen en Valkenburg.
Concessie.
Concessies worden uitgegeven door een OV-autoriteit; voor het Limex-gebied was dat de provincie Limburg.
Materieel.
Men reed voornamelijk rond met Mercedesbussen van de typen Conecto en Integro. De Integro's waren in het voorjaar van 2005 in dienst gekomen. Deze bussen reden met opschrift "Limex Comfort Liner". Ook waren er nog enkele oudere DAF-Berkhofbussen, die Limex overnam van Arriva die ze zelf weer had overgenomen van Vancom.

</doc>
<doc id="33870" url="https://nl.wikipedia.org/wiki?curid=33870" title="SBM-Connex">
SBM-Connex



</doc>
<doc id="33871" url="https://nl.wikipedia.org/wiki?curid=33871" title="BBA-Connex">
BBA-Connex



</doc>
<doc id="33873" url="https://nl.wikipedia.org/wiki?curid=33873" title="Brabantsche Buurtspoorwegen en Autodiensten">
Brabantsche Buurtspoorwegen en Autodiensten



</doc>
<doc id="33875" url="https://nl.wikipedia.org/wiki?curid=33875" title="Arriva">
Arriva

Arriva plc is een Britse vervoersorganisatie, vanaf 2024 eigendom van I Squared Capital. Arriva is een van de grootste vervoersorganisaties in Europa, en verzorgt bus-, waterbus- en treinvervoer in Hongarije, Italië, Kroatië, Nederland, Polen, Roemenië, Servië, Slovenië, Slowakije, Spanje, Tsjechië en het Verenigd Koninkrijk.
Geschiedenis.
In 1938 richtte de familie Cowie een onderneming (T Cowie Ltd) op voor reparatie voor fietsen en handel in gebruikte motorfietsen in de Noord-Engelse stad Sunderland. In de jaren tachtig en negentig wordt het bedrijf actief in het busvervoer en in 1997 wordt het omgedoopt in Arriva plc. De letters "plc" staan voor "public limited company", de Britse versie van de naamloze vennootschap. In 1997 zet Arriva zijn eerste stappen op het vasteland van Europa, namelijk in Denemarken.
Overname door Deutsche Bahn.
Op 19 april 2010 werd Arriva plc overgenomen door Deutsche Bahn voor een bedrag van € 2,7 miljard (inclusief alle schulden). Volgens DB-topman Rudiger Grube betekende de aankoop de start van een Europese overnamegolf in zijn branche. De nieuwe combinatie Arriva - a DB company, moest een van een handjevol grote spelers worden. "We hebben de intentie om hierbij zelf achter het stuur te zitten, en niet om bestuurd te worden", aldus de topbestuurder. Op 31 augustus 2010 werd Arriva plc voortgezet onder de naam DB UK Holding Limited. De werkmaatschappijen hebben de naam Arriva behouden.
Overname door I Squared Capital.
Op 3 juni 2024 verkocht Deutsche Bahn de resterende activiteiten van de Arriva Group aan I Squared Capital. Dit betrof de activiteiten in elf Europese landen, waaronder Nederland. Met deze transactie gingen 35.500 medewerkers over. De verkoop was een afsluiting van een langer proces, in 2022 werden al de Arriva activiteiten in Zweden en Portugal verkocht en verder ook de bedrijfsonderdelen in Servië en Denemarken en het busvervoer in Polen.
Activiteiten naar land.
Verenigd Koninkrijk.
In het Verenigd Koninkrijk is Arriva plc met 6000 bussen een van de grotere busbedrijven. Onder de naam Arriva Trains Wales is Arriva sinds 7 december 2003 de exploitant van de meeste treinen in Wales. Per 11 november 2007 heeft Arriva ook de Cross Country concessie in handen. Hiervoor heeft Arriva haar dochter Arriva Cross Country in het leven geroepen. Concessies die Arriva verloren heeft zijn: Arriva Trains Merseyside (op 20 juli 2003) en Arriva Trains Northern (op 12 december 2004), beide zijn verloren aan Serco-NedRailways (Northern Rail). In maart 2010 werden de aandelen van Arriva plc voor 100% overgenomen door DB Regio. Vanaf 15 oktober 2023 is de concessie voor Arriva Cross Country voor ten minste vier jaar verlengd.
Nederland.
Sinds voorjaar 1998 is Arriva in Nederland actief door de aankoop van de Nederlandse tak van het Amerikaanse Vancom. Het bedrijf exploiteert behalve bussen en treinen ook taxi's, ambulances, waterbussen (Aquabus) en touringcars (Arriva Touring). Sinds juli 2021 is Arriva ook actief op het gebied van Mobility as a Service (MaaS) en biedt het MaaS-platform Glimble aan.
Duitsland.
Arriva Deutschland GmbH was tussen april 2004 en februari 2011 actief op het gebied van spoor- en busvervoer. Na de overname van Arriva door Deutsche Bahn AG in 2010, was het marktaandeel in Duitsland volgens de Europese Unie te groot. Hierop moest Deutsche Bahn zijn activiteiten binnen Duitsland afstoten. Op 16 februari 2011 maakte Deutsche Bahn bekend dat Arriva Deutschland GmbH was verkocht aan een consortium van de Italiaanse staatsspoorwegen Ferrovie dello Stato en het Luxemburgse Infrastructuurfonds Cube Infrastructure. In maart 2011 werd Arriva Deutschland losgekoppeld van Arriva en voortgezet als Netinera.
Denemarken.
Arriva Danmark A/S, later Arriva Skandinavien A/S, verwierf op 15 december 2002 de lokale treindiensten in West-Denemarken voor een periode van zeven jaar. Op 13 maart 2009 werd bekend dat de aanbesteding opnieuw gegund werd aan Arriva voor de periode van december 2010 tot december 2018. Het gaat hierbij om de volgende treinverbindingen:
Ook bestaat er een 'open access' voor reizigerstreinen tussen Århus en Kopenhagen.
Eerst huurde Arriva 40 eenheden klasse MR+MRD van DSB, in gebruik genomen als MR+MRD. Van deze 40 zijn er 15 overgeschilderd in de huisstijl van Arriva, 13 overtollige zijn door DSB aan Arriva plc verkocht. De Arriva-werkplaats in het Duitse Neustrelitz knapte deze treinstellen op, die sinds 9 december 2007 in Polen worden ingezet door Arriva plc en PCC Rail SA in de regio Kujawsko-Pomorskie.
Sinds 2002 voert Arriva voor de Vestbanen en Varde-Nørre Nebel Jernbane (VNJ) de exploitatie en het onderhoud van het materieel en de infrastructuur uit.
Voor de treindienst werden 29 treinstellen type "Coradia LINT" 41 geleverd door Alstom te Salzgitter.
Opmerkingen:
Busverbindingen.
Er rijden in Denemarken ongeveer 2000 Arriva-bussen. Deze rijden hoofdzakelijk op de eilanden Seeland en Funen.
Zweden.
Arriva Skandinavien A/S verzorgt van 17 juni 2007 tot 15 juni 2016 met 26 treinstellen van het type X11 het personenvervoer met een mogelijke verlenging van twee jaar. Pågatågen is de merknaam van de lokale personentreinen geëxploiteerd door Skånetrafiken op de volgende treinverbindingen:
Skånetrafiken participeert ook in Øresundståg, in samenwerking met de SJ.
Skånetrafiken heeft in december 2006 totaal 49 treinstellen type X61 besteld bij Alstom te Salzgitter. Deze zijn daar bekend als "Coradia Nordic". Deze treinen worden tussen 2008 en 2010 geleverd.
Op 14 juni 2009 nam Arriva het personenvervoer van Veolia Transport op het traject van de Kinnekullebanan tussen Håkantorp - Lidköping - Mariestad - Gårdsjö over voor een periode van zeven jaar.
Busverbindingen.
Er rijden in Zweden ongeveer 350 Arriva-bussen. Deze bussen rijden ook lokale diensten te Helsingborg, Malmö en Jönköping.
Verder worden de volgende lange afstanden gereden:
Aanbesteding.
Op 22 november 2011 werd bekend dat Arriva Zweden het pakket E20 gewonnen heeft, de grootste aanbesteding van openbaar vervoer in Zweden tot dusver.
Het contract omvat twee delen:
Portugal.
Transportes Sul do Tejo (TST) is gevestigd in Laranjeiro en volgde in 1995 het toenmalige Rodoviária Sul do Tejo op, een bedrijf dat was ontstaan als gevolg van de privatisering en splitsing van Rodoviária Nacional in 1991. Drie jaar later herstructureerde de groep haar dienstverlening in het zuiden. De diensten op het schiereiland Setúbal, tot dan toe uitgevoerd door Belos Transportes, kwamen ook aan TST toe.
In september 2003 werd Transportes Sul do Tejo onderdeel van Arriva.
Busverbindingen.
Er rijden in Portugal ongeveer 618 Arriva-bussen. Deze bussen rijden ook lokale diensten te Alcochete, Almada, Barreiro, Moita, Montijo, Palmela, Seixal, Sesimbra en Setúbal.
Polen.
In juni 2007 werd bekend dat bij een openbare aanbesteding in de regio Kujawsko-Pomorskie in Noordwest-Polen een 50/50-samenwerkingsverband van Arriva plc en PCC Rail SA (het voormalige KPS) een concessie met een looptijd van drie jaar heeft gewonnen met ingang van 9 december 2007. Hiervoor moderniseerde de Arriva-werkplaats in het Duitse Neustrelitz 13 ex-DSB MR+MRD-treinstellen. De regio is eigenaar van de treinstellen die nu SA 106 worden genoemd. Op 25 juni 2010 veranderde het bedrijf zijn naam van PCC Rail SA in Arriva plc.
Hongarije.
Arriva bezit voor 80% aandelen in Interbus Invest, het moederbedrijf van Eurobus Invest, Hongarijes grootste busvervoerder die busdiensten in Hongarije en Slowakije uitvoert.

</doc>
<doc id="33877" url="https://nl.wikipedia.org/wiki?curid=33877" title="Kanji">
Kanji

Het kanji (漢字) is een van de drie Japanse schriften en betekent "schrifttekens van Han". Het is overgenomen van de Chinese tekens, hànzi 漢字, toen de Chinese taal en cultuur voor een groot deel overgenomen werden door Japan. Een teken in het kanji wordt ook "kanji" genoemd. Kanji zijn logografisch, wat wil zeggen dat elk teken een begrip uitdrukt. Het kanji alleen is niet genoeg om in het Japans te schrijven, daarbij zijn ook de fonetische lettergreepschriften: hiragana of katakana nodig.
Er bestaan meer dan 50.000 kanji, maar hoogopgeleide Japanners kennen er circa 4.000. Japanse leerlingen aan het voortgezet onderwijs worden geacht bij het examen de jōyōkanji (常用漢字) en de jinmeiyōkanji (人名用漢字) te kennen. De eerste set aan kanji zijn de kanji voor algemeen gebruik en worden beschouwd als de absolute basis. De jōyōkanjilijst bestaat uit 2.136 kanji. De tweede set aan kanji is de jinmeiyōkanjilijst en deze bestaat uit 863 kanji. Deze kanji worden gebruikt voor onder andere eigennamen maar bevatten ook traditionele karakters van de vereenvoudigde kanji die op de jōyōkanjilijst staan. Al deze karakters worden door kinderen geleerd op school. In algemene media (krant, tv, etc.) worden woorden die niet voorkomen op de officiële lijst, geschreven met de fonetische lettergreepschriften: hiragana of katakana. De kanji die buiten deze twee lijsten vallen worden de hyōgaikanji genoemd, dit zijn de zogenaamde "ongewone kanji", deze worden nooit gebruikt in communicatie vanuit de overheid, maar kunnen in principe wel worden gebruikt. Doordat de hyōgaikanji een verzamelcategorie is van alle kanji die niet op een van de twee officiële lijsten staan, is het onbekend hoeveel kanji dit exact zijn.
Geschiedenis.
Tot ongeveer 400 n.Chr. had Japan een zogenaamde "orale cultuur", dat wil zeggen dat de Japanners géén schrift bezaten en alleen mondeling konden communiceren. Japan onderhield contacten met China, en het eerste schrift dat de Japanners zagen, was het Chinees schrift. De Japanners namen het Chinese schrift over en noemden het "Kanji". Kanji betekent "schrifttekens van Han", wat waarschijnlijk slaat op de Han-dynastie in China. 
Vanwege de verschillen tussen de Chinese en Japanse taalstructuur is het echter onmogelijk om in Kanji de volledige Japanse taal weer te geven. Met name voor werkwoordsvormen had men extra karakters nodig en uit de overgenomen Kanji ontwikkelde men twee eigen klank- of lettergreep-alfabetten: het hiragana en het katakana.
Tegenwoordig leren Japanners ook onze latijnse (romeinse) letters, die zij rōmaji noemen. Japanse kinderen leren dus op school vier schriftsoorten: kanji, hiragana, katakana en rōmaji.
Betekenis.
Elke kanji heeft een eigen betekenis; soms ook meerdere betekenissen. Ook kan de betekenis veranderen door gebruik in een samenstelling. Zo kan het karakter 日 worden gelezen als "hi" (zon), maar in combinatie met andere tekens wordt het bijvoorbeeld "nichi" als in 日曜日 "nichiyōbi" (zondag), "bi" (dag v/d week) als in 火曜日 "kayōbi" (dinsdag) of "jitsu" (dag) zoals in 本日 "honjitsu" (vandaag). 日 wordt verder gebruikt in de betekenis van Japan, als in 日本 "nihon" (Japan), 日本語 "nihongo" (de Japanse taal).
Uitspraak.
Kanji hebben meestal meer dan één vaste uitspraak, maar de uitspraak hangt af van de context. Twee hoofdcategorieën voor de uitspraak kunnen worden onderscheiden. Te weten;
De on-lezing wordt door de Japanners ook nog wel eens de vertaallezing genoemd. De reden hiervoor is dat de lezingen waren gebaseerd op de Chinese uitspraak en dat het niet de Chinese uitspraak zelf betrof. Vergelijk de Nederlandse uitspraak van Franse leenwoorden. Er zijn ook kanji, die door de Japanners zelf zijn gecreëerd, kokuji (国字, "nationaal karakter"), die toch een on-lezing hebben gekregen, ondanks dat ze geen Chinese origine hebben. Sommige kanji zijn geïntroduceerd in het Japans vanuit verschillende delen van China, op verschillende tijden, en hebben derhalve verschillende on-lezingen en betekenissen.
Een kanji kan meerdere on- en kun-lezingen hebben. Wanneer een kanji onderdeel uitmaakt van een samenstelling wordt meestal de on-lezing gebruikt, terwijl een kanji, wanneer die op zichzelf staat, hiervoor vaak de kun-lezing wordt gebruikt. Echter kun-lezingen in samenstellingen zijn niet ongewoon. Het advies is om bij twijfel een online woordenboek te controleren.
On'yomi onderverdeeld.
On'yomi, of de uitspraak gebaseerd op de Chinese talen, kunnen in vier verschillende groepen worden onderverdeeld.
Opbouw van een kanji.
Een kanji is opgebouwd uit een radicaal en een of meer fonetische elementen, die de uitspraak aangeven. Een enkel radicaal kan ook een kanji zijn. Het radicaal is het belangrijkste element van een kanji en geeft vaak een verwijzing naar de betekenis (dit is echter geen regel). In een kanji komen meestal meerdere elementen voor, maar slechts een van deze is het radicaal. In digitale woordenboeken kan men kanji vaak op meerdere elementen vinden.
In sommige gevallen verandert een element of radicaal van vorm als het samen met andere elementen in één kanji optreedt:
Een bepaald element uit een radicaal hoeft niet per se altijd een betekenis te hebben. Zo heeft 尢 als 'los' element geen enkele betekenis. Voor de volledigheid: deze wordt in het Japans "dainomageashi" (gebroken been) genoemd en men refereert er ook naar als radicaal no. 43. In de kanji 沈 (zinken) treedt hij echter op als element, niet als radicaal. Het radicaal is hier 水 (water).
Ook hoeft het niet altijd het radicaal te zijn dat van vorm verandert als meerdere elementen in één kanji worden samengevoegd. In het laatste voorbeeld (酒, alcoholische drank), verandert niet het radicaal (酉, wijnvat), maar juist het andere element (水, water). Ook kan een bepaald element zelf weer uit een radicaal en een of meer elementen bestaan. Zo bestaat 亡 (gestorven, dood) uit het radicaal 亠 (dit is een なべぶた (nabebuta) dat verder geen betekenis heeft en ook niet los kan voorkomen), plus een extra pennenstreek (element zonder betekenis). Het element 水 (water) kan ook los voorkomen en is dan een radicaal op zich. In een woordenboek dat is ingedeeld naar aantal pennenstreken, zou deze dan te vinden zijn onder het deel voor 4 pennenstreken.
Schrijfwijze.
Bij het schrijven van kanji is de streepvolgorde heel belangrijk. Oorspronkelijk werden kanji uitsluitend met een penseel geschreven en dit bepaalde tevens de richting van de penseelstreken. Losse strepen worden — wanneer geschreven met een penseel — vaak met een heel dunne lijn aan elkaar verbonden. Dit komt doordat het uiteinde van de penseel, tijdens het optillen, het papier nog raakt. Dit betekent niet meteen dat de kanji onleesbaar wordt; omdat men de beweging van de kwast kan volgen, kan men de kanji herkennen. Indien men niet de juiste streepvolgorde hanteert en ook nog eens vluchtig schrijft, is de bedoelde kanji nauwelijks meer af te lezen. Dit geldt des te meer voor pennenschrift, want met pen kan men geen dunne en dikke lijnen maken, wat dingen nog onduidelijker maakt. Rustig schrijven en strakke lijnen maken is een alternatief; maar het kost extra tijd en over het algemeen vindt men (Japanners, Chinezen etc.) "blokletter-achtige" kanji niet mooi.
Verder is het juist schrijven van kanji belangrijk om het aantal strepen te kunnen tellen (voor het opzoeken in woordenboeken). Het karakter 口 wordt bijvoorbeeld met drie strepen geschreven:
Indeling.
Kanji worden op veel manieren ingedeeld, onder andere om ze te kunnen opzoeken:

</doc>
<doc id="33878" url="https://nl.wikipedia.org/wiki?curid=33878" title="Omroep BNN">
Omroep BNN



</doc>
<doc id="33879" url="https://nl.wikipedia.org/wiki?curid=33879" title="Ferdinand de Lesseps">
Ferdinand de Lesseps

Ferdinand de Lesseps (Versailles, 19 november 1805 – La Chênaie, 7 december 1894) was een Franse ingenieur, financier en diplomaat. Vanaf 1828 was hij consul te Caïro, Rotterdam, Málaga en Barcelona, en consul-generaal te Madrid. In 1884 werd Lesseps verkozen tot lid van de Académie française. De naam Ferdinand de Lesseps is onlosmakelijk verbonden met het Suezkanaal, dat hij initieerde.
Achtergrond.
Zijn familie was afkomstig uit Schotland, en vestigde zich in de veertiende eeuw in Bayonne, toen deze regio door de Engelsen was bezet. Koning Lodewijk XVI verleende zijn oom de grafelijke titel, en Napoleon I deed hetzelfde bij zijn vader. 
Zijn eerste jaren verbleef hij in Italië, waar zijn vader in het consulaat werkte. Hij volgde lessen in Parijs. Van zijn 18e tot 20e jaar werkte hij als magistraat in het leger. Van 1825 tot 1827 was hij assistent-viceconsul in Lissabon.
Suezkanaal.
Hij bedacht het Suezkanaal tijdens zijn verblijf in Egypte in 1854, en beschreef in 1856 in "Percement de l'isthme de Suez" de haalbaarheid van zijn plan en de voordelen van een kanaal tussen de Rode Zee en de Middellandse Zee. De onderkoning van Egypte (Kedive) liet dit plan beoordelen door de Internationale Commissie voor de doorgraving van de landengte van Suez onder voorzitterschap van de Nederlander Frederik Willem Conrad Jr. Lesseps kreeg het geld voor zijn onderneming bij elkaar, en in 1859 begon onder zijn leiding de aanleg van het kanaal. Op 15 augustus 1869 was het werk gereed. Het Suezkanaal was economisch een groot succes. In de periode 1855 tot december 1894 was Lesseps president van de "Suez Canal Company".
Met groot vooruitgangsoptimisme gebruikte hij zijn morele krediet en invloed voor andere reusachtige kanaalprojecten. Zo werd hij in 1879 voorzitter van de Franse vennootschap achter het Panamakanaal en steunde hij in 1882 het plan van Élie Roudaire om een binnenzee in de Sahara te maken. 
Panamakanaal.
De werken aan het Panamakanaal, dat Lesseps op zeeniveau wilde creëren, mislukten. In 1888 ging het bedrijf dat de verbinding tussen de Stille Oceaan en de Atlantische Oceaan moest aanleggen, failliet. Tussen de tien- en twintigduizend arbeiders kwamen om het leven door malaria, gele koorts en andere ziekten en in 1898 werd het project stopgezet. Uiteindelijk namen de Amerikanen in 1903 het project over van de Fransen. Pas in 1920 zouden de eerste schepen door het Panamakanaal varen.

</doc>
<doc id="33883" url="https://nl.wikipedia.org/wiki?curid=33883" title="Lijst van bezittingen van General Electric">
Lijst van bezittingen van General Electric



</doc>
<doc id="33884" url="https://nl.wikipedia.org/wiki?curid=33884" title="Lijst van bezittingen in het bezit van General Electric">
Lijst van bezittingen in het bezit van General Electric



</doc>
<doc id="33885" url="https://nl.wikipedia.org/wiki?curid=33885" title="DDS">
DDS



</doc>
<doc id="33888" url="https://nl.wikipedia.org/wiki?curid=33888" title="Essent">
Essent

Essent is een energiebedrijf van het Duitse energieconcern E.ON en levert elektriciteit en gas aan particuliere en zakelijke klanten in Nederland en België. Essent is opgericht in 1999. Oorspronkelijk was het een overheidsbedrijf, eigendom van provincies en gemeenten. Per 1 oktober 2009 werd het concern geprivatiseerd en onderdeel van RWE. Van 2016 tot 2020 was Essent onderdeel van innogy, waarin RWE een meerderheidsbelang van 77% had. Per september 2019 verkocht RWE zijn aandelen innogy aan E.ON. Sinds juni 2020 valt Essent rechtstreeks onder het nieuwe moederbedrijf E.ON en blijft onder de oude naam Essent opereren. Het hoofdkantoor staat in 's-Hertogenbosch.
Tot 1 juli 2009 maakte Enexis, toen nog onder de naam 'Essent Netwerk', deel uit van Essent.
Oorsprong.
Essent is in 1999 ontstaan door de fusie tussen PNEM/MEGA (in zuidelijk Nederland) en EDON (in noordelijk Nederland). PNEM/MEGA ontstond in 1997 uit een fusie tussen PNEM en Mega Limburg. EDON is ontstaan uit een fusie tussen de IJsselmij en het EGD (Energiebedrijf Groningen Drenthe). In 2005 is Nutsbedrijven Maastricht opgegaan in Essent. Essent ontstond als fusie van gefuseerde energiebedrijven in een tijd waarin via Europese verordeningen, de Elektriciteitswet en de Gaswet de energievoorziening Europawijd van bovenaf sterk werd geconcentreerd.
Samenwerkingsverbanden.
Als opvolger van PNEM/MEGA was Essent voor 67% eigenaar van EPZ. De op 31 mei 1990 toegetreden PZEM bezat de overige 33,3%. Als aandeelhouder van EPZ was Essent tevens voor tweederde aandeelhouder van Kerncentrale Borssele. In november 2000 sloten Essent en Delta Nutsbedrijven (de opvolger van PZEM) een "Master Agreement", waarin werd afgesproken dat alle centrales behalve Kerncentrale Borssele zouden overgaan van EPZ naar Essent-dochter "Essent Energie". Alleen het vermogen van de kerncentrale zou achterblijven in EPZ. Derhalve werden ook de belangen in EPZ herverdeeld. Essent en Delta kregen ieder 50% van de aandelen. Essent NV betaalde voor de overdracht een transactieprijs van 585 miljoen gulden.par.2.7-2.10,
Als aandeelhouder van EPZ was Essent ook mede-eigenaar van SEP. Essent was als aandeelhouder van SEP tevens aandeelhouder van Gemeenschappelijke Kernenergiecentrale Nederland (GKN), de eigenaar van de inmiddels gesloten Kerncentrale Dodewaard. Vanwege de privatisering van SEP in 2001 werd de eigendom van Dodewaard echter overgedragen aan Nederlands Elektriciteit Administratiekantoor (NEA).
Eigendom tot 1 oktober 2009.
Tot aan de privatisering per 1 oktober 2009 was Essent eigendom van verschillende lokale en provinciale overheden. Zes Nederlandse provincies hadden 73,92% van de aandelen in handen:
De overige 26,08% was in handen van 130 gemeenten.
Ontwikkelingen.
Duitsland.
Vanwege de beperkte groeimogelijkheden binnen Nederland heeft Essent begin 2000 in Duitsland een meerderheidsbelang (51%) gekocht in Stadtwerke Bremen AG (Swb). Swb is producent en distributeur van energie en heeft daarnaast omvangrijke activiteiten op de terreinen telecom, drinkwaterwinning, industriewater en afvalverwerking. De onderneming telt 4400 medewerkers en telt 290.000 consumenten en circa 30.000 zakelijke klanten. Swb bedient daarnaast 1.100 grotere industriële klanten. In 2000 was de omzet van Swb zo'n € 827 miljoen. In datzelfde jaar heeft Swb een bod gedaan op 49,9% van de aandelen in Stadtwerke Bielefeld.
Kabelbedrijf.
Op 2 juni 2006 maakte Essent een onderzoek bekend naar de mogelijkheden om de kabeldivisie Essent Kabelcom, ook wel bekend als @Home, af te stoten. Kabelcom zou te klein zijn om zelfstandig te kunnen overleven. Op 31 januari 2007 wordt Essent Kabelcom verkocht aan Cinven en Warburg Pincus. Het gaat deel uit gaan maken van ZESKO Holding, die hiermee de grootste kabelaar van Nederland is geworden. De naam Essent Kabelcom vervalt en het bedrijf gaat verder als @Home (later opgaand in Ziggo). De overeengekomen verkoopprijs was € 2,6 miljard, hetgeen in 2007 heeft geleid tot een buitengewone winst van circa € 1,8 miljard.
Westland Infra.
In 2007 nam Essent de Westland Energie Groep met Westland Energie Services, inclusief onder andere HortiMaX, over.
Plannen voor fusie met Nuon.
Op 1 februari 2007 sloten Essent en Nuon een principeakkoord voor een fusie. Onder de werknaam EssentNuon werden de fusievoorbereidingen getroffen. De combinatie zou leiden tot een groot energiebedrijf met een omzet van € 12 miljard, 20.000 medewerkers en met 5 miljoen klanten. Met de fusie hoopten beide energiebedrijven ook de splitsing (zie hieronder) te vermijden. Op basis van de voorgestelde ruilverhouding zouden de ex-Essent aandeelhouders 55% van EssentNuon verkrijgen en de Nuon aandeelhouders 45%. Begin april 2007 werd bekend dat er vanuit de consumentenbond alsmede vanuit de aandeelhouders. commentaar is op de voorgenomen fusie. Enkele maanden later, op 7 september 2007 werd bekendgemaakt dat de fusie tussen Nuon en Essent niet doorgaat. De onderhandelingen liepen stuk bij de onderhandelingen over de aandelenruilverhouding. Eerder lekte de naam Nusent uit, deze naam werd in januari 2007 geregistreerd bij de Kamer van Koophandel.
Splitsingswet.
In 2006 werd de Wet onafhankelijk netbeheer (WON, ook wel de Splitsingswet genoemd) ingevoerd. Deze wet verplichtte op grond van de Elektriciteitswet 1998 en de Gaswet
alle geïntegreerde energiebedrijven de activiteiten te splitsen in drie aparte onderdelen voor productie, transmissie en distributie (verkoop). De splitsing is voorgeschreven door Europese regelgeving. TenneT werd als enige verantwoordelijk voor het beheer van het hoogspanningsnet, ofwel alle netten van 110 kV (kilovolt) en hoger.
Omdat Essent een geïntegreerd energiebedrijf was, heeft het zijn netwerkbedrijf juridisch en operationeel opgesplitst. Het netwerkbedrijf 'Essent Netwerk' werd verkocht, om vanaf 1 januari 2009 als regionale netbeheerder
zelfstandig te gaan opereren onder de nieuwe naam Enexis. In maart 2009 verkocht Enexis voor € 356 miljoen het regionale hoogspanningsnet van 150 kV aan TenneT. TenneT had het net al sinds 1 januari 2008 in beheer. Vanaf 1 juli 2009 was met de oprichting van Enexis Holding N.V. de juridische splitsing een feit.
Overname door RWE.
In 2009 werd Essent verkocht aan RWE, waardoor EPZ – eigenaar en exploitant van de Kerncentrale Borssele – voor de helft in buitenlandse handen zou komen. De deal was in eerste instantie slechts controversieel vanwege twijfel aan het toekomstige duurzame beleid onder RWE. Later bleek het publieke belang doorslaggevend. Aandeelhouder Delta Energy B.V./Delta NV tekende bezwaar aan tegen de privatisering van Essent's aandelen EPZ, wat in strijd was met de statuten. De Tweede Kamer wilde eveneens dat de kerncentrale geheel in publieke handen blijft. De verkoop betrof alleen de commerciële aandelen in het productie- en leveringsbedrijf. Het netwerkbedrijf 'Essent Netwerk' werd verzelfstandigd onder de naam Enexis en het milieubedrijf 'Essent Milieu' bleef vooralsnog eigendom van de gemeentelijke en provinciale aandeelhouders, maar werd per 1 januari 2010 omgedoopt tot Attero. 
Na de bekendmaking kwam er kritiek van de linkse oppositie in de Tweede Kamer op de verkoop in het algemeen en de keuze voor RWE in het bijzonder. Op 14 januari 2009 vond in de Tweede Kamer een spoeddebat plaats over dit onderwerp. Het Wereld Natuur Fonds gaf aan dat het twijfelde of de samenwerking met Essent wat hen betreft nog gewenst is zodra Essent zich aansluit bij het minder milieuvriendelijke RWE, ondanks de 'groene' ambities van RWE. Een meerderheid van de Provinciale Staten van Noord-Brabant achtte vervreemding van de aandelen in Essent niet wenselijk. Op 15 mei 2009 ging Provinciale Staten van Noord-Brabant echter alsnog akkoord met verkoop van de aandelen.
De verkoop-overeenkomst van 20 februari 2009 met RWE bevatte een juridische truc, waarbij de juridische eigendom in handen zou blijven van de huidige publieke aandeelhouders. Alleen de economische eigendom zou dan naar RWE gaan. In latere instantie zou de juridische eigendom alsnog kunnen worden overgedragen aan een nieuwe vennootschap en PBE-dochter "Essent EPZ" via call-opties, door toepassing van de zogenaamde EPZ-structuur.,par.2.22, Het plan was om vóór de definitieve verkoop aandelen Essent (Essent Business Development, Essent BD of EBD), het latere Energy Resources Holding (ERH), via de nieuwe dochter 'Essent EPZ' over te dragen aan een nieuwe vennootschap 'Publiek Belang' (wat uiteindelijk "Publiek Belang Elektriciteitsproductie B.V." of PBE werd). Publiek Belang kwam daarbij volledig in handen van de op dat moment publiekrechtelijke aandeelhouders van Essent (provincies en gemeenten). Het 50% EPZ-belang zou ook in de toekomst volledig worden gehouden door 'Essent BD'. Met de call-opties kon 'Essent EPZ' uiteindelijk EBD overnemen. Met voorafgaande schriftelijke goedkeuring van de publiekrechtelijke aandeelhouders van Essent zou via Publiek Belang BV daarna ook de juridische eigendom van EBD/EPZ aan een onderneming buiten de EU kunnen worden overgedragen. Op 23 juni 2009 keurde de Europese Commissie de Essent/RWE-transactie goed.,par.2.25 "Publiek Belang Elektriciteitsproductie B.V." werd in 2009 daadwerkelijk opgericht.
Op 10 juli 2009 bepaalde de rechter in Arnhem in kort geding, dat deze constructie vooruitlopend op een bodemprocedure niet geoorloofd was. Essent liet weten dat de overname door RWE wel zou doorgaan, maar zonder overdracht van de aandelen EPZ en waarschijnlijk tegen een lager overnamebedrag dan de overeengekomen 9,3 miljard euro.
Tot 30 september 2009 was 'Essent Nederland', als dochter van 'Essent N.V.', enig aandeelhouder en enig bestuurder van ERH. Op die datum werd de voorgenomen overdracht van de aandelen in Essent N.V. aan RWE afgerond. De oorspronkelijke aandeelhouders werden volgens afspraak eigenaar van 'Publiek Belang'. 'Essent Business Development' (als opvolger van Essent Energie en tot 2010 voorganger van ERH) bleef 50% aandeelhouder van EPZ. 
In januari 2010 bleek Essent nog steeds de 50% aandelen in de kerncentrale te willen verkopen aan RWE (omwille van de verkoopsprijs die zij zouden ontvangen). Essent ging daarom in beroep tegen het rechterlijke verbod. Het Gerechtshof in Arnhem bekrachtigde op 2 maart 2010 in hoger beroep voorlopig de uitspraak van 10 juli 2009, dat de aandelen EPZ niet door overdracht van ERH mochten worden verkocht aan RWE. De aandeelhouders van Essent (zes provincies en 130 gemeenten), Publiek Belang Elektriciteitsproductie B.V. (PBE, eigendom van dezelfde aandeelhouders), Energy Resources Holding B.V (ERH; eigendom van PBE) en RWE BENELUX HOLDING B.V. trachtten in een cassatie-procedure alsnog de verkoop door te zetten. Publiek Belang/PBE verkocht haar aandelen in ERH, inclusief EPZ "voorwaardelijk" aan RWE.,p.7
Op 21 januari 2011 stelde de Hoge Raad in cassatie Delta in het gelijk. De uitspraak gold tot aan een eventuele beslissing in een bodemprocedure. Zover kwam het echter niet. Op 16 mei 2011 kwamen Delta en RWE overeen dat 20% van de aandelen PBE/EPZ aan Delta zou worden overgedragen, die daarmee 70% van EPZ in handen kreeg, terwijl 30% in plaats van de volledige 50% eigendom van RWE werd. In ruil daarvoor mocht RWE samen met Delta deelnemen aan plannen voor een eventuele tweede kernreactor in Borssele. Terwijl Duitsland had besloten geheel met kernenergie te stoppen, had RWE nu voet aan de grond gekregen in Nederland en via een omweg toch nog een derde van de aandelen in Kerncentrale Borssele in handen gekregen.
De overdracht werd definitief op 30 september 2011. Overeengekomen werd dat toekomstige overdracht van aandelen, inclusief die van DELTA c.q. Kerncentrale Borssele, eerst moet worden goedgekeurd door de minister van Economische Zaken. Bij bezwaar kan deze worden geblokkeerd. Daarmee werd gegarandeerd dat de kerncentrale ook in de toekomst in handen van de Nederlandse overheid zal blijven. 
Na de overname door RWE.
Na de overname werd het belang van Essent in Stadtwerke Bremen AG verkocht aan de stad Bremen, waarmee RWE voldeed aan de eis van de Europese Commissie. Van 30 september 2009 tot 2016 maakte Essent onderdeel uit van RWE. Met ingang van 2016 werd Essent onderdeel van de internationale groep innogy, waarin RWE een meerderheidsbelang van 77% had. Per september 2019 werden de aandelen verkocht aan E.ON.
Samen met de 13% die E.ON eerder al had verworven hield zij vanaf dan 90% van de aandelen innogy. In juni 2020 had E.ON alle aandelen in bezit.
Sinds juni 2020 valt Essent direct onder het moederbedrijf E.ON en blijft onder de oude naam Essent opereren. Het verricht activiteiten in zowel de particuliere als de zakelijke energiemarkt.
Energieproductie.
Sinds begin 2013 worden de elektriciteitscentrales van Essent aangestuurd vanuit RWE Generation, het Europese productiebedrijf van RWE. De windenergieactiviteiten maken al langer deel uit van RWE Innogy, het internationaal opererende duurzame energiebedrijf van RWE. 
In Nederland heeft RWE Generation, ex-Essent, energiecentrales in:
Tevens beheert Essent een aantal warmte-krachtcentrales (die op afstand bediend worden vanuit het Regionaal Centrum Eindhoven).
Kolencentrales.
Het bedrijf krijgt kritiek omdat het nog steeds nieuwe kolencentrales, zoals in de Eemshaven bouwt. Tegen de bouw van deze centrale zijn meer dan 5000 bezwaren binnengekomen van natuur- en milieuorganisaties, minstens tien Duitse overheden en individuele burgers in Nederland en Duitsland.
Biomassa.
Op de inzet van biomassa krijgt Essent ook kritiek vanwege het gebruik van houtpellets (korrels geperst hout) uit bijvoorbeeld Canada. Hoewel het gebruik van biomassa gepresenteerd wordt als milieuvriendelijk blijkt het vooral qua CO2-productie negatiever te zijn dan andere vormen van energieproductie. Bij de verbranding komt de CO2 vrij die de bomen gedurende een lange levensduur opgeslagen hebben. Het duurt tientallen jaren voordat deze CO2 weer door de aangroei van nieuw bos is opgenomen uit de atmosfeer. Essent is het niet eens met de kritiek. Greenpeace weerlegde de kritiek van Essent op hun rapport.
Sponsoring.
Essent was sponsor van diverse sport- en cultuuractiviteiten, zoals Jeroen Bosch 500, Cultura Nova en de Bachvereniging. Ook was ze als sponsor jarenlang actief binnen het schaatsen. Ze sponsoorden onder andere de Essent ISU World Cup schaatsen, de Essent ISU Championships (EK's en WK's schaatsen) en ijsbaan Thialf. Aan deze sponsoractiviteiten kwam na de Olympische Spelen in Sotsji een eind. Essent droeg bij aan maatschappelijke activiteiten, waaronder HIER en het project Close the Gap.
Essent was tot de overname door RWE hoofdsponsor van het Wereld Natuur Fonds (WNF). Omdat uit onafhankelijke onderzoeken blijkt dat RWE een van Europa's meest vervuilende energiebedrijven is, beëindigt het WNF de samenwerking met Essent.
Essent heeft in de periode 2001 tot en met 2007 haar naam aan de Essent Awards verbonden, een muziekprijs die twee keer per jaar werd uitgereikt aan vijf talentvolle Nederlandse bands of artiesten. In november 2007 werd aan Essent de SponsorRing 2007 (oeuvreprijs) toegekend, als sponsor van het jaar 2007. Essent is per 2008 gestopt met deze activiteiten. Het bedrijf is van 2000 tot en met 2002 ook hoofdsponsor van FC Twente geweest. Essent is jarenlang hoofdsponsor geweest van het schaaktoernooi in Hoogeveen.
Kritiek.
In 2003 kreeg Essent kritiek vanwege (grote) stroomstoringen, slechte bereikbaarheid en slechte afhandeling van klachten over bijvoorbeeld facturen. In het televisieprogramma Kassa! werden circa 500 verzamelde klachten voorgelegd. 
Op 28 september 2003 kwamen bij een ongeluk in de Amercentrale vijf werknemers van een door Essent ingehuurd bedrijf om het leven.
In april 2005 kreeg Essent veel kritiek op de hoogte van het salaris en de bonus van de toenmalige voorzitter van de raad van bestuur, Michiel Boersma. In 2006 kwam Essent opnieuw in het nieuws vanwege hetzelfde feit. Politici en vakbeweging reageerden verontwaardigd op de verdere verhoging van de beloning van de bestuursvoorzitter. Essent reageerde hierop door aan te geven dat de beloning was vastgesteld door de Raad van commissarissen met goedkeuring van de aandeelhouders (gemeenten en provincies).

</doc>
<doc id="33891" url="https://nl.wikipedia.org/wiki?curid=33891" title="Malediven">
Malediven

De Malediven of Maldiven, officieel de Republiek der Malediven (Divehi: ދިވެހިރާއްޖޭގެ ޖުމްހޫރިއްޔާ , "Dhivehi Raajjeyge Jumhooriyya"), is een eilandengroep bestaande uit 1190 koraaleilanden, gegroepeerd in 26 atollen in de Indische Oceaan ten zuidwesten van India. De eilanden liggen verspreid over een oppervlakte van circa 90.000 km², maar de totale landoppervlakte is slechts een kleine . Het grootste eiland is 5 km² groot en er zijn er maar negen die groter zijn dan 2 km². Tweehonderd eilanden zijn bewoond en nog eens 88 vormen toeristenoorden. Er zijn een kleine 400.000 Malediviërs.
Geschiedenis.
De geschiedenis van de eerste bewoners is niet bekend, maar sommige archeologische vondsten wijzen er op dat de Malediven al circa 5000 jaar bewoond zijn. Andere bronnen beweren echter dat de kolonisatie van de Malediven pas ongeveer 500 jaar vóór Christus plaatsvond.
Er bestaan geen inlandse bronnen van vóór de twaalfde-eeuwse Islamisering, maar wel Europese klassieke verwijzingen naar de Malediven. De Periplus van de Erythreïsche Zee (circa 90) vermeldt handel in schildpadschilden "zoals van het eiland tegenover Limurike" (Malabar), wat zou kunnen verwijzen naar de Malediven en de Laccadiven. Claudius Ptolemaeus (2de eeuw) heeft de duidelijkste verwijzing en noemt sommige van de eilanden bij naam. Ammianus Marcellinus (4de eeuw) vertelt over bezoekers van keizer Julianus die uit "Divi" en "Serendivi" komen; Serendivi is Sri Lanka, en waarschijnlijk verwijst Divi naar de Malediven.
Vanaf de eerste eeuw vóór Christus was het boeddhistisch, maar in 1154 bekeerde de toenmalige koning zich tot de islam en werd het Sultanaat van de Maldivische Eilanden opgericht. Er regeerden in totaal 84 sultans. In de 16e eeuw veroverde Portugal de Malediven. In het midden van de 17e eeuw nam de Vereenigde Oostindische Compagnie, nadat ze Ceylon op de Portugezen hadden veroverd, de macht op de Malediven over. In 1796 namen de Britten Ceylon en de Malediven over. In 1887 kwamen de Malediven onder Brits protectoraat.
Op 26 juli 1965 werden de Malediven opnieuw onafhankelijk, en in 1968 werd er voor een republiek gekozen. Vanaf 1978 was Maumoon Abdul Gayoom president. Hij werd vijf maal herkozen. In november 2008 werd de voormalig politiek gevangene Mohamed Nasheed als zijn opvolger gekozen.
Van 1982 tot 2016 waren de Malediven lid van het Gemenebest van Naties.
Op 26 december 2004 werden de Malediven getroffen door de grote tsunami die het gevolg was van een aardbeving onder de Indische Oceaan. Door het gebrek aan een grote landmassa kon zich echter geen hoge vloedgolf opbouwen, waardoor het verwoestende effect minder was dan in landen op het continent of op veel grotere eilanden zoals het relatief nabijgelegen Sri Lanka. Hoewel de golven op de Malediven niet hoger kwamen dan circa 1,5 meter, was dit - door de geringe hoogte van de eilanden - toch voldoende om zeer aanzienlijke schade aan te richten. Circa 75 mensen kwamen om, 13 bewoonde eilanden en 29 toeristeneilanden werden compleet verwoest.
Klimaatverandering.
Als de zeespiegel twee meter stijgt door klimaatverandering, zullen de Malediven onder water lopen. Daarom is klimaatbescherming een belangrijke prioriteit voor de regering, en de regering stuurt daarom naar vrijwel elke klimaatconferentie een stevige delegatie. Deze delegaties proberen te bewerkstelligen, dat de internationale gemeenschap zich houdt aan ambitieuze doelstellingen voor klimaatbehoud.
President Mohamed Nasheed (2008-2012) heeft belangrijke maatregelen genomen: een bepaald percentage van de staatsbegroting moest worden gebruikt voor nieuwe landwinning. Tegen de achtergrond van de stijgende zeespiegel wilde de eilandenstaat op tijd zijn, om reserveland voor haar bevolking klaar te hebben, mocht een belangrijk deel van de archipel door de zee verzwolgen worden. Voorafgaand aan de klimaatconferentie van Kopenhagen hield Nasheed op 17 oktober 2009 demonstratief een kabinetsvergadering onder water, wat internationaal sterk de aandacht trok.
De opvolgers van Nasheed hebben het roer radicaal omgegooid. Ze gingen inzetten op massatoerisme en lieten vier nieuwe luchthavens bouwen op de eilanden Hoarafushi, Funadhoo, Madivaru en Maavarulu. De landingsbanen van de nieuwe vliegvelden liggen naast het strand...
Verder wordt sinds 1997 gebouwd aan het kunstmatig eiland Hulhumalé, dat 1,98 meter boven de zeespiegel ligt. Bewoners van bedreigde eilanden moeten in de toekomst worden ondergebracht in torenflats op dit eiland.
Geografie.
De Malediven bestaan uit 1190 koraaleilanden, gegroepeerd in 26 atollen. Deze liggen (met uitzondering van door de mens opgehoogde delen) gemiddeld 1,5 meter boven zeeniveau. Het hoogste punt van het land bedraagt 2,4 m en ligt op het eiland Villingili. Hiermee is het het laagst gelegen land ter wereld, met de laagste gemiddelde hoogte en met het laagste hoogste punt. De totale kustlijn bedraagt 644 km. Met 298 km² is het het kleinste land van Azië. Het grootste eiland van de Malediven is Gan.
Atollen &amp; bestuurlijke indeling.
De Malediven bestaan uit 22 natuurlijke atollen en een aantal kleine eilanden die als kleine atollen gezien kunnen worden. De bestuurlijke indeling van de Malediven kan enigszins verwarrend zijn. Voor de administratieve eenheden wordt namelijk ook het woord atol gebruikt. Een bestuurlijk atol kan één of meerdere geografische atols omvatten of juist een gedeelte van een atol. Daarnaast is er nog separaat de hoofdstad Malé. Het woord atol komt oorspronkelijk voort uit het Divehi ('atholhu') en is in veel wereldtalen overgenomen.
Van noord naar zuid zijn er de volgende natuurlijke en bestuurlijke atollen.
Staatsinrichting.
Het volkslied is "Gavmee Salaam" (Dhivehi: ޤައުމީ ސަލާމް). De tekst is geschreven door Mohamed Jameel Didi in 1948, en de muziek erbij is gemaakt door Pandit Wannakuwattawaduge Don Amaradeva in 1972.
Klimaat.
Over het algemeen kan het klimaat op de Malediven worden omschreven als heet en vochtig. De temperaturen liggen gemiddeld tussen 26°C en 28°C 's nachts en tussen 30°C en 32°C overdag. Door de nabijheid van de evenaar en de oceaan blijft de luchtvochtigheid tussen 70% en 90%. De gevoelstemperatuur overschrijdt vaak de 40°C, maar de hitte wordt getemperd door de constante aanwezigheid van lichte zeebriesjes, wat zorgt voor een uiterst aangename toeristische ervaring.
Hetzelfde kan worden gezegd van het zeewater, dat niet alleen doorzichtig en kleurrijk is, maar ook nooit kouder is dan 27°C, waardoor een bloeiend onderwaterleven kan bestaan. De temperatuur van het water, die over het algemeen hoger is dan die van de oceaan die de archipel omringt (dankzij het sterke zonlicht van het lage water van de lagunes), bevordert de aanwezigheid van een even talrijke als weelderige onderwaterflora en -fauna.
Economie.
Ondanks het exclusieve insulaire karakter hebben de Malediven vrijwel nooit te lijden gehad van een al te groot isolement, aangezien zij aan de voornaamste verbindingswegen liggen tussen Europa, Afrika en het Midden-Oosten enerzijds en het Indische subcontinent, het Verre Oosten en Australië anderzijds.
Vóór de periode van het massatoerisme (dat jaarlijks ongeveer een miljoen bezoekers trekt) kwamen de enige rijkdommen van de archipel bijna uitsluitend uit de zee, met name uit de visserij: een overvloed aan vis, begunstigd door betrekkelijk warm, ondiep water dat goed van zuurstof wordt voorzien door de stromingen, werd eeuwenlang ten volle geëxploiteerd door de inwoners, die hun economie en hun levenswijze op de visvangst baseerden. Ook nu nog is een vijfde van de beroepsbevolking van de archipel werkzaam in de visserijsector, die goed is voor een zesde van het bruto nationaal product. De visrijke wateren van de oceaan zitten vol met tonijn en makreel. Bijzondere soorten zijn de zeilvis en de zogenaamde "Maldives fish", een soort tonijn die vooral gedroogd en gerookt naar Sri Lanka wordt geëxporteerd.
Ten minste tot de 16e eeuw leverde de oceaan rond de Malediven nog een andere economisch fundamentele hulpbron, namelijk de prachtige schelpdieren van de soort Cypraea moneta, die eeuwenlang, zoals de naam al aangeeft, het belangrijkste ruilmiddel waren langs de Aziatische en Afrikaanse kusten van de Indische Oceaan: De officiële munteenheid is al lang de roepie geworden, maar de schelpen die de Malediven bekend maakten als de oude "zilveren eilanden" worden nog steeds gevist door de inheemse bevolking die er halskettingen of souvenirs van maakt.
Het milde klimaat, de schoonheid van de landschappen, de lagunes en de onderwaterwereld met zijn onvergelijkbare flora en fauna hebben sinds de jaren tachtig een aanzienlijke ontwikkeling van het toerisme mogelijk gemaakt. Grote resorts, gereserveerd voor buitenlanders, zijn gebouwd op eilanden, waarvan zij dikwijls de enige bebouwing zijn, en waarvan de inwoners van het land ver verwijderd zijn. De regering staat alleen toe dat hotels worden gebouwd op verlaten eilanden (er zijn er zo'n duizend).
Wat de economische activiteiten betreft, moet worden opgemerkt dat in de secundaire sector moderne industrieën soms in de plaats zijn gekomen van oude traditionele ambachten, bijvoorbeeld bij de bouw van pleziervaartuigen van glasvezelversterkte kunststof en bij de conservering van vis. Maar vele vormen van handwerk blijven bestaan, zoals de vervaardiging van touwen, houten en metalen voorwerpen en gebruiksvoorwerpen, vissersboten gemaakt van kokoshout en zelfs de bouw van huizen, gemaakt van palmhout op fundamenten van kalksteenblokken die met een bijl uit de koraalriffen zijn gehaald. In de loop der eeuwen hebben sommige eilanden van de archipel zich gespecialiseerd in verschillende soorten ambachtelijke activiteiten. In Gaafu Dhaalu Atoll, bijvoorbeeld, staat het eiland Gadhdhoo bekend om de productie van "kunaa", prachtige matten versierd met abstracte geometrische patronen en elegant geverfd in lichte natuurlijke kleuren, die worden gebruikt voor meubilair maar ook tijdens gebeden. De beste lakproductie is in Thuladhoo, in Baa Atoll. Verschillende soorten hout worden gebruikt om vazen, kistjes en houtjes van verschillende vormen en afmetingen te maken, die vervolgens worden beschilderd met verschillende lagen gekleurde lak. Na droging wordt de lak geëtst om de verschillende kleurlagen te onthullen, wat leidt tot ornamentale en florale motieven. Deze voorwerpen zijn erg mooi en kleurrijk. Zuid-Nilandhe Attol is beroemd om zijn juwelen : goudsmeden werken op het eiland Ribudhoo en zilversmeden op het eiland Hulhudeli.
Toerisme.
Vanaf de jaren zeventig van de twintigste eeuw werden toeristen aangetrokken dankzij het buitengewone onderwaterleven. Anno 2020 zijn op een negentigtal van de eilanden exclusieve resorts of hoteleilanden gevestigd. Toerisme is daarmee een van de belangrijkste financiële inkomsten van de Malediven. Jaarlijks komen er ongeveer een miljoen toeristen naar die luxehotels.
Bevolkingsdruk en talrijke ontwikkelingen hebben het eilandmilieu aangetast. Bovendien bedreigt de stijging van de zeespiegel de werking van het toerisme op lange termijn, maar het aantal toeristen neemt van jaar tot jaar toe: in 1986: 114.000; 1996: 338.000; 1998: 396.000 en 1999: 430.000. De toeristen komen voor 77% uit Europa; voor 19% uit Azië; voor 2% uit Oceanië; voor 1,5% uit Amerika en voor 0,5% uit Afrika.
In het land wordt een strikte versie van de islam beleden. Het land probeert zoveel mogelijk contact te vermijden tussen toeristen (die vreemde valuta meebrengen) en de bewoners die op de afgelegen eilanden wonen. Tot 2009 waren die bezoeken enkel toegestaan tijdens excursies georganiseerd door een resort.
Duiksport.
De rijkdom van de onderwaterwereld van de Maledivische atollen is een buitengewone attractie voor duikliefhebbers, die kunnen kiezen uit een groot aantal sites, waarvan sommige tot de beste ter wereld behoren. Veel gebieden van het koraalrif, waar een ongelooflijk gevarieerde en kleurrijke onderwaterfauna in overvloed aanwezig is, zijn gemakkelijk bereikbaar vanaf de eilanden.
Religie.
De bevolking is voor het grootste gedeelte moslim, andere godsdiensten zijn door de overheid verboden. Sinds december 2007 is de grondwet gewijzigd waarin vermeld staat dat de islam een voorwaarde is van het burgerschap in de Malediven. Het land staat volgens Open Doors op de 13e plaats als het gaat om extremistische christenvervolging.

</doc>
<doc id="33896" url="https://nl.wikipedia.org/wiki?curid=33896" title="Druktechnieken">
Druktechnieken



</doc>
<doc id="33897" url="https://nl.wikipedia.org/wiki?curid=33897" title="Mitose">
Mitose

Mitose is een type celdeling waarbij nieuwe dochtercellen ontstaan die gelijk zijn aan de moedercel, en op hun beurt in staat zijn om zich te delen. Tijdens dit celdelingsproces gaan de chromosomenparen in de celkern paarsgewijs uit elkaar, de kerndeling. Dit is een belangrijk onderdeel van de celcyclus.
In de kern van een eukaryote cel liggen de chromosomen met het erfelijke materiaal en de kernlichaampjes (nucleoli) ingebed in het kernplasma. De kern wordt omgeven door een dubbele membraan, de kernmembraan.
Een kern kan niet zomaar in tweeën worden gedeeld. De chromosomen moeten bij een mitose onveranderd worden doorgegeven van moedercel naar dochtercel. De chromosomen, die (vrijwel) alle erfelijke informatie van het organisme bevatten, worden dan ook verdubbeld of gekopieerd, en daarna over beide cellen verdeeld. Deze erfelijke informatie is belangrijk voor de regeling van (vrijwel) alle biologische activiteiten in de cel, en voor de ontwikkeling en de functie van de cel. De verdubbeling van de chromosomen vindt plaats tijdens de S-fase van de celcyclus, en maakt geen onderdeel uit van de mitose (de M-fase).
Een deel van de erfelijke informatie bevindt zich niet in de celkern, maar in de mitochondriën (het mitochondriaal DNA) en in de eventueel aanwezige plastiden (het chloroplast-DNA). Deze organellen ondergaan geen mitose, maar vermeerderen zich door binaire deling en knopvorming. Daarna verdelen ze zich over de dochtercellen.
Mitose werd in 1875 ontdekt toen biologen met een lichtmicroscoop cellen onderzochten.
De verschillende fasen.
Profase.
Na de interfase waarin het erfelijk materiaal verdubbeld is volgt de eerste fase van de mitose: de profase of voorbereidingsfase. De profase wordt gekenmerkt door: 
In eukaryote cellen ligt net buiten de kernmembraan het spoellichaampje centrosoom, een gebied waarin bij dierlijke cellen ook de twee loodrecht op elkaar staande centriolen liggen. De centriolen en centrosomen verdubbelen zich in het begin van de profase en elk paar beweegt zich dan langzaam naar één kant van de kern. Geleidelijk ontwikkelt zich uit elk van de centrosomen een structuur van draden. Deze draden zijn gemaakt van microtubuli (Latijn: tubuli, buisjes). Een aantal evenwijdig lopende microtubuli vormt samen bundels, spoeldraden genaamd, die groot genoeg zijn om met de lichtmicroscoop te zien. De microtubuli zijn gemaakt van het eiwit tubuline. Er zijn drie soorten microtubuli: de astral (Engels), kinetochore en de interpolaire microtubuli. Als de centrosomen, bij de dierlijke cel ook met de centriolen, elk aan één kant van de kern aangekomen zijn, bij de 'polen' van de cel, is er een netwerk van draden ontstaan dat de gehele kern omspant. Dit wordt spoelfiguur genoemd. De spoelfiguur is voltooid aan het begin van de metafase. De functie van de centriolen is nog onbekend. Ook zonder centriolen kan een dierlijke cel zich delen.
Tegen het einde van de profase gaan de verdubbelde chromosomen, die nog kriskras verspreid en gekronkeld door de cel liggen, zich oprollen (spiraliseren). Door het verkorten van de chromosomen worden zij dikker en met een goede lichtmicroscoop is dan te zien dat elk chromosoom uit twee identieke delen bestaat, de chromatiden. De chromatiden zijn na het spiraliseren kort en dik genoeg om over de twee dochtercellen verdeeld te worden zonder dat ze breken. De chromatiden zitten aan elkaar vast in een gebied dat centromeer wordt genoemd. Elk van de chromatiden zit vast aan de draden van de spoelfiguur. Deze draden worden trekdraden genoemd. Door de spanning van de trekdraden aan elke kant van de chromatiden worden de chromosomen naar het midden van de cel gebracht. Een tweede soort draden van de spoelfiguur wordt steundraden genoemd, deze zitten niet vast aan de chromatiden, maar lopen door van centrosoom tot centrosoom.
Prometafase.
Tijdens de prometafase verbrokkelt de kernmembraan. De microtubuli van het spoellichaampje kunnen nu doordringen in de kern en interactie aangaan met de chromosomen. De chromosomen zijn in de prometafase volledig gespiraliseerd. Op beide chromatiden van elk chromosoom ontwikkelt zich bij het centromeer (een insnoering in het chromosoom) een structuur van eiwitten (het kinetochoor). Sommige microtubuli van de spoelfiguur hechten zich aan de kinetochoren: de kinetochoormicrotubuli. Dit gaat gepaard met schokkerige bewegingen van de chromosomen. De andere microtubuli werken in op de tegenovergelegen microtubuli van de spoelfiguur, waardoor de cel langer wordt van vorm.
Metafase.
Tijdens de metafase zijn de centrosomen, die het spoelfiguur vormen, volledig naar de uiteinden (polen) van de cel bewogen. De centromeren van elk van de chromosomen hebben zich in één vlak in het centrum van de cel geordend, in het zogenoemde equatorvlak (metaphase plate). De kinetochoormicrotubuli hechten zich aan de kinetochoren van elk chromatide. De metafase is de fase waarin de chromosomen het duidelijkst bestudeerd kunnen worden, deze chromosomen heten metafase-chromosomen.
Anafase.
De beslissende fase van de mitose, die slechts enkele minuten duurt, is de anafase. De verbindingen tussen de chromatiden (bij de centromeren) laten los en de zusterchromatiden (nu chromosomen) bewegen elk in tegengestelde richting naar de polen doordat de spoeldraden ze naar de polen trekken. Dit gebeurt doordat de trekdraden verkorten. Doordat de microtubuli gehecht zijn aan de centromeren, worden de centromeren vóór de armen uit getrokken, zodat de chromosomen V-vormig zijn in deze fase. De anafase stopt wanneer elke set chromosomen, die met een snelheid van ongeveer 1 μm/min bewegen, aangekomen is aan zijn pool. Hier zullen de nieuwe kernen gevormd worden. Naar welke pool de chromatiden zich begeven, is willekeurig.
Telofase.
Tijdens de telofase despiraliseren de chromatiden en worden weer lange dunne draden (chromatine), die niet van elkaar te onderscheiden zijn met de lichtmicroscoop. De nucleoli verschijnen weer. De chromatiden worden opnieuw 'verpakt' in een kernenvelop en de vorming van twee complete kernen is dan voltooid. Alle resterende microtubuli van de spoelfiguur depolymeriseren. Nadat de telofase ten einde is gekomen, is het resultaat twee nieuwe kernen. Hiermee is de kerndeling beëindigd.
Cytokinese.
Het cytoplasma en de organellen worden tijdens de cytokinese evenredig verdeeld over de twee dochtercellen. Cytokinese overlapt met de telofase, waardoor de cellen na insnoering elkaar loslaten en er meteen nieuwe aparte cellen ontstaan, ieder met een eigen celmembraan.
Duur van de verschillende fasen.
De duur van de verschillende fasen is afhankelijk van het celtype en het organisme. Gemiddeld duurt in een celcultuur een celdeling bij cellen van zoogdieren 12 tot 24 uur.
Voorbeelden van verschillende organismen (duur in uren):
Factoren die de mitose beïnvloeden.
Colchicine is een mitose-remstof, een antimitoticum, die bij de celdeling de overgang van de metafase naar de anafase verhindert, waardoor de vorming van het spoelfiguur geblokkeerd wordt en de chromosomen niet uit elkaar getrokken kunnen worden. Door behandeling met colchicine werden vooral in het verleden tetraploïde planten ontwikkeld. Bijvoorbeeld tetraploïd Engels raaigras ("Lolium perenne"), dat gebruikt wordt voor de inzaai van grasland. Andere antimitotica zijn onder meer Softenon en Taxol.
Mitotica, of mitogenen, zijn stoffen die de mitose bevorderen. Voorbeelden hiervan zijn het groeihormoon in de hypofyse en het schildklierhormoon, thyroxine. Dit zijn chemische factoren die de mitose beïnvloeden. Uiteraard zijn er dan ook fysische factoren. Deze zijn licht (de mitose bij planten is seizoensgebonden), temperatuur (minimum – optimum – maximum) en straling (röntgen- en gammastralen kunnen de delende cel doden, of misvormen, wat kan leiden tot kanker).
Ascomyceten.
Ascomyceten hebben een complexe vorm van mitose. Bij veel soorten bestaan in het geheel geen seksuele stadia of zijn deze niet bekend. Wel komt er paraseksualiteit voor. Paraseksualiteit houdt een fenomeen in waarbij het zonder eigenlijke seksuele gebeurtenissen tot een versmelting van twee celkernen en daardoor een verdubbeling van het aantal chromosomen komt. Daarna vindt een complexe vorm van mitose plaats, waarbij het tot een crossing-over (overkruising), een uitwisseling van genetisch materiaal tussen twee op elkaar passende chromosomen komt. Bij vormen van geslachtelijke voortplanting treedt overkruising daarentegen alleen bij de meiose op. Uiteindelijk ontstaan door haploïdisatie weer twee celkernen met hun eigen chromosomenreeks, die zich nu echter genetisch van de beide uitgangskernen onderscheiden.

</doc>
<doc id="33900" url="https://nl.wikipedia.org/wiki?curid=33900" title="Bethlehem">
Bethlehem

Bethlehem of Betlehem (Arabisch: بيت لحم "Bayt Lahm", Hebreeuws בית לחם, "Beit Lechem", "broodhuis") is een Palestijnse stad op de Westelijke Jordaanoever, een lokaliteit van de Palestijnse Autoriteit en hoofdstad van het Gouvernement Bethlehem met 32.000 inwoners (2016). Bethlehem ligt ongeveer 10 kilometer ten zuiden van Jeruzalem en 765 meter boven zeeniveau (30 meter hoger dan Jeruzalem). De aangrenzende gemeenten Beit Jala en Beit Sahur hebben respectievelijk 11.758 en 12.367 inwoners en zijn aan Bethlehem vastgegroeid. De vluchtelingenkampen "Dheisheh" (of "Ad Duheisha Camp"), "Aida" (of "Ayda Camp") en " Azaa" (of "Al'Aza Camp") zijn inmiddels in Betlehem opgenomen: woonwijken, die in belangrijke mate afhankelijk zijn van hulp van de Verenigde Naties.
Beknopte geschiedenis.
Oudste geschiedenis.
Bethlehem, in het Hebreeuws "Beit Lechem" (van "bet", "huis" en "lechem", "brood", dus "broodhuis"), verwijst waarschijnlijk naar de vruchtbare grond en is een oude Kanaänitische plaats. In de Hebreeuwse Bijbel wordt Bethlehem in Genesis 35:19 'Efrat' genoemd. Koning David zou uit deze plaats afkomstig zijn (1 Samuel 16:1,4). In Micha 5:1 wordt gezegd dat Bethlehem de geboorteplaats van een heerser zou zijn.
Op 23 mei 2012 stuitten archeologen op een zegel dat bewijst dat Bethlehem honderden jaren voor de geboorte van Jezus al bestond.
In het Nieuwe Testament is Bethlehem, volgens de evangelisten Matteüs en Lucas, de geboorteplaats van Jezus. Vanuit historisch-kritisch perspectief is de voorstelling van de geboorte van Jezus in Bethlehem vrijwel zeker ontstaan om de voorspelling dat het koningshuis van David hernieuwd zou worden met een persoon uit Bethlehem-Efrata in de bergen van Judea (Micha 5:1) uit te laten komen. De meest waarschijnlijke geboorteplaats van de historische Jezus is daarom Nazareth.
Middeleeuwen.
Christelijke signatuur.
Op de plek waar Jezus volgens de traditie werd geboren, werd in opdracht van keizer Constantijn de Grote de eerste kerk, een basiliek, gebouwd. Deze was in het jaar 334 klaar. In 529 ging hij in vlammen op, maar werd in 565 door Justinianus I gerestaureerd. Deze Geboortekerk is een van de beroemdste en mogelijk oudste kerken ter wereld, althans het deel dat bekendstaat als de Grieks-orthodoxe basiliek, gelegen naast de aangebouwde rooms-katholieke Sint-Catharinakerk, waarvan de kloosterhof teruggaat tot de tijd van de kruisvaarders.
Tijdens de Vijfde Kruistocht (1213-1221) maakte Keizer Frederik II met de sultan Al-Kamil van Egypte al afspraken over het christelijke karakter van zowel Nazareth als Bethlehem. Onder de aan het Kribbeplein gelegen basiliek zou de grot zijn geweest waarin Jezus is geboren. In een andere grot zou Hiëronymus aan de Vulgaat gewerkt hebben. In Bethlehem bevindt zich ook nog de zogeheten 'Melkgrot', waar Maria (moeder van Jezus), Jozef van Nazareth en Jezus zich verborgen zouden hebben in verband met de kindermoord van Bethlehem door Herodes de Grote, totdat een engel van de Heer Jozef in een droom de opdracht had gegeven om naar Egypte te vluchten (Matteüs 2:13-21).
De Geboortekerk en ook de zogeheten 'Herdersvelden van Bethlehem' (bij Beit Sahur) zijn pelgrimsplaatsen voor christenen. Tijdens het kerstfeest worden wereldwijd beelden van de Geboortekerk op televisiezenders vertoond. De rooms-katholieke patriarch van Jeruzalem komt de middag voor kerstmis naar de stad en wordt in een grote optocht, waaraan de gehele christelijke gemeenschap meedoet, met veel vertoon naar de kerk begeleid. Diverse christelijke stromingen, waaronder de Grieks-orthodoxe Kerk, de Rooms-Katholieke Kerk en de Armeens-Apostolische Kerk beheren als het ware een onderdeel van deze kerk. Er wonen in Bethlehem ook kleine gemeenschappen van de Melkitische Grieks-Katholieke Kerk en de Evangelisch-Lutherse Kerk, waarvan de theoloog Mitri Raheb een representant is.
Op tweede kerstdag wordt aldaar traditioneel een vredesdemonstratie gehouden.
In 1860 werd de Omar-moskee gebouwd op de plek waar Omar ibn al-Chattab, als afgezant van de profeet Mohammed, bad tijdens zijn bezoek aan Bethlehem in het jaar 638. Het land waarop de moskee is gebouwd werd door de Grieks-Orthodoxe Kerk geschonken aan de moslims. In 1954, toen de stad onder Jordaans bewind was gekomen, werd de moskee gerenoveerd.
Het is een symbool van religieuze co-existentie in Bethlehem.
Bethlehem bleef eeuwenlang een christelijke stad. Vlak na de Tweede Wereldoorlog bestond de bevolking van Bethlehem nog voor bijna 90% uit christenen.
In Bethlehem woont nog steeds een van de grootste christelijke gemeenschappen die in het Midden-Oosten zijn overgebleven, zoals de "First Baptist Church" van dominee Naim Khoury.
1948-1967.
Na de Eerste Wereldoorlog werd Palestina onder Brits mandaat geplaatst. Met de Balfour-verklaring van 1917 was aan de Zionistische Wereldorganisatie een 'Joods nationaal tehuis' in Palestina toegezegd. Vanaf die tijd begon een grote immigraties van Joodse zionisten die zich in Palestina vestigden. In het Verdelingsplan van 1947 voor het Mandaatgebied Palestina van de VN werd Bethlehem ingedeeld bij de enclave Jeruzalem die onder internationaal bestuur zou blijven. Israël accepteerde dit plan, de Arabische leiders verwierpen het. Toen de zionistische leiders, in mei 1948 eenzijdig een onafhankelijke staat Israël uitriepen, begon de Arabisch-Israëlische Oorlog van 1948. Palestijnse vluchtelingen uit Israël kwamen voor het merendeel terecht op de Westelijke Jordaanoever waar ze onder meer rond Bethlehem in vluchtelingenkampen werden ondergebracht.
1967 tot heden.
In 1967 veroverde en bezette Israël in de Zesdaagse Oorlog de gehele Westelijke Jordaanoever inclusief Oost-Jeruzalem.
Overeenkomstig de Oslo-akkoorden van 1993 en 1995 had Israël het bestuur over de Westelijke Jordaanoever binnen vijf jaar erna aan de Palestijnse Autoriteit moeten overdragen, dus ook de militaire controle over Bethlehem. Hier is echter geen gevolg aan gegeven en het Israëlische leger IDF behoudt zich nog steeds als bezettende macht het recht voor om op elk moment de stad binnen te gaan.
In 2002, tijdens de Tweede Intifada (2000-2005), kwam het tot zware gevechten in de stad, waarbij Palestijnse strijders de Geboortekerk binnen vluchtten, waar hen door de franciscanen, die door de kerk over meerdere christelijke heilige plaatsen als beheerders zijn aangesteld, kerkasiel geboden werd.
Israëlische nederzettingen.
Na 1967 is Israël begonnen met de bouw van Israëlische nederzettingen op de Westelijke Jordaanoever. Na de annexatie van Oost-Jeruzalem en vele Palestijnse dorpen daaromheen, is Israël begonnen met de bouw van nederzettingen op toegeëigend land tussen Jeruzalem en Bethlehem, zoals Givat Hamatos (Har Homa, Gilo, Har Gilo) en zuidwestelijk van Bethlehem (onder meer) Efrat.
Westoeverbarrière.
Bethlehem is bijna geheel omsingeld door de acht meter hoge afscheidingsmuur waarvoor hele woon- en winkelstraten door Israël werden gesloopt. Deze illegale (in strijd met internationaal recht) muur is op militair bezet Palestijns gebied gebouwd, ver binnen de met Jordanië overeengekomen wapenstilstandsgrens , de zogeheten Groene Lijn van 1967. Door deze Muur is het tussenliggende gebied in feite bij Israël getrokken. Van het oorspronkelijke grondgebied van Bethlehem zijn op die manier door Israël aanzienlijke delen, waaronder ook huizen en straten in de stad zelf geconfisqueerd. Voor deze ingrepen is de gemeente Bethlehem niet gecompenseerd.
De muur beperkt de bewegingsvrijheid en levensomstandigheden in de plaats die is veranderd in een militaire vesting en via een speciale toegang bijna alleen nog door Israëliërs bezocht kan worden. Inwoners, die door de economisch verslechterde situatie in Israël zijn gaan werken kunnen de stad alleen in en uit door zware metalen poorten, checkpoints, mits voorzien van de juiste reispapieren. Veel inwoners komen daardoor al jaren niet meer buiten de stad.
Het gevolg is dat Palestijnse christenen, die veelal gemakkelijker in westerse landen worden toegelaten dan hun moslimlandgenoten, de stad vanwege de slechte economische situatie in toenemende mate verlaten. Inmiddels maken daardoor moslims er de meerderheid van de bevolking uit. Bijna alle nijverheid is verdwenen en het toerisme blijft vanwege de politieke situatie een zeer wisselvallige bron van inkomsten. De meeste pelgrims en toeristen zijn dagjesmensen die Bethlehem bezoeken vanuit Israël en in daar gelegen hotels verblijven.
Christenen onder druk.
De stad is als 'belegerde' stad nog meer dan vroeger afhankelijk van toeristen en christelijke pelgrims. Het aantal pelgrims steeg in 2005 naar 30.000, maar daalde de laatste jaren naar 15.000. Een oorzaak is de Westoeverbarrière waardoor veel christenen zijn vertrokken. 
In 2009 deed Kairos Palestina, een groep van vooraanstaande christenen in Bethlehem een oproep aan medechristenen wereldwijd. Onder het motto "Kom en zie!" worden christenen opgeroepen om kennis te maken met het leven en de omstandigheden van Palestijnse christenen. 
Bij zijn laatste bezoek aan Israël en de Palestijnse gebieden in 2009 deed Paus Benedictus XVI een oproep aan de christenen om niet op te geven en in het Heilige Land te blijven. 
In 2011 bedroeg het aantal in Bethlehem wonende christenen volgens pastor Mitri Raheb 16.400
Paus Franciscus bracht op 25 mei 2014, tijdens zijn bezoek aan Jordanië, Palestina en Israël, een bezoek aan Bethlehem waar hij op het Kribbeplein voor de Geboortekerk en de Omar-moskee, een openluchtmis celebreerde. Onderweg stopte hij bij de Israëlische Muur in de stad, waar hij enige momenten in stilte bad. Ook vroeg hij aandacht voor het lijden van miljoenen kinderen in de wereld.
In februari 2015 bracht de toenmalige burgemeester Vera Baboun, samen met enkele andere burgemeesters uit de regio, een bezoek aan het Vaticaan. Ze riep om hulp voor de christenen, waaronder die in Beit Jala, die door de voortgaande bouw van de Israëlische Muur geen toekomst meer hebben.
Op 11 mei 2016 weigerde Israël de toegang tot Israël en de Palestijnse gebieden aan vertegenwoordigers van de oecumenische Wereldraad van Kerken, onder wie een Nederlandse.
In december 2017 publiceerde het Palestijns Ministerie van Toerisme een rapport met gegevens over hoe Israël zijn monopolie over het toerisme naar Palestina exploiteert ter normalisatie van de bezetting.
In oktober 2018 betoogde Premier Benjamin Netanyahu tegenover christelijke journalisten uit de hele wereld dat Israël "het enige land in het Midden-Oosten is waar de christelijke gemeenschap bloeit en groeit", en bekritiseerde daarbij de behandeling van christenen door de Palestijnse Autoriteit. Burgemeester Anton Salman van Bethlehem reageerde daarop met felle kritiek op Netanyahu, zeggende "Het is schaamteloos dat Netanyahu, die zichzelf 'beschermer van het christendom' noemt, christenen als een middel gebruikt bij zijn islamofobe praatjes en als argument om de bezetting te vergoelijken".
De burgemeester stuurde hierover naar de media een 'open brief', met feiten aangaande de bezetting, waarin hij ook meldde dat er vlak over de grens in Jordanië zo'n 20.000 Palestijnse christenen uit Bethlehem wonen, voor wie het door Israël onmogelijk is gemaakt om naar Bethlehem te komen, zelfs niet voor de Kerstvieringen.
Cultuur en educatie.
In de stad bevindt zich Bethlehem University, een katholieke universiteit, de eerste die op de Westelijke Jordaanoever werd gevestigd (1973) en die open staat voor alle religies. De universiteit heeft goede connecties met die in het Verenigd Koninkrijk.
Verder bevindt zich in Betlehem het Arab Educational Institute, geaffilieerd met Pax Christi International (sinds 2014 Pax genoemd) dat zich richt op educatief werk voor kinderen, jongeren en vrouwen en hun trainers en begeleiders. Iedere zomer komen hier uit de hele wereld vrijwillige docenten naartoe voor de zogeheten 'Summerschool', om de in Bethlehem opgesloten jeugd cursussen aan te bieden.
Sinds 1979 is er het evangelische "Bethlehem Bible College". Bekende sprekers zijn Yohanna Katanacho en Alex Awad, die ook senior pastor is van de East Jerusalem Baptist Church. In 2012 werd een breed spectrum van christelijke leiders bij elkaar gebracht.
In 2000 vestigde zich er de Dar al-Kalima Evangelical Lutheran School (ELCJHL) voor christelijke en islamitische meisjes en jongens.
Verder bevindt zich tegenover de Geboortekerk de Omar-moskee Er zijn veel souvenirwinkels en er is een internetcafé. Op hetzelfde plein waar de Geboortekerk staat is ook het "Bethlehem Peace Center" te vinden. Dit culturele centrum beschikt over een eigen auditorium waar regelmatig culturele, maar ook commerciële films worden vertoond. Daarnaast heeft men regelmatig culturele exposities.
In 2012 zijn de Geboortekerk en de Pelgrimsroute Bethlehem door UNESCO op de Werelderfgoedlijst van Palestina geplaatst.
Burgemeesters.
De stad heeft sinds 1997 christelijke burgemeesters, wat door Yasser Arafat bij wet was vastgelegd. De eerste vrouwelijke burgemeester sinds oktober 2012 was professor Vera Baboun. Zij werd in mei 2017 opgevolgd door Anton Salman.
Sinds 1997 heeft Bethlehem de volgende burgemeesters:
Stedenband.
Bethlehem heeft sinds 17 april 2000 een stedenband met Den Haag, Nederland.
Andere stedenbanden zijn er o.a. met 
Athene, Abu Dhabi, Barcelona, Boekarest, Buenos Aires, Burlington, Florence, Glasgow, Keulen, Lourdes, Milaan, Monterrey, Orlando,Sint-Petersburg, Rabat, en Turijn.

</doc>
<doc id="33901" url="https://nl.wikipedia.org/wiki?curid=33901" title="Beit Lahm">
Beit Lahm



</doc>
<doc id="33902" url="https://nl.wikipedia.org/wiki?curid=33902" title="Beit Lechem">
Beit Lechem



</doc>
<doc id="33903" url="https://nl.wikipedia.org/wiki?curid=33903" title="Bejt Lechem">
Bejt Lechem



</doc>
<doc id="33904" url="https://nl.wikipedia.org/wiki?curid=33904" title="Japans schrift">
Japans schrift

Het Japanse schrift is een verzameling schrijfmethoden waarmee een Japanse tekst geschreven kan worden.
Schrijfmethoden.
Het volledige schrift bestaat uit de volgende schrijfmethoden:
Daarnaast kent men in Japan Arabisch-Indische cijfers en het Romaji, Japanse woorden omgezet in het westerse (Latijnse) schrift. Romaji is niet echt een onderdeel uit het schrift, het is een transcriptiemethode.
Schrijfrichting.
De schrijfrichting van het Japans is van oudsher van boven naar beneden en van rechts naar links. Japanse boeken worden voor het gevoel van een westerling van achter naar voren gelezen.
Op computers wordt Japanse tekst horizontaal van links naar rechts geschreven. Hierdoor zijn teksten op Japanse websites vooral horizontaal, maar ook teksten in drukwerk als kranten, tijdschriften en posters, waarbij horizontale en verticale tekst vaak door elkaar wordt gebruikt.
Combinatie van schriftsoorten.
De schriftsoorten worden door elkaar gebruikt. Ter illustratie een voorbeeld van een Japanse zin waarin kanji, hiragana en katakana gebruikt worden:
私はコーヒーを飲みます。("watashi wa koohii wo nomimasu.") = "Ik drink koffie"
Opvallend hierbij is de combinatie van kanji en hiragana in één enkel woord: 飲みます ("nomimasu" = drinken). Voor zover mogelijk wordt de onveranderlijke stam van het werkwoord met kanji geschreven (飲) en de veranderlijke uitgang met hiragana (みます). Hiragana die gebruikt worden om de uitgangen van een werkwoord of bijvoeglijk naamwoord te schrijven, worden "okurigana" (送り仮名) genoemd.
Furigana.
Een volwassen Japanner wordt geacht circa 2000 kanji te beheersen. De Japanse overheid heeft een lijst van 2136 karakters voor dagelijks gebruik opgesteld. Er zijn echter nog duizenden andere kanji die in specialistische literatuur gebruikt kunnen worden en waarvan de schrijver niet kan veronderstellen dat zijn lezers weten hoe ze uitgesproken dienen te worden. Ook bij namen kunnen de kanji nog weleens een afwijkende uitspraak hebben. Om de lezer hierbij te helpen wordt de uitspraak met kana (meestal hiragana) naast of boven de kanji geschreven. Kana die op deze manier gebruikt worden, worden "furigana" (振り仮名) genoemd.

</doc>
<doc id="33907" url="https://nl.wikipedia.org/wiki?curid=33907" title="Romaji">
Romaji

Rōmaji (Japans: ローマ字; rōmaji) is een overkoepelende term voor transliteratiesystemen om de Japanse karaktersets: kanji, hiragana en katakana om te zetten naar het Latijnse of Romeinse alfabet. Het woord "rōmaji" is een samenstelling van het Japanse woord "rōma" (een verbastering van 'Rome') en "ji" (字, 'teken', 'letter'). Het woord wordt evenwel niet alleen door Japanners gebruikt, maar ook door buitenlandse vertalers of andere deskundigen om te verwijzen naar Japans dat is getranslitereerd naar Latijnse letters.
Er zijn diverse systemen in gebruik om Japans weer te geven met Latijnse letters. Transliteratie met het Hepburn-systeem komt het meest voor. Het door de Japanse overheid erkende systeem is Kunrei-shiki, het Kunrei-systeem (ISO 3602).
Toepassing van "rōmaji" in Japan en daarbuiten.
In Japan worden "rōmaji" (Latijnse letters of alfabet) op school onderwezen in het kader van het Engels en wordt er ook aandacht besteed aan de manier waarop Japans overgezet kan worden in dat schrift. In Japan zelf is Japans in Latijnse letters niet onbelangrijk. Zo hebben veel verkeersborden en plaatsnaamaanduidingen onder of naast het Japans een weergave van de tekst in "rōmaji". Veel internationale ondernemingen, of ondernemingen die een internationaal imago nastreven spellen hun naam in Latijnse letters, al dan niet gebruikt als logo. In gedrukte media wordt westerse spelling in Latijnse letters soms toegevoegd om de Japanse weergave van buitenlandse namen te verduidelijken. Maar ook meer direct als deel van de Japanse taal zelf zijn de westerse letters niet onbekend. Vooral afkortingen worden direct tussen het Japans in geplaatst. De uitspraak van dergelijke afkortingen is vaak gebaseerd op een verjapanste vorm van het Engels. 'OL' (van 'office lady') wordt bijvoorbeeld uitgesproken als "ōeru". Overigens is het gebruik van de (westerse vorm van) Arabische cijfers in het Japans in plaats van de traditionele karakters voor getallen tegenwoordig eerder de norm dan de uitzondering. Opvallend is ook dat bij de invoer van Japans met toetsenborden veel vaker gebruik wordt gemaakt van de spelling in "rōmaji" dan die in "kana".
In lesmateriaal en in gedrukte media die buiten Japan verschijnen, is het gebruik van Latijnse letters voor de weergave van het Japans vrijwel de norm. Een belangrijke uitzondering vormen de landen die evenals Japan gebruikmaken van het karakterschrift.
Belangrijke systemen voor transliteratie.
Het Hepburn-systeem is het meest gebruikte systeem. Het is gebaseerd op de Engelstalige uitspraak van medeklinkers. Voor een korte introductie van de uitspraak van de klinkers verwijst men vaak naar de uitspraak daarvan in het Italiaans. Het Hepburn-systeem is door de Japanse overheid niet officieel erkend. Een van de redenen daarvoor is dat het systeem tot op zekere hoogte het zicht ontneemt op de regels voor de vormverandering van Japanse woorden. Overigens is het Hepburn-systeem zoals het nu gebruikt wordt gewijzigd ten opzichte van het originele systeem. De bedenker van het systeem, James Curtis Hepburn, had ten onrechte geen voorziening getroffen voor gepalatiseerde klanken. De naam van de hoofdstad van Japan werd daardoor aanvankelijk gespeld als Tōkio (een spellingswijze die niettemin op veel plaatsen is ingeburgerd). De gewijzigde spelling is Tōkyo. Verder is de regel van het originele Hepburn om "m" te spellen voor "b", "p" en "m" in plaats van "n" vervallen. Weliswaar wordt de uitspraak van de "n" in die posities wel degelijk geassimileerd tot "m", maar de herkenbaarheid van elementen die uitgaan op de speciale slot-n weegt ook zwaar.
Het Nihon-shiki (letterlijk 'Japans systeem') is het oudste en minst gebruikte van de drie belangrijkste systemen. Dit systeem brengt de grootste mate van systematiek in de relatie tussen de wisselende uitspraak van de Japanse fonemen en de spelling. Zonder kennis van de achterliggende regels is de uitspraak ervan voor buitenlanders evenwel volstrekt niet vanzelfsprekend. Nihon-shiki is wel—in tegenstelling tot Hepburn en zelfs het navolgende Kunrei-shiki—zonder onduidelijkheden weer om te zetten naar Japanse spelling in "kana".
Het Kunrei-shiki (de betekenis is zoiets als 'het voorgeschreven systeem') is een minder strikte versie van het Nihon-shiki, waarbij de klanken die in Nihon-shiki gespeld worden als "di" en "du" terugkomen als "zi" en "zu" (in Hepburn is dat "ji" en "zu"). Het gaat hierbij om fonemen die op een bepaalde manier stemhebbend worden (bijvoorbeeld door samenvoeging van twee woorden) en gelijkklinkend worden met andere fonemen. De corresponderende Japanse "kana"-spelling (ぢ en づ) handhaaft het onderscheid, evenals Nihon-shiki, maar Hepburn en Kunrei verdoezelen het. Juist omdat zowel Hepburn als Kunrei-shiki geen aparte spelling hebben voor ぢ en づ kan invoer van die tekens met behulp van een toetsenbord met "rōmaji" problematisch zijn (veel programma's vallen toch terug op "di" en "du", andere vragen "dzi" en "dzu"). Kunrei-shiki is gestandaardiseerd als ISO 3602.
Alternatieve wijzen van latiniseren.
De meest voorkomende variant op de bovenstaande systemen is die waarbij de diakritische tekens worden weggelaten die moeten aangeven dat bepaalde klinkers lang zijn, en dat een "n" staat voor de speciale slot-n en niet het begin is van een volgende lettergreep. Het eerste betreft ofwel een streepje boven de klinker, de macron (ā ī ū ē ō), ofwel een circumflex (â î û ê ô). Het tweede is het gebruik van de apostrof, als in 今夜 "kon'ya", 'vanavond'. Hoewel veel woorden dubbelzinnig of zelfs onbegrijpelijk worden door deze weglatingen is dat in niet wetenschappelijke publicaties bijna de norm. Het weglaten van de macron wordt stellig in de hand gewerkt doordat kennis van de wijze van invoeren niet vanzelfsprekend is, maar ook de alternatieve spelling met de makkelijker te vinden circumflex wordt zelden toegepast.
Een andere veelvoorkomende manier van spellen wordt wel aangeduid als "wāpuro rōmaji", een uitdrukking die verwijst naar de manier om Japans in te voeren met een QWERTY toetsenbord ("wāpuro" is de gangbare afkorting van "wādopurosessā"—de Japanse ontlening van het Engelse "wordprocessor"). Tegenwoordig staan de invoermethodes voor Japanse computers allerlei spellingen toe, maar de meest efficiënte methode is een gewijzigde vorm van Nihon-shiki, waarbij de lange klinkers gespeld worden zoals in de Japanse spelling met "kana": "ou" voor de "ō" van de meeste woorden waarvoor "hiragana" spelling geldt, en voor het overige verdubbeling van de klinker ("ei" uitgezonderd).
Het voordeel van deze spelling is dat men verlost is van het probleem van de invoer van speciale tekens. Deze manier om lange klinkers te spellen wordt veel gebruikt in e-mails, in combinatie met een van de bovengenoemde systemen voor de rest van de woorden.
In lesmateriaal kunnen weer andere methodes aangetroffen worden. Een bekende methode is die van Eleanor Harz Jorden (het systeem heet JSL naar haar lesboeken "Japanese: The Spoken Language"). Haar methode is in strikte zin eerder te kenmerken als een manier van transcriptie van de uitspraak van het Japans dan als transliteratie van de Japanse spelling (waarvan sprake is bij bovengenoemde systemen). Allereerst volgt Jorden niet de gewoonte om de lange "ē" in sino-Japanse woorden op traditionele wijze te spellen als "ei", zoals in "geisha" (een vrouwelijke entertainer bekwaam in traditionele zang en dans), wat Jorden weergeeft als "geesya". Verder onderscheidt Jorden meer klanken dan de Japanse "kana" doen (het verschil tussen een gewone en een nasale "g", als in respectievelijk de beginklank van "gaikoku" (buitenland) en "ga" (partikel dat het grammaticaal onderwerp aangeeft) en voegt ze diakritische tekens toe voor de weergave van het toonaccent.
Ten slotte zijn er sinds men begonnen is met het gebruiken van Latijnse letters voor het Japans tal van ad-hocoplossingen bedacht die al dan niet navolging vonden. Een nog gangbaar voorbeeld is de spelling van de lange "ō" als "oh", als in Noh theater (een traditionele vorm van toneel).
Enkele uitspraakregels voor Hepburn.
Zie het artikel over het Hepburn-systeem voor meer informatie.
Enkele veelgemaakte fouten bij Hepburn.
Een aantal van de bovenstaande bijzonderheden van Hepburn komen samen in de in het Nederlands ingeburgerde uitspraak van 'judo', waarbij de "j" en de "u" als in het Nederlands worden uitgesproken, en ook de lange klinkers (het betreft hier 柔道 , "jūdō") zijn verdwenen. In Nederlandse spelling is de originele uitspraak dichter bij /dzjoeh-dooh/.

</doc>
<doc id="33909" url="https://nl.wikipedia.org/wiki?curid=33909" title="Bakkerszout">
Bakkerszout

Bakkerszout is keukenzout waaraan 50 tot 65 mg jodide per kg zout is toegevoegd. Aan bakkerszout is jodide toegevoegd omdat langdurig jodiumtekort schade aan de gezondheid kan berokkenen. Een teveel aan jodium kan echter ook schadelijk zijn. Door een tekort of teveel aan jodium kunnen schildklierziekten optreden. Te veel jodium kan hyperthyreoïdie veroorzaken, of de ziekte van Hashimoto aanwakkeren, waardoor hypothyreoïdie ontstaat.
Van broodzout naar bakkerszout in Nederland.
In Nederland waren bakkers sinds 1942 verplicht om sterker gejodeerd zout te gebruiken bij de bereiding van brood. Dit zout werd broodzout genoemd. Broodzout was gewoon keukenzout (natriumchloride) waaraan 70 tot 85 mg jodide per kg zout was toegevoegd, een hoger gehalte dan in bakkerszout. 
Sinds 20 juni 2009 mogen bakkers geen broodzout (70-85 mg jodide per kg) meer gebruiken. In juni 2009 heeft de bakkerijsector een convenant gesloten met de overheid over het gebruik van bakkerszout (50-65 mg jodide per kg zout) in bakkerijproducten, het “"Convenant gebruik bakkerszout"”. Daardoor werd het gebruik van gejodeerd zout ook toegestaan in andere bakkerijproducten dan alleen brood, wel werd het gehalte jodium in het zout verlaagd. Bakkerszout mag ook voor producten als koekjes, cake en gebak worden gebruikt. 
De verplichting om gejodeerd zout te gebruiken bij het bakken van brood is met dit convenant dus sinds 2009 vervallen. In plaats daarvan wordt via een convenant het gebruik van bakkerszout binnen de beroepsgroep bevorderd. Dit is echter niet verplicht en een klein percentage van de bakkers gebruikt geen bakkerszout. Biologische bakkers gebruiken bijvoorbeeld meestal geen gejodeerd zout bij het bakken. 
Mensen die zelf brood bakken, kunnen bakkerszout bij de bakker halen, of soms bij de winkel of molen waar broodmeel wordt verkocht.
Situatie in België.
In België heeft de FOD Volksgezondheid, Veiligheid van de Voedselketen en Leefmilieu in 2009 aan de bakkerijsector gevraagd om het jodiumtekort bij de Belgische bevolking op te lossen. Belgen hadden al jaren een tekort aan jodium. De FOD wilde daar iets aan veranderen en mikte op brood omdat het een gezond en dagelijks voedingsproduct van de Belg is. Na overleg met de bakkerijsector werd overeengekomen dat alle broden voortaan gemaakt werden met jodiumzout en niet meer met gewoon zout. Beide soorten zout kosten ongeveer evenveel en smaken ook ongeveer hetzelfde.

</doc>
<doc id="33917" url="https://nl.wikipedia.org/wiki?curid=33917" title="549 v.Chr.">
549 v.Chr.

Het jaar 549 v.Chr. is een jaartal volgens de christelijke jaartelling.

</doc>
<doc id="33918" url="https://nl.wikipedia.org/wiki?curid=33918" title="Space Infrared Telescope Facility">
Space Infrared Telescope Facility



</doc>
<doc id="33920" url="https://nl.wikipedia.org/wiki?curid=33920" title="548 v.Chr.">
548 v.Chr.

Het jaar 548 v.Chr. is een jaartal volgens de christelijke jaartelling.

</doc>
<doc id="33922" url="https://nl.wikipedia.org/wiki?curid=33922" title="552 v.Chr.">
552 v.Chr.

Het jaar 552 v.Chr. is een jaartal volgens de christelijke jaartelling.

</doc>
<doc id="33923" url="https://nl.wikipedia.org/wiki?curid=33923" title="Conserverende tandheelkunde">
Conserverende tandheelkunde

Conserverende tandheelkunde is tandheelkunde toegepast op een zo conserverend mogelijke behandeling van tanddefecten, die al dan niet bijgeboord worden tot een optimale vulvorm, caviteit genaamd. Dit is het bekende "gaatjes vullen", zoals het in de volksmond wordt genoemd.
Classificatie.
In theorie zijn er verschillende vullingen mogelijk (zie ook: Caviteitsindeling volgens Black):
In de praktijk kunnen de verschillende vormen in elkaar overlopen.
Materialen.
De vullingen zelf zijn meestal van amalgaam of composiet, tenzij het gaat om een voorlopige vulling of de patiënt een zeer slechte mondhygiëne heeft en/of een zeer groot risico heeft op secundaire cariës. In dat geval opteert men voor glasionomeercement, dat langzaam dentine en tandglazuur versterkend fluoride afgeeft.
Complicaties.
Indien het een diepe caviteit is, waarbij men bijna in de tandpulpa zit, gebruikt men weleens een calciumhydroxide cement (een zeer kleine hoeveelheid) om de fysiologische toestand van de pulpa te garanderen. Hierboven komt dan vaak een onderlaag (base of liner, afhankelijk van de dikte) die de pulpa beschermt tegen galvanisme, koude en warmte, drukkrachten, ... Deze onderlaag bestaat meestal uit glasionomeercement, maar ook zinkoxide-eugenol wordt weleens gebruikt, vooral bij voorlopige behandelingen, of indien het nodig is een sederend middel te gebruiken bij diepe caviteiten. Zinkoxide-eugenol wordt alleszins nooit gebruikt bij composietvullingen, omdat dit de uitharding ervan tegenwerkt.

</doc>
<doc id="33925" url="https://nl.wikipedia.org/wiki?curid=33925" title="Le Monde diplomatique">
Le Monde diplomatique

De maandelijkse publicatie Le Monde diplomatique (bijgenaamd "Le Diplo" door zijn Franse lezers) biedt goed gedocumenteerde analyse en opinie op het gebied van politiek, cultuur en huidige ontwikkelingen. De krant heeft een kritische kijk op de effecten van het neoliberalisme op de aarde en de wereldbevolking, met een duidelijk links gezichtspunt. In Frankrijk verschijnt het als krant. 
De Franse editie heeft een oplage van ongeveer 300.000; samen met de edities in tien andere talen komt het totaal op 1 miljoen lezers. De lezers van Le Diplo bezitten via "L'association des Amis du Monde diplomatique" 49% (en een"minorité de blocage") van het bedrijf; de overige 51% is in handen van het Franse dagblad "Le Monde".
Een editorial geschreven in 1997 door Ignacio Ramonet, de toenmalige hoofdredacteur, heeft geleid tot het ontstaan van ATTAC, een organisatie die aanvankelijk opgericht werd ter invoering van de Tobintaks, maar die sindsdien haar actieterrein verruimd heeft. De huidige hoofdredacteur van "Le Monde diplomatique" is Serge Halimi.
Edities in andere talen.
Behalve in Frankrijk, waar "Le Monde diplomatique" in het Frans verschijnt, worden er van Le Monde diplomatique (in 2018) ook 29 internationale edities gemaakt in 18 verschillende talen : 25 gedrukte en 4 online versies (in het Esperanto, het Hongaars, het Japans en het Perzisch).

</doc>
<doc id="33952" url="https://nl.wikipedia.org/wiki?curid=33952" title="554 v.Chr.">
554 v.Chr.

Het jaar 554 v.Chr. is een jaartal volgens de christelijke jaartelling. 

</doc>
<doc id="33953" url="https://nl.wikipedia.org/wiki?curid=33953" title="573 v.Chr.">
573 v.Chr.

Het jaar 573 v.Chr. is een jaartal volgens de christelijke jaartelling.

</doc>
<doc id="33954" url="https://nl.wikipedia.org/wiki?curid=33954" title="581 v.Chr.">
581 v.Chr.

Het jaar 581 v.Chr. is een jaartal volgens de christelijke jaartelling.

</doc>
<doc id="33955" url="https://nl.wikipedia.org/wiki?curid=33955" title="557 v.Chr.">
557 v.Chr.

Het jaar 557 v.Chr. is een jaartal volgens de christelijke jaartelling.

</doc>
<doc id="33956" url="https://nl.wikipedia.org/wiki?curid=33956" title="558 v.Chr.">
558 v.Chr.

Het jaar 558 v.Chr. is een jaartal volgens de christelijke jaartelling.

</doc>
<doc id="33957" url="https://nl.wikipedia.org/wiki?curid=33957" title="602 v.Chr.">
602 v.Chr.

Het jaar 602 v.Chr. is een jaartal volgens de christelijke jaartelling.

</doc>
<doc id="33958" url="https://nl.wikipedia.org/wiki?curid=33958" title="Heffing">
Heffing



</doc>
<doc id="33959" url="https://nl.wikipedia.org/wiki?curid=33959" title="Genie">
Genie



</doc>
<doc id="33961" url="https://nl.wikipedia.org/wiki?curid=33961" title="Dienstplicht">
Dienstplicht

De dienstplicht of militaire dienst is de verplichting tot het tijdelijk vervullen van werkzaamheden door (een deel van) de bevolking. Meestal wordt de term dienstplicht gebruikt voor de militaire dienstplicht, waarbij jonge mensen (in de meeste landen alleen mannen), vaak miliciens genoemd, een tijdlang verplicht deel uitmaken van de krijgsmacht. Beroepsmilitairen spreken over zichzelf als in "dienst" ofwel in "militaire dienst". Strikt juridisch is de dienstplicht een belasting in natura.
Het komt voor (dit hangt van het land af) dat mannen die hun dienstplicht hebben vervuld 'op herhaling' moeten. Dit betreft dan meestal een 'opfriscursus' van enkele weken.
De Middeleeuwse voorganger is de heervaart, de plicht van weerbare mannen om in oorlogstijd een bepaalde tijd krijgsdienst te verrichten voor de landsheer. De moderne dienstplicht nam een aanvang met de "levée en masse" in 1793 in het revolutionaire Frankrijk.
Nederland.
Iedere man en vrouw in Nederland tussen de 17 en 45 jaar oud heeft te maken met de dienstplicht. Sinds 1 mei 1997 is echter de opkomstplicht opgeschort, wat betekent dat zolang de regering de opkomstplicht niet heractiveert dienstplichtigen zich niet hoeven te melden, en gewoon kunnen blijven leven in de burgermaatschappij. De dienstplicht is niet afgeschaft, en daarom worden dienstplichtigen nog ingeschreven. Als dit gebeurt ontvangt de dienstplichtige een dienstplichtbrief met daarin uitleg over de dienstplicht en de melding dat de dienstplichtige niet verplicht is tot opkomst. De dienstplicht wordt geregeld in artikel 98 van de grondwet en in de "Kaderwet dienstplicht".
Geschiedenis.
In Nederland werd de militaire dienstplicht, toentertijd "conscriptie" genaamd, in 1810 ingevoerd na inlijving van het Koninkrijk Holland in het Franse Keizerrijk. Iedere man van 20 jaar of ouder moest zich inschrijven. Door middel van loting werd bepaald wie dienst moest nemen (de loteling) in het Franse leger. Het systeem werd na de verdrijving van de Fransen en de stichting van het Verenigd Koninkrijk der Nederlanden in stand gehouden, de zogenaamde Nationale Militie. Tot 1898 kon iemand die ingeloot was echter een vervanger (remplaçant) inhuren. Na 1898 gold de "persoonlijke dienstplicht". Later gold onder de Dienstplichtwet zoals die gold sinds 1922 de militaire dienstplicht voor alle mannen vanaf 18 jaar. Bepaalde personen waren bij wijze van uitzondering vrijgesteld van de vervulling van de militaire dienstplicht. Dit betrof onder meer afgestudeerden die bezig waren met een doctoraalonderzoek. Ook was er enige tijd een specifieke regeling voor vrijstelling van personen die een opleiding volgden tot paardenarts.
Uitstel, bijvoorbeeld vanwege studie, was mogelijk. Gewetensbezwaarden, mensen die principieel tegen het leger zijn, konden een vervangende dienstplicht vervullen in een andere sector. Dat was meestal in de zorg of welzijnswerk. 
In de jaren 1946 tot en met 1949 werden in totaal ongeveer 95.000 Nederlandse dienstplichtigen naar Indonesië gestuurd tijdens de Indonesische Onafhankelijkheidsoorlog. Hiervoor moest de grondwet gewijzigd worden om het mogelijk te maken dienstplichtigen ook tegen hun wil te kunnen sturen.
In 1966 werd de Vereniging van Dienstplichtige Militairen (VVDM) opgericht, die zich als een belangenvereniging voor dienstplichtige soldaten ontwikkelde tot een serieuze gesprekspartner van de militaire en politieke leiding.
Door diverse oorzaken kwam de militaire dienstplicht eind 20e eeuw steeds meer onder druk te staan.
Per 1 januari 1997 is de "Dienstplichtwet" vervangen door de "Kaderwet dienstplicht".
Door de "Wet van 3 oktober 2018 tot wijziging van de Kaderwet dienstplicht en van de Wet gewetensbezwaren militaire dienst in verband met het van toepassing worden van de dienstplicht op vrouwen" geldt sinds 1 januari 2020 voor vrouwen die na die datum de zeventienjarige leeftijd bereiken hetzelfde als voor mannen.
Opschorting.
In Nederland is sinds 1 mei 1997 de opkomstplicht officieel opgeschort. De Tweede Kamer heeft in mei 1993, bij aanvaarding van de Prioriteitennota, ingestemd met opschorting van de opkomstplicht. Sinds 22 augustus 1996 werden er al geen nieuwe dienstplichtigen meer opgeroepen. De opschorting wil zeggen dat burgers geen militaire dienst hoeven te vervullen zolang de veiligheidssituatie dat niet vereist. De Nederlandse krijgsmacht bestaat sindsdien volledig uit (vrijwillige) beroepsmilitairen. Wel krijgt iedere mannelijke en vrouwelijke staatsburger een dienstplichtbrief waarin wordt verteld dat hij/zij is ingeschreven, maar niet opkomstplichtig is. De dienstplicht is dus niet afgeschaft, alleen de opkomstplicht is opgeschort. De Kaderwet dienstplicht regelt dat opschorting en beëindiging daarvan bij Koninklijk Besluit wordt geregeld, maar dat wordt ingetrokken als de Staten-Generaal bezwaar maakt.
In het voorjaar 2008 waren er geluiden, onder andere in de VVD en in de krijgsmacht zelf (generaal Dick Berlijn), die wilden onderzoeken of de opkomstplicht weer zou moeten worden ingevoerd, vanwege de zware belasting op het beroepsleger door de vele uitzendingen naar conflictgebieden.
In 2016 stelde het CDA voor de opkomstplicht opnieuw in te voeren, te beginnen met jeugdige vandalen en andere 'raddraaiers', en later alle jongeren.
Maatschappelijke dienstplicht.
Ter vervanging van de militaire dienstplicht maken met name de ChristenUnie en het CDA zich sterk voor de invoering van een maatschappelijke dienstplicht, die voor alle schoolverlaters zou moeten gelden. Jongeren zouden daarbij enige tijd werk verrichten bij een maatschappelijke instelling of project, of bij Defensie. Oud-CDA-leider Sybrand Buma stelt dat een dergelijke dienstplicht een 'disciplinerende werking' heeft en de 'gedeelde identiteit' versterkt. In het regeerakkoord van het kabinet-Rutte III was een 'maatschappelijke diensttijd' opgenomen, die echter vrijwillig is.
Vrienden uit dienst.
In Nederland zijn er, naar Amerikaans voorbeeld, verschillende online platforms ontstaan waar (voormalig) dienstplichtigen en beroepsmilitairen op zoek kunnen naar vrienden uit hun diensttijd. Met name de eerste groep is op zoek naar de dienstmaten waar ze een vaak betekenisvolle periode in hun leven mee hebben gedeeld. Ook genealogiesites maken dankbaar gebruik van geregistreerde informatie over mannen ('naam, rang en registratienummer') die in dienst zijn geweest.
Curaçao, Aruba en Sint Maarten.
Op Curaçao, Aruba en Sint Maarten bestaat een dienstplicht. Dienstplichtigen, die miliciens worden genoemd, moeten een jaar dienen bij de respectievelijke milities. Het eerste halfjaar van de opleiding is een algemene militaire opleiding. In het tweede halfjaar volgen de miliciens een vakopleiding. Wel is de opkomstplicht op Aruba opgeschort.
België.
De Zuidelijke Nederlanden werden in 1795 door Frankrijk geannexeerd. Door de Franse Wet van 5 september 1798 (19 fructidor VI) op de algemene dienstplicht, ook gekend als de wet Jourdan-Delbrel, werden alle jongemannen tussen 20 en 25 jaar opgenomen in het Franse "bevrijdingsleger". Vooral de plattelandsbevolking verzette zich tegen deze conscriptie, in Vlaanderen bekend als de Boerenkrijg.
Het Franse systeem hield in dat door middel van loting werd bepaald wie effectief dienst moest nemen (de loteling). Na de verdrijving van de Fransen en de stichting van het Verenigd Koninkrijk der Nederlanden werd het stelsel in stand gehouden, de zogenaamde Nationale Militie. Na de onafhankelijkheid werd ook het Belgisch leger gevormd uit vrijwilligers en conscriptie van lotelingen. Vanaf de leeftijd van 20 jaar werd elke jongeman op 1 maart opgeroepen naar het rekruteringsbureau. Daar moesten de jonge mannen een nummer trekken. Wie ingeloot was, moest dienstplicht doen, terwijl een hoog nummer vrijstelling betekende. Dit systeem, dat vermogende of verzekerde rekruten toeliet om (tegen vergoeding) een vrijwillige plaatsvervanger te sturen, werd gehekeld bij de lagere en middenklasse. Een afschaffing van de loting stond lang ter discussie in het Belgische parlement. Na het gevaar van de Frans-Duitse Oorlog van 1870, wilden Koning Leopold II en minister van Oorlog Henri Guillaume het systeem hervormen, maar zonder succes. In 1909 was het vervangen door de dienstplicht voor één zoon per gezin. Het oorlogsklimaat zorgde vier jaar later, op 30 augustus 1913 (één jaar voor de Duitse invasie in augustus 1914), voor de invoering van een algemene dienstplicht voor mannen.
Na de Tweede Wereldoorlog vervulden vele dienstplichtigen hun legerdienst bij de Belgische strijdkrachten in Duitsland. Om de dienstplichtige soldaten te ondersteunen had onder andere de katholieke beweging het sociaal netwerk "Milac" uitgebouwd. Vanaf 1963 konden gewetensbezwaarden een burgerdienst vervullen. In 1992 werd de dienstplicht onder minister Leo Delcroix opgeschort en sindsdien worden er geen dienstplichtigen meer opgeroepen. De dienstplichtwet is niet meer van toepassing op lichtingen na die van 1993. Op 5 februari 1995 zwaaiden de laatste dienstplichtigen af.
Verenigd Koninkrijk.
Dienstplicht bestond in het Verenigd Koninkrijk van 1916 tot 1919 en van 1939 tot 1963. De dienstplicht gold in de eerste periode niet voor ingezetenen van Ierland en in de tweede periode niet voor ingezetenen van Noord-Ierland; van 1942-1945 waren ook vrouwen dienstplichtig.
Rusland.
Mannen van 18 tot 30 kunnen worden gerekruteerd, met een aantal uitzonderingsgronden. De militaire dienstplicht heeft een slechte reputatie in Rusland, vanwege berichten over extreem hardhandige ontgroening (dedovsjtsjina). Deze ontgroening leidt ieder jaar tot incidenten met als gevolg ernstige gezondheidsschade, psychische problemen, en zelfs dodelijke incidenten en zelfmoorden. De geweldscultuur is binnen de krijgsmacht een hardnekkig fenomeen. Daarnaast waren er berichten van slechte levensomstandigheden, alsmede berichten in de media over de inzet van gewone dienstplichtigen voor de riskantste militaire operaties. Veel jonge mannen hebben geen zin in militaire dienstplicht en kiezen voor alternatieve vormen van dienstvervulling of ontduiking. Sommige media beweren dat de meeste van deze mannen niet willen dienen uit angst. Illegale ontduiking van de dienstplicht kan in Rusland worden bestraft met een geldboete, taakstraf of gevangenisstraf (tot twee jaar), volgens artikel 328 van het Russisch wetboek van strafrecht.
Russische mannen die onder dienstplicht vallen, kunnen in plaats van militaire dienstplicht ook kiezen voor 'alternatieve burgerlijke dienstplicht', op basis van hun (geloofs-) overtuiging. Deze dienst moet worden vervuld bij een ministerie of organisatie in de publieke sector; in de praktijk blijkt dit vaak te gaan om instellingen die moeilijk aan voldoende personeel kunnen komen. Het Ministerie van werk en sociale zaken van Rusland publiceert jaarlijks een lijst met beroepen, die dienstplichtigen mogen beoefenen; in 2021 bevatte deze lijst 124 verschillende beroepen. Op deze lijst staan alleen niet-militaire beroepen zoals postbode, kok, arts, leraar, programmeur, toneelmedewerker, tuinder. Bij de keuze/uitzending wordt er gekeken naar het opleidingsniveau en eventuele werkervaring van de dienstplichtige, zodat hij nuttig ingezet wordt. Ook kan een dienstplichtige ervoor kiezen om zijn plicht te vervullen bij overheidsinstanties die bezig zijn met ordehandhaving of veiligheid, zoals de politie, douane, justitiële uitvoeringdienst, bewaking, of brandweer.
In Rusland is sinds 1 januari 2008 de dienstplicht teruggebracht tot een jaar, daarvoor was dit twee jaar, gelijktijdig zijn sommige uitzonderingen op de dienstplicht afgeschaft; dit werd gedaan zodat minder mensen extra lang gingen studeren om onder de dienstplicht uit te komen. Het idee erachter is dat bij een kortere dienstplichtsduur meer mensen bereid zouden zijn om te dienen. Bovendien hoopte men (tevergeefs) dat dit de hardhandigheid van de dedovsjtsjina zou verminderen omdat er minder verschil tussen oudgedienden en nieuwkomers zou zijn.
Vrijstelling en ontduiking van de militaire dienstplicht.
Sommige mensen zien hun militaire dienst als een belangrijke stap in hun vorming tot volwassene, zien het vervullen ervan als morele plicht of leggen zich erbij neer omdat hun leeftijdgenoten nu eenmaal ook gerekruteerd worden. Anderen zien het echter als een hinderlijke onderbreking van hun levensplannen of hebben morele dan wel politieke bezwaren: voor ernstige morele bezwaren, zoals bijvoorbeeld benadrukt 
door pacifisten zijn wettelijke regelingen tot stand gekomen om tegemoet te komen aan gewetensbezwaren. Politieke bezwaren tegen de vervulling van de militaire dienstplicht, zoals bijvoorbeeld anarchisten die hebben, worden echter in geen enkele staat die de militaire dienstplicht kent gehonoreerd. Andere redenen om de dienstplicht te willen ontlopen zijn slechte omstandigheden in het leger, angst om in een oorlog te worden ingezet en ontgroening door oudere lichtingen.
Waar de dienstplicht geldt, gelden vaak eveneens vrijstellingen, op grond van de nationale dienstplichtwet of in de praktijk. Veelvoorkomende vrijstellingsgronden zijn:
Hoewel sommige banen kunnen kwalificeren voor vrijstelling van de dienstplicht, geldt het hebben van een baan op zichzelf niet als vrijstellingsgrond. Reden hiervoor is dat men vaak al wordt opgeroepen voor men de kans heeft een (vaste) baan te vinden, of dat de overheid vindt dat men rekening moet houden met het worden opgeroepen voor dienstplicht. Wel kan het vervullen van dienstplicht eventueel een ontslagbescherming met zich meebrengen, bijvoorbeeld in de Verenigde Staten.
Vaak wordt de dienstplicht ook ontdoken. Ontduiking is meestal illegaal. Voorbeelden van ontduiking zijn:
Openlijk weigeren om aan de dienstplicht te voldoen heet dienstweigering. Afhankelijk van het land, en van de redenen die de weigeraar aanvoert, kan dit legaal of illegaal zijn.
Ontduiking van de dienstplicht is in veel landen strafbaar en leidt vaak tot gevangenisstraf, waarna men alsnog direct uit de gevangenis in dienst moet. Ook worden in veel landen, met name op het platteland, dienstontduikers gestigmatiseerd, zodat er een sociale druk bestaat zich (alsnog) te melden. Wanneer een dienstontduiker zichzelf alsnog meldt, kan hij gekort worden op de straf of wordt de straf zelfs kwijtgescholden of wordt er afgezien van vervolging.
Vrouwen.
In de meeste landen zijn en waren vrouwen vrijgesteld van dienstplicht. In 2013 waren slechts in Benin, China, Eritrea, Israël, Libië, Maleisië, Noorwegen, Noord-Korea, Soedan, Tsjaad en Tunesië vrouwen dienstplichtig. In Cuba is er dienstplicht voor mannen, maar vrouwen kunnen vrijwillig dienst nemen (zie: www.minfar.gob.cu/servicio-militar: "Todos los ciudadanos cubanos del sexo masculino están obligados a cumplir el Servicio Militar en la forma y términos que se establecen en la Ley de la Defensa Nacional, en el Decreto-Ley 224 y en las demás disposiciones que se establezcan a ese efecto.". Hetzelfde geldt in Bolivia (zie: www.la-razon.com/sociedad/2024/02/15/concluye-el-reclutamiento-del-primer-escalon-militar-2024)
Voor Nederland zie boven.
Sinds december 2021 dienen vrouwen in Oekraïne in bepaalde beroepsgroepen zich te registreren voor dienstplicht in allerlei niet-gevechtsrollen in crisissituaties. Toen enkele maanden later de Russische invasie van Oekraïne sinds 2022 begon, zijn veel vrouwen in allerlei ondersteunende rollen ingezet, terwijl daarnaast tienduizenden vrouwen zich vrijwillig hebben aangemeld om in de Oekraïense krijgsmacht mee te vechten of ondersteunende rollen te vervullen zoals hospik of in de logistiek. Zie voorts Vrouwen in de Oekraïense krijgsmacht § Dienstplicht.

</doc>
<doc id="33962" url="https://nl.wikipedia.org/wiki?curid=33962" title="Head-driven phrase structure grammar">
Head-driven phrase structure grammar

HPSG is de afkorting van head-driven phrase structure grammar, een computationeel-taalkundige theorie primair gericht op de beschrijving en verklaring van syntactische en syntactisch-semantische verschijnselen (maar in de loop van de tijd ook uitgebreid met componenten die dieper ingaan op de informatiestructuur, modeltheoretische semantiek en discourse-structuur). 
Ontstaan.
De theorie is opgesteld door de computationeel-taalkundigen Carl Pollard en Ivan A. Sag en ontleend aan lexicalistische theorieën als de lexicaal-functionele grammatica (LFG) en generalized phrase structure grammar (GPSG).
Theorie.
Inhoudelijk is HPSG een lexicalistische theorie waarbij het syntactische hoofd ("head") van een zinsdeel bepalend is voor de syntactische opbouw van het zinsdeel als geheel, aangezien het hoofd de subcategorisatie-eigenschappen bevat (een transitief werkwoord selecteert bijvoorbeeld een subject en een direct object). De grammaticale structuur wordt op deze manier geprojecteerd vanuit het lexicon. 
Het HPSG-model is informatie-gebaseerd en hanteert als basistechniek het unificatie-mechanisme. Onder informatie-gebaseerd wordt hier verstaan dat eigenschappen van expressies (vb: woorden, zinsdelen, zinnen) opgenomen worden onder de klasse waar zij toe behoren, analoog aan de normalisatie-theorie voor datamodellering en databaseontwerp. Zo is het hoofd en het subcategorisatie-frame in de basistheorie een eigenschap van de klasse 'Categorie'.
Middels unificatie is het mogelijk om, wanneer twee expressies samengesteld worden, te bepalen welke eigenschappen van deze twee expressies overgenomen worden in de resulterende expressie. De syntactische categorie van de resulterende expressie wordt bijvoorbeeld bepaald door de syntactische categorie van het hoofd (dat in deze expressie een onderdeel is).
De basistheorie bevat analyses en verklaringen voor verschijnselen als agreement (congruentie), movement (verplaatsing), gapping, island constraints en bindingstheorie.

</doc>
<doc id="33963" url="https://nl.wikipedia.org/wiki?curid=33963" title="Anglicaanse Kerk">
Anglicaanse Kerk

De term Anglicaanse Kerk (van het Middenlatijnse "anglicanus", 'Engels') wijst in Europese context meestal op de Kerk van Engeland ("Church of England"), officieel de Episcopaalse Kerk van Engeland. De kerk werd geboren uit de missieactiviteiten van Romeinse militairen en kooplieden en was aanvankelijk met de wereldkerk van Rome verbonden tot er in 1534 een schisma tot stand kwam door Hendrik VIII. Anno 2022 bestaan er vele anglicaanse kerken wereldwijd, die zijn verbonden in de Anglicaanse Gemeenschap.
Geschiedenis.
Reeds in de eerste eeuwen na Christus is er van een geordende kerkgemeenschap sprake met een bisschop in Londen. Uit de kernen in het noorden (Lindisfarne, York) en in het zuiden (Salisbury, Canterbury) groeide onder de heilige Augustinus van Canterbury (597-604), stichter van de Katholieke Kerk in Engeland, een (in termen van vandaag) meer nationaal kerkverband, dat zich sterk op Rome richtte. De term "Ecclesia Anglicana" ("Engelse Kerk") komt al in de Magna Carta voor (1215).
Het ontstaan van de Anglicaanse Kerk.
Thomas Cranmer (2 juli 1489 – Oxford, 21 maart 1556) was de eerste anglicaanse aartsbisschop van Canterbury tijdens het bewind van de Engelse koningen Hendrik VIII en Eduard VI.
Cranmer bewerkstelligde in 1533 de nietigverklaring van het huwelijk tussen Hendrik VIII en Catharina van Aragon en verklaarde Hendriks tweede huwelijk, met Anna Boleyn, geldig. In datzelfde jaar werd een nieuwe prinses geboren, Elizabeth I, en werd Cranmer door paus Clemens VII geëxcommuniceerd.
In 1533 legt Hendrik de Act of Supremacy voor aan het parlement. Hiermee wordt aan het parlement gevraagd om Hendrik hoofd van de kerk te maken en hiermee te erkennen dat de koning van Engeland de man is die de meeste macht had op aarde, direct onder God en daarmee ook het hoofd van de Kerk van Engeland.
Als eerste maatregel van het nieuwe kerkhoofd werd een meer liberale huwelijkswetgeving afgekondigd.
Daarna werden de kloosterorden ontbonden en Hendrik verplichtte de monniken om de daken van de kerken en kloosters te verwijderen, zodat ze al spoedig in staat van verval verkeerden.
Hendrik confisqueerde de goederen van de Katholieke Kerk en die van de kloosters en congregaties. De opbrengsten waren voor de Engelse kroon en voor zijn naaste medewerkers. De afkeer die vele Engelsen hadden van Rome speelde hem bij dit alles in de kaart.
Eén jaar later, in 1534 wordt de Act of Supremacy aangenomen, waarmee de Anglicaanse Kerk als zelfstandig instituut ontstond.
Cranmer was hervormingsgezind en stimuleerde nieuwe kerkgemeenschappen van protestantse vluchtelingen. Hij was voorstander van een snelle protestantisering van de Anglicaanse Kerk en voer een sterk antiroomse koers. Het universele gezag van de paus werd ontkend en in 1534 werd de band met Rome verbroken. In dat jaar werd ook het verplichte celibaat afgeschaft.
Theologisch gezien was Hendrik VIII conservatief en wars van het reformatorische gedachtegoed. De liturgie bleef dan ook nagenoeg gelijk aan die van de Rooms-Katholieke Kerk.
In deze begintijd was er dus veel strijd over de te bepalen interne standpunten van de 'nieuwe kerk'. De protestanten (reformatie) wonnen aan invloed en de verhouding met de katholieken was gespannen.
Hendriks lord chancellor Thomas More, die ook een vooraanstaand humanistisch geleerde en vriend van Erasmus was, verzette zich hardnekkig tegen zowel de scheiding van Catharina van Aragon als tegen de breuk met Rome. Daardoor liet Hendrik zich echter niet van zijn plannen afbrengen.
Thomas More kwam ten val, werd berecht wegens hoogverraad en in 1535 onthoofd. Ook John Fisher, bisschop van Rochester, werd gearresteerd wegens zijn verzet tegen Hendrik; toen de paus Fisher vervolgens tot kardinaal verhief, eindigde ook hij in datzelfde jaar op het schavot.
Er was wel wat verspreid rooms-katholiek verzet, maar de katholieken die zich erbij neerlegden werden ongemoeid gelaten. De protestanten werden intussen wel hevig vervolgd. Later kwam er wat meer toenadering tot de protestanten. De door Rome toegekende titel 'Fidei defensor' raakt Hendrik uiteindelijk kwijt en hij werd in 1538 zelfs geëxcommuniceerd, maar die titel werd in 1544 door het Engelse parlement weer erfelijk toegekend aan de kroonprins, zijn 7-jarige zoon Eduard VI. Tot op de dag van vandaag draagt het Engelse/Britse staatshoofd deze titel, maar dus niet, zoals oorspronkelijk bedoeld, als verdediger van het katholieke geloof maar van dat van de Anglicaanse Kerk, waarvan hij formeel het hoofd is.
In 1548 introduceert Cranmer het Engelstalige Book of Common Prayer, dat de oude Latijnse liturgie verving. Hij kan als de grondlegger van de anglicaanse theologie beschouwd worden. Uiteindelijk hebben de invloeden van de Engelse Reformatie tot een middenweg tussen roomsgezinden en protestanten geleid. De Anglicaanse Kerk is geboren.
Religieuze twistpunten zullen uiteindelijk leiden tot de Engelse burgeroorlog in de 17e eeuw.
Nadat Thomas Cranmer een belangrijke politieke rol had gespeeld tijdens het korte bewind van Eduard VI en Jane Grey, kwam in 1553 Maria Tudor aan de macht.
Zij was een dochter van Catharina van Aragón en op het moment van de kerkelijke splitsing al volwassen. Ze had het terugbrengen van Engeland bij de Katholieke Kerk als voornaamste doel en schuwde daarbij geen middel; zodoende verwierf zij de bijnaam 'Bloody Mary'. Veel tegenstanders kwamen op de brandstapel. Haar campagne leidde ook tot Cranmers berechting als ketter en veroordeling tot de brandstapel. Daarmee heeft hij in de anglicaanse traditie de status van martelaar en een soort heilige verworven.
Uiteindelijk leidden de invloeden van de Engelse Reformatie tot een middenweg ("via media"), die zich tussen roomsgezinden en puriteinen positioneerde. Richard Hooker is daarbij een invloedrijke theoloog geweest. In de traditie van de Kerk verenigt zij dan ook evangelicale en katholieke geloofselementen. Zij noemt zichzelf "katholiek en hervormd", men zou ook kunnen zeggen "katholiek maar niet rooms". De godsdienst volgt de vormen van de Kerk van Engeland, zoals deze vooral in het "Book of Common Prayer" door Thomas Cranmer zijn geformuleerd. De hiërarchische ordening is typisch katholiek, de vrijheid in geloofspunten, de eredienst en de rechtvaardigingsleer eerder op de Reformatie gebaseerd. Het verplichte celibaat kent de Anglicaanse Kerk van 1534 af aan niet.
Heden.
De Kerk van Engeland heeft tegenwoordig ongeveer 13,4 miljoen leden. De gehele Anglicaanse Gemeenschap heeft naar schatting circa 85 miljoen leden.
De "Kerk van Engeland" met haar twee kerkprovincies (York en Canterbury) vormt met een groot aantal andere anglicaanse kerken een wereldwijde "Anglican Communion". De juridische zelfstandigheid en het ontbreken van een formeel leergezag op het hoogste niveau kan tot spanningen leiden. Zo veroorzaakte de Episcopaalse Kerk (de Anglicaanse Kerk van de VS) grote spanningen door het wijden van een bisschop die naar algemeen-anglicaanse normen niet voor wijding in aanmerking kwam. Een speciale commissie deed uitvoerig onderzoek en haar aanbevelingen in het zgn. Windsor Report (2004) worden thans wereldwijd bestudeerd en zullen wellicht in 2008 (Lambethconferentie van alle bisschoppen) tot nadere regelingen en/of maatregelen leiden.
In een groter verband kan men spreken van andere Kerken die in doctrine of liturgische traditie anglicaans zijn, maar hier toch een afscheiding van vormen, zoals de Vrije Kerk van Engeland ("Free Church of England"), of een aantal "voortgezette kerken" ("continuing churches") die bijvoorbeeld uit ongenoegen over de priesterwijding van vrouwen tot stand kwamen. De Traditional Anglican Communion is hiervan de bekendste.
Geloofsleer en uitoefening.
Na de koning of koningin van Engeland is de aartsbisschop van Canterbury het hoofd van de kerk. Hij heeft in vergelijking met de paus van Rome niet hetzelfde gezag over zijn kerk.
Twee belangrijke hoofdstromingen binnen de Anglicaanse Kerk zijn de Hogere Kerk ("High Church"), die een "hoge" of objectiverende doctrinale opvatting heeft over het wezen van de Kerk en over de sacramenten, en daarin meer katholiek van leer is, en de Lagere Kerk ("Low Church"), die meer evangelicale en subjectiverende kenmerken heeft en bijvoorbeeld de persoonlijke geloofskeuze sterk benadrukt.
Sacramenten.
De Anglicaanse Kerk kent - net als de meeste kerkgenootschappen - sacramenten. In de mate dat men deze al of niet beschouwt als gebaseerd op het Evangelie, maakt men in de Anglicaanse Kerk een onderscheid tussen de sacramenten: doopsel en eucharistie worden als Evangelische sacramenten beschouwd, biecht, huwelijk, vormsel, priesterwijding en ziekenzalving als niet-evangelisch.
Het is afhankelijk van de stroming binnen de Anglicaanse Kerk hoe belangrijk de plaats van sacramenten is binnen de liturgie. In de "High Church", die qua vorm sterk lijkt op het katholicisme hebben de sacramenten een belangrijker rol dan in de "Low Church" waar de prediking meer centraal staat.
Priesterschap.
Het priesterschap of het "sacrament van wijding" is vergelijkbaar met dat van de Katholieke Kerk. Ook in de Anglicaanse Kerk kent het wijdingsambt drie graden, namelijk dat van diaken, presbyter en bisschop. Er zijn echter ook verschillen. Sinds 1534 is het celibaat niet meer verplicht. In de 20e eeuw is het ambt ook opengesteld voor vrouwen. Dat verliep in stappen. Sinds 1986 kunnen vrouwen gewijd worden tot diaken, sinds 1993 tot priester en sinds 2005 tot bisschop.
Structuur van de Anglicaanse Kerk.
Binnen de Anglicaanse Kerk staat aan het hoofd de koning(in) van het Verenigd Koninkrijk. Hij/zij draagt de titel "Supreme Governor of the Church of England", terwijl als feitelijk hoofd binnen de Kerk Jezus Christus wordt beschouwd. De Anglicaanse Kerk is georganiseerd in bisdommen. De bisdommen zijn verenigd in een kerkprovincie. Binnen een kerkprovincie is er slechts één aartsbisdom waarvan de aartsbisschop ook automatisch metropoliet is van de kerkprovincie. Daarnaast kent de Anglicaanse Kerk ook suffragane bisschoppen. Dit zijn bisschoppen die verbonden zijn aan een diocesane bisschop, vergelijkbaar met de hulpbisschoppen in de Katholieke Kerk.
Daarboven kent de Anglicaanse Kerk achtendertig primaten. Zij vormen het hoogste orgaan van de wereldwijde Anglicaanse Gemeenschap. Sommige van deze primaatschappen zijn verbonden aan een bepaald bisdom, zoals dat van Canterbury. Andere zijn dat niet, zoals het primaatschap van Canada.
België en Nederland.
In België telt de Kerk van Engeland naar schatting 10.000 leden, voornamelijk geconcentreerd in grote steden als Brussel en Antwerpen. De Kerk van Engeland heeft circa 30.000 leden in Nederland. In de twaalf anglicaanse kerken in Nederland komen wekelijks in totaal 2000 tot 3000 mensen.
De Episcopaalse Kerk van de Verenigde Staten, de anglicaanse kerk van Amerika, heeft één parochie in Waterloo.

</doc>
<doc id="33965" url="https://nl.wikipedia.org/wiki?curid=33965" title="Church of England">
Church of England



</doc>
<doc id="33966" url="https://nl.wikipedia.org/wiki?curid=33966" title="Episcopal Church of England">
Episcopal Church of England



</doc>
<doc id="33968" url="https://nl.wikipedia.org/wiki?curid=33968" title="Anglican Communion">
Anglican Communion



</doc>
<doc id="33969" url="https://nl.wikipedia.org/wiki?curid=33969" title="Weihnachtsoratorium">
Weihnachtsoratorium

Het Weihnachtsoratorium (BWV 248) (Kerstoratorium; Oratorium Tempore Nativitatis Christi) is een oratorium, bestaande uit zes afzonderlijke, maar inhoudelijk verbonden werken, soms aangeduid als cantates, waarvan de muziek is geschreven door Johann Sebastian Bach voor de periode van kerst 1734 tot en met Driekoningen 1735. De teksten zijn ontleend aan het Evangelie volgens Lucas en het Evangelie volgens Matteüs, en waarschijnlijk geschreven door librettist Picander (pseudoniem van Christian Friedrich Henrici).
Cantate en oratorium.
De zes delen van dit 'Oratorium' functioneerden als cantate gedurende de zes vieringen die in de kersttijd (tussen 25 december en 6 januari) in Leipzig werden uitgevoerd. Toch is het volgens Alfred Dürr onjuist om, zoals wel gebeurt, de afzonderlijke delen van het Kerstoratorium als cantate aan te duiden. Ook al werden ze apart uitgevoerd, ze staan niet los van elkaar. Ook Bach spreekt niet van cantate, maar van deel. Bach en de librettist leggen ook geen verband met de Bijbelpassages die voor de betreffende dag voorgelezen moesten worden - wat bij een cantate meestal wel het geval is - om een continue verhaallijn tussen de delen te behouden (zie onderdeel Tekst).
Bron.
Het Kerstoratorium ontstond in dezelfde periode als de twee andere werken die Bach als oratorium aanduidde: het Hemelvaartoratorium en het Paasoratorium. De drie oratoria hebben een doorlopende actie gemeen. In het Paasoratorium wordt dit bereikt door de introductie van een quasi-dramatisch spel van mensen die 'live' verslag doen van de Opstanding en de emoties die dat bij hen veroorzaakt. In het Kerst- en Hemelvaartoratorium is er een verteller, de evangelist. In alle drie werken maakt Bach gebruik van composities uit voorgaande jaren: het Paasoratorium kwam voort uit één enkele verjaardagscantate ("Entfliehet, verschwindet, entweichet, ihr Sorgen", BWV 249a), waarvoor, naast het gebruik van een andere tekst, de aria's en het koor werden bewerkt en nieuwe recitatieven werden gecomponeerd; het Kerst- en Hemelvaartoratorium werden samengesteld uit verschillende werken van verschillende soort.
Toen Bach het oratorium componeerde had hij waarschijnlijk de populaire voorbeelden van de Weihnachtshistorien van Sebastian Knüpfer ("Von Himmel hoch da komm ich her") en Johann Schelle ("Actus musicus auf Weyh-Nachten") voor ogen. Een belangrijke voorloper van de Weihnachtshistorien van Knüpfer en Schelle was de "Historie der Geburt Christi" (SWV 435) die Heinrich Schütz in 1664 schreef. Ook tijdgenoten van Bach schreven Kerstoratoria, zoals Johann Heinrich Rolle ("Oratorium auf die Geburt unsers Heilandes Jesu Christi") en Carl Heinrich Graun ("Oratorium in Festum Nativitatis Christi").
Een aanzienlijk aantal delen van het Kerstoratorium zijn gemaakt door de tekst van eerder gecomponeerde wereldlijke cantates te veranderen:
De eerste vier delen van het oratorium zijn dus vooral gebaseerd op de drie wereldlijke cantates, de vijfde is vrijwel helemaal origineel en de zesde is op een enkele, verloren gegane kerkcantate gebaseerd. Met het opnemen van grote delen uit de drie (gelegenheids)cantates in het Kerstoratorium kon Bach ze tevens verduurzamen. Belangrijke redenen voor Bach om deze cantates te kiezen waren de kwaliteit ervan en het feestelijke karakter, dat eenvoudig te vertalen was naar het kerstverhaal.
Tekst.
Tekstanalyse en tekstpatronen wijzen op een overeenstemming tussen de tekst van het Kerstoratorium en de teksten van de wereldlijke cantates waar het Kerstoratorium een parodie van is. Onduidelijk is waarom Picander de teksten niet heeft opgenomen in zijn vijfdelige tekstverzameling; mogelijk heeft de grote invloed van Bach op de tekst hem ervan weerhouden de teksten op te nemen in een verzameling eigen werk.
Met het gebruik van Bijbelse passages en een Evangelist sluit Bachs Kerstoratorium aan bij de Lutherse historia en de passie-oratoria. De zes delen waaruit het oratorium bestaat en die bestemd waren voor de zes feestdagen tussen kerst en Driekoningen, vervingen de cantates die anders uitgevoerd zouden zijn geweest.
De belangrijkste teksten voor kerst zijn die over de geboorte van Christus, de belevenissen van de herders, de naamgeving en de wijzen (Lucas 2:1-20 en Matteüs 2:1-12) De teksten van Lucas en Matteüs hebben beide niet veel dramatische dialoog tussen personen of groepen; daarmee ligt de nadruk in het oratorium meer op het vertellen en op de contemplatie. De verdeling in de oratoriumtekst volgt in het algemeen de voorgeschreven lezingen uit het Evangelie, maar niet in alle onderdelen. Johannes 1:1-14 voor de derde kerstdag, behoort niet direct bij de kerstboodschap, evenals de Bijbellezing voor de zondag na Nieuwjaar (Matteüs 2:13-23) over de vlucht naar Egypte, die wel aan het slot had kunnen worden geplaatst, maar niet vóór de vertelling over de drie wijzen, die te eng is verbonden met het feest Driekoningen om haar ervan te scheiden.
Als 'opvulling' van de weggevallen teksten wordt de traditionele lezing van de eerste kerstdag verdeeld over de eerste en de tweede feestdag, de lezing van de tweede kerstdag verschoven naar de derde feestdag en het verhaal van de wijzen verdeeld over de zondag na kerst en Driekoningen. Voordeel hiervan is dat de verkondiging van Christus' geboorte aan de herders een eigen deel krijgt toebedeeld (tweede deel), waarin de herderlijke sfeer (beginnend met Bachs beroemde "Hirtenmusik") door instrumentatie en toonaardkeus tot uitdrukking kan worden gebracht.
De muziekstijl hangt samen met de drie afzonderlijke tekstniveaus van het werk: het Bijbelse woord, koraalverzen en vrije teksten. 
Uitvoering.
Uitvoering door Bach.
Het werk is in 1734 ontstaan. Dat bewijst de datering op de autograaf en de bewaard gebleven eerste druk. Die eerste druk geeft ook uitsluitsel over de plaats en tijd waar het werk werd uitgevoerd. Deel 1 werd "Frühe" (d.i. in de ochtend) "zu St. Nicolai", de hoofdkerk van Leipzig, uitgevoerd, waar hoofddominee Deyling predikte, en "Nachtmittage zu St. Thomae". De volgende dag was de situatie omgekeerd: deel 2 werd 's morgens in de Thomaskerk uitgevoerd en 's middags in de Nikolaikerk. Deel 3 en 5 verliepen overeenkomstig de gewone zondagen: slechts één uitvoering, en die was in de Nikolaikerk. De delen 4 en 6, voor feestdagen – nieuwjaarsdag (besnijdenis) en Driekoningen – zijn weer tweemaal uitgevoerd: 's morgens in de Thomas- en 's middags in de Nikolaikerk.
In 1734 viel de zondag na kerst op de tweede kerstdag, en daarom is er geen speciaal deel voor deze zondag. Hieruit blijkt de toen geldende praktijk: een componist schreef niet met de gedachte een kunstwerk te schrijven dat voor altijd gebruikt moest worden, maar hij ging uit van de eisen van het moment. Een oratoriumdeel voor deze zondag werd daarom niet achter de hand gehouden voor toekomstig gebruik. Evenmin kon deel 5 (de zondag na Nieuwjaar) weggelaten worden in jaren zonder een zondag na Nieuwjaar: qua inhoud is dat deel onmisbaar.
Uitvoeringen in onze tijd.
Bachs oratorium voor de kersttijd neemt tegenwoordig een prominente plaats in binnen de concertpraktijk, te vergelijken met die van Bachs beide passies, de Johannes-Passion en de Matthäus-Passion. 
Er zijn in Nederland in de kersttijd overal uitvoeringen van (delen van) Bachs Kerstoratorium, door zowel professionele, al dan niet in barokmuziek gespecialiseerde, ensembles en solisten als door regionale oratoriumverenigingen en (semi-)amateurensembles. Het werk stelt namelijk, zoals bij al Bachs werk, zeer hoge eisen aan de uitvoerders: complexe, meerstemmige koordelen en virtuoze solozang en –begeleiding. Desalniettemin geeft het grote aantal uitvoeringen van het oratorium aan welke grote populariteit het werk geniet en die populariteit blijft niet beperkt tot de liefhebbers van barokmuziek. Ook het Nederlands Kamerkoor voert Bachs Kerstoratorium in deze periode jaarlijks uit, telkens met een ander barokorkest.
Veelgehoorde hedendaagse uitvoeringen zijn gebaseerd op het streven naar een interpretatie die op een zo "historisch" mogelijke manier gebruik zou horen te maken van articulatie, frasering, tempi, en die op kopieën van door Bach gebruikte instrumenten gespeeld worden. Wat de vocale bezetting betreft werd er binnen deze historiserende benadering aanvankelijk gebruikgemaakt van uitsluitend mannenstemmen (dus ook voor sopraan- en altpartijen, door respectievelijk jongenssopranen en mannenalten of contratenoren; zie Nikolaus Harnoncourt en Gerhard Schmidt-Gaden), maar tegen het eind van de 20e eeuw is er meer en meer een tendens om in elk geval voor de sopraanpartijen vrouwenstemmen te gebruiken (Jacobs, Herreweghe), en soms ook voor de altpartijen (Koopman).
Opbouw van het oratorium.
Het Weihnachtsoratorium omvat koren, aria’s en recitatieven. In tegenstelling tot bijvoorbeeld de Matthäus-Passion komen in het Weihnachtsoratorium geen grote koraalbewerkingen voor.
Het Weihnachstoratorium bestaat uit zes delen:
Dat de oratoriumdelen een profane voorgeschiedenis hadden was geen bezwaar, aangezien het ambt van regerende vorsten door God gegeven was en los stond van hun persoon en hun (wan)daden. Voor vorsten geschreven muziek kon daarom zonder probleem worden gebruikt voor Christus-Koning. De nadruk op hofdansen als model voor de meeste koren en aria's is daarom ook door de bestemming van de oorspronkelijke cantates te verklaren. De meerderheid is in driedelige maat geschreven, voor de zowel vlotte beweging van de passepied als het meer statige menuet.
De eerste drie delen vormen een eenheid, symmetrisch geordend. Het eerste en derde deel gebruiken trompetten en pauken, terwijl in het pastorale tweede deel houtblazers de nadruk krijgen en er aan de fluiten en hobo's twee lage oboe da caccia's zijn toegevoegd. De eenheid wordt afgesloten door het openingskoor van deel drie aan het eind te herhalen. 
De drie andere delen zijn wat zelfstandiger, mede omdat ze voor uiteenliggende dagen zijn gecomponeerd (nieuwjaar, de zondag na nieuwjaar en Driekoningen). Het Lucasevangelie komt nog slechts terug in een kort fragment over de besnijdenis van Christus; de rest van het Bijbelverhaal is uit Matteüs afkomstig. Ook in deze delen overheerst de galante stijl van de wereldlijke cantate.
Eerste deel (voor eerste kerstdag - Feria 1 Nativitatis Christi).
Deel 1 t/m 9 van het Kerstoratorium
Jauchzet, frohlocket, auf, preiset die Tage is geschreven voor eerste kerstdag.
Na een ferme inleiding door de pauken, roept het koor op tot jubelen en zang voor wat God voor de mens heeft bereid. Dit eerste deel van het oratorium beschrijft de tocht die Jozef en Maria naar Bethlehem maakten om te voldoen aan het gebod van Keizer Augustus dat een ieder naar zijn eigen stad moest gaan voor belastingheffing. Het recitatief en de dansante aria van de alt kondigen na het openingskoor verheugd de komst van Christus aan, die vervolgens in het koraal en de recitatieven beschreven wordt, met daarin vermeld het doel en het heil dat zijn komst over de aarde zal brengen. Met een krachtige en stralende aria bezingt de bas, begeleid door natuurtrompetten, hoe het belang van de komst van de brenger van al dit goeds in contrast staat tot de schamele ontvangst op aarde.
Opbouw.
Tekst "Jauchet, frohlocket, auf, preiset die Tage"
Tweede deel (voor tweede kerstdag - Feria 2 Nativitatis Christi).
Deel 10 t/m 23 van het Kerstoratorium
Und es waren Hirten in derselben Gegend is geschreven voor tweede kerstdag. De recitatieven, aria's en koorzangen vertellen vol vreugde van de engelen die de geboorte van Jezus aan de herders verkondigen. De cantate begint met een instrumentale pastorale ("Sinfonia"), de Hirtenmusik (de muziek van de herders), in een wiegende 12/8-maat, met de melancholieke klank van de oboe d'amores en oboe da caccia's om het pastorale karakter te benadrukken. De sinfonia is in de stijl van de Italiaanse orkestpastorale en vormt een brug tussen het expressieve eerste deel naar het intiemere tweede deel. De sinfonia is een dubbelkorig stuk waarbij de engelen (de strijkers en fluiten) met de herders (de hobo's) in dialoog zijn. Ook de tenoraria heeft door de begeleiding van fluiten een pastoraal karakter. Precies midden in deze cantate valt het koraal "Schaut hin, dort liegt in finstern Stall". Dit koraal is een lage toonzetting geschreven om de nederigheid van de mens uit te drukken. Het pièce de résistance – misschien van het hele oratorium met zijn duur van ongeveer tien minuten - is de altaria "Schlafe, mein liebster, genieße der Ruh", een wiegelied voor het Christuskind. Het koor "Ehre sei Gott" is met de Sinfonia een van de weinige speciaal voor het oratorium geschreven stukken. "Ehre sei Gott" is een soort concertant motet (dirksen), met de nadruk op veelstemmigheid en rijke harmoniek met vier hobo's voor de pastorale klank. In het slotkoraal "Wir singen dir in deinem Heer" gebruikt Bach dezelfde melodie als in "Schaut hin", echter nu vijf tonen hoger om uiting te geven aan de stralende verheerlijking. In dit slotkoraal komt daarnaast ook de melodielijn van de Sinfonia weer terug.
Opbouw.
Tekst "Und es waren Hirten in derselben Gegend"
Derde deel (voor derde kerstdag - Feria 3 Nativitatis Christi).
Deel 24 t/m 36 van het Kerstoratorium
Herrscher des Himmels, erhöre das Lallen is geschreven voor derde kerstdag. Hierin wordt het bezoek van de herders aan Jezus beschreven. In deze cantate staat vooral de "dankbaarheid" centraal.
Deel drie opent met een door pauken en natuurtrompetten begeleid koor, dat de koning van de hemel om verontschuldiging vraagt voor de, in vergelijking met de hemelse koren, stamelende tonen die als dank voor al het goede op aarde worden gezongen. Na het recitatief en het koor, wordt in het recitatief van de bas en het koraal opnieuw de dank bezongen voor alles wat God heeft gedaan. Sopraan en bas zingen vervolgens, begeleid door oboe d'amores, in een dansant duet dat Gods mededogen ons troost en ons vrij maakt. Na het recitatief van de Evangelist bezingt de alt – de stemsoort als symbool voor Maria - in een milde, als wiegelied getoonzette aria en begeleid door een expressieve vioolsolo, hoe het goddelijk wonder in haar hart wordt gesloten. Het derde deel wordt afgesloten met een herhaling van het koor Herrscher des Himmels.
Opbouw.
Tekst "Herrscher des Himmels, erhöre das lallen"
Vierde deel (voor nieuwjaarsdag - Festo Circumcisionis Christi).
Deel 37 t/m 43 van het Kerstoratorium
Fallt mit Danken, fallt mit loben is geschreven voor nieuwjaarsdag.
Het gehele vierde deel geeft uiting aan het volgen van Christus. Het openingskoor roept op tot dank en lof. Dit openingskoor ("Fallt mit Danken") is in 3/8-maat geschreven, als een zwierig menuet. Na de recitatieven van de Evangelist en die van de bas, gevolgd door een duet van sopraan en bas, zingt de sopraan de echo-aria Flößt mein Heiland. Deze aria is gecomponeerd als een Italiaanse giga. Het oorspronkelijke echo-spel uit de Herkules-cantate (BWV 213) is in het oratorium getransformeerd tot een dialoog tussen de gelovige ziel en de reddende Heer. 
Deel vier is het meest opzichzelfstaande deel van het oratorium: de toonsoort is F, er worden hoorns ingezet en in dit deel is de enige aria te vinden in de meer gebruikelijke 4/4-maat ("Ich will nur dir zu Ehren leben"), gecomponeerd als een 'ouderwetse' vierstemmige fuga met een gelijkwaardige partij voor tenor en instrumentale stemmen.
Opbouw.
Tekst "Fallt mit Danken, fallt mit loben"
Vijfde deel (voor de zondag na Nieuwjaar - Dominica post Festum Circumcisionis Christi).
Deel 44 t/m 54 van het Kerstoratorium
In 1734/1735 was er geen zondag tussen kerst en Oudjaar, maar wel een tussen Oudjaar en Driekoningen. Ehre sei dir, Gott, gesungen werd gezongen op deze zondag na nieuwjaarsdag. In deze cantate wordt het bezoek van de drie wijzen uit het oosten aan koning Herodes behandeld. De cantate vertelt over het licht dat de wijzen hebben gezien. Het vijfde deel opent met een nieuw gecomponeerd koor in snel tempo, dat oproept om Gods glorie te bezingen, en waarin de oboe d'amores concerteren met de strijkers en alle instrumenten op hun beurt een dialoog aangaan met de zangers. Het recitatief van de Evangelist, het daarop volgende koor plus het recitatief van de alt en de rustig doorgaande aria van de bas bezingen het licht dat Christus heeft gebracht, gesymboliseerd door de ster die aan de wijzen verschijnt. Voordat dit deel wordt afgesloten door het recitatief van de alt en een koraal, worden in een terzet van sopraan, alt en tenor, begeleid door een soloviool, twijfels over wanneer de tijd van Christus' troost zal komen resoluut door de alt (=Maria) terzijde geschoven.
Opbouw.
Tekst "Ehre sei dir, Gott, gesungen"
Zesde deel (voor Driekoningen of Openbaring van de Heer - Festo Epiphanias).
Deel 55 t/m 65 van het Kerstoratorium
Herr, wenn die stolzen Feinde schnauben is geschreven voor Driekoningen en vertelt van het bezoek van de wijzen uit het oosten aan Jezus. In dit deel staat centraal dat de vijandelijke machten het Christuskind geen schade kunnen toebrengen. Bach maakte hier een koppeling naar het heden, door te stellen dat ook een gelovige, die zich onder Jezus’ bescherming stelt, veilig is.
In het openingskoor, een passepied, keren de pauken en trompetten uit deel één weer terug. Concertante delen worden afgewisseld met fuga's en canons. De 'stolzen Feinde' (de harde dissonanten) worden overwonnen door het geloof (de stralende akkoorden en trompetfanfares). Deel zes is een muzikale synthese van het oratorium als geheel: het openingskoor in 3/8-maat, de dansante ¾-maat voor de sopraanaria "Nur ein Winken von seinem Händen", de galante 2/4-maat in de bruisende tenoraria "Nun mögt ihr stolzen Feinde schrecken" en de traditionelere 4/4-maat voor het slotkoraal. Dit slotkoraal is een stralend concertant deel met een prominente trompetpartij, waarbij Bach de koraalmelodie "Herzlich tut mich verlangen" – ook gebruikt voor het eerste koraal van het oratorium – gebruikt. In deel één nog met een tekst die de verwachting van Christus' komst uitdrukt, hier de triomfantelijke overwinning van Christus op het kwaad.
Opbouw.
Tekst "Herr, wenn die stolzen Feinde schnauben"
Geselecteerde discografie.
Complete opnames van Bachs Kerstoratorium:
Ballet.
Nadat de Amerikaans-Duitse choreograaf John Neumeier in 2007 reeds de eerste drie cantates van dans voorzag, maakte hij in 2013 een nieuwe avondvullende balletvoorstelling met het integrale Weihnachtsoratorium. Het slotkoraal van de laatste cantate verving hij wel door een herhaling van het beginkoor van de eerste cantate. Zonder letterlijk het kerstverhaal te brengen, blijft Neumeier dicht bij de meerlagige kerstsfeer die in de muziek van Bach en de tekst van Picander werden verwerkt: vreugde, vermoeidheid, spanning, eenzaamheid, troost, strijd, verlossing. Het vertrekpunt is een eenzame man die kerst probeert te vieren en het publiek meeneemt in een abstractere versie van het kerstverhaal. De originele muziek wordt door hem tussendoor aangevuld met korte deuntjes op mondharmonica. Een man en een vrouw die een kind op de wereld zetten verbreden de rol van Maria en Jozef. De altsolo wordt meestal door de vrouw verbeeld, de tenorsolo door de man. De bas- en sopraansolo worden verbeeld als engelen. Ook een herder, drie wijzen en Herodes krijgen een plaats in de voorstelling, maar zijn niet gekoppeld aan een solozanger. De snelle dansante koorpassages die Bach schreef, worden vertolkt door grote vinnige groepsdansen.

</doc>
<doc id="33973" url="https://nl.wikipedia.org/wiki?curid=33973" title="HPSG">
HPSG



</doc>
<doc id="33974" url="https://nl.wikipedia.org/wiki?curid=33974" title="Hoendiep">
Hoendiep

Het Hoendiep (Gronings: "Houndaip") is een kanaal gelegen tussen de stad Groningen en Zuidhorn (Noordhornerga). Voor 1938 heette het huidige gedeelte van het Van Starkenborghkanaal van Zuidhorn tot de Friese grens ook Hoendiep. De weg aan de zuidzijde van het Van Starkenborghkanaal heet overigens nog steeds "Hoendiep".
Het huidige diep is 15 km lang. Aan het Hoendiep liggen Groningen, Hoogkerk, De Poffert, Enumatil, Zuidhorn en Briltil.
Geschiedenis.
Het Hoendiep liep oorspronkelijk vanaf een punt ten westen van de Groninger "Aapoort" naar De Poffert. Vandaar voer men, om in Friesland te komen, via de Gave (nu grotendeels verdwenen) naar het Lettelberterdiep. Men volgde dit diep tot Briltil en ging vanaf daar via het Niekerksterdiep en het Kolonelsdiep naar het Bergumermeer. Het verlengde van het Hoendiep tussen Briltil en de Oude Riet wordt het Stille Diep genoemd.
Van 1654 tot 1657 werd het Hoendiep van de Bril via het Stille Diep verlengd naar het noorden tot Noordhornertolhek. Vandaar ging men westwaarts, het huidige tracé van het Van Starkenborghkanaal, tot het weer aansloot aan het Kolonelsdiep bij Gerkesklooster. In of vlak voor 1675 werd het diep verlegd. Noordelijk van Oostwold werd een verbinding gegraven van De Poffert naar het Lettelberterdiep, (het huidige tracé De Poffert - Enumatil). De Gave bij Oostwold verloor zijn betekenis en verzandde. Door het nieuwe tracé werd de verbinding ongeveer 2 km korter. In de tijd van de trekvaart betekende dit al snel een tijdwinst van één uur.
In 1863 is een verbinding via de "Westerhaven" (een gedeelte van de voormalige stadsgracht) met het Hoornsediep gegraven en werd de Westerhavensluis aangelegd. Het landverkeer langs de Westerhaven naar Paterswolde, dat de nieuwe verbinding tussen het Hoendiep en de Westerhaven moest kruisen, maakte toen gebruik van de "Kroodersbrug". Om de toch wel bochtige scheepvaartroute te verbeteren, is in 1909 het Eendrachtskanaal in gebruik genomen. Later zijn de Westerhaven en het gedeelte van het diep tussen de haven en het Eendrachtskanaal gedempt. De straatnaam is nog steeds Hoendiep.
Door de aanleg van het Van Starkenborghkanaal heeft het kanaal zijn functie voor de beroepsvaart nagenoeg verloren. Het enige stuk dat nog als zodanig wordt gebruikt, is een gedeelte bij Vierverlaten, dat via het Aduarderdiep te bereiken is. In de N370 ("Laan 1940-1945", Ringweg Groningen) ligt zelfs een duiker.
Naam.
Volgens Moritz Schönfeld verwijst de naam Hoendiep naar vuil, modderig water en is daarbij verwant aan namen als Hoerediep, Honte en Hunze. Mogelijk is de naam zelfs een verbastering van Hunsinge, een natuurlijk water dat op nagenoeg dezelfde plek begint.
De vergelijkbare naam komt ook voor in bijvoorbeeld Nedersaksen: de rivier de Hunte. Een priel ten zuiden van het Duitse eiland Langeoog draagt de naam: "Hungat".
Een veelgehoorde verklaring is dat de naam afkomstig zou van de streek "Hoen", even ten westen van het toenmalige Groningen. De ook wel gehoorde bewering dat de naam afkomstig zou zijn van het logement De Hoen, is niet waar – het is waarschijnlijk – in beide gevallen – andersom.

</doc>
<doc id="33977" url="https://nl.wikipedia.org/wiki?curid=33977" title="Marquesaseilanden">
Marquesaseilanden

De Marquesaseilanden of Markiezenarchipel vormen een eilandengroep in de Stille Oceaan en maken deel uit van Frans-Polynesië. In het Frans heten ze de "Îles Marquises". In het Marquesan heten ze het land van de mannen, in het Noord-Marquesan "Te Henua Kenata", in het Zuid-Marquesan "Te Fenua `Enana". De eilanden hebben samen 9346 (2017) inwoners.
In 2024 werden de eilanden erkend als gemengd natuurlijk en cultureel werelderfgoed tijdens de 46e sessie van de UNESCO Commissie voor het Werelderfgoed en bijgeschreven op de werelderfgoedlijst onder de titel "Te Henua Enata – De Marquesas-eilanden". De erkenning was gebaseerd op een uitzonderlijke getuigenis van de territoriale bezetting van de Marquesas-archipel door een menselijke beschaving die rond het jaar 1000 over zee arriveerde en zich tussen de 10e en de 19e eeuw op deze geïsoleerde eilanden ontwikkelde. Het is ook een hotspot van biodiversiteit die onvervangbare en uitzonderlijk goed bewaarde mariene en terrestrische ecosystemen combineert. Gekenmerkt door scherpe bergkammen, indrukwekkende toppen en kliffen die abrupt boven de oceaan uitsteken, zijn de landschappen van de archipel ongeëvenaard op deze tropische breedtegraden. De archipel is een belangrijk centrum van endemisme, de thuisbasis van zeldzame en diverse flora, een diversiteit aan emblematische mariene soorten en een van de meest diverse zeevogelassemblages in de Stille Zuidzee. De wateren van Marquesan zijn vrijwel vrij van menselijke uitbuiting en behoren tot de laatste mariene wildernisgebieden ter wereld. Het pand omvat ook archeologische vindplaatsen, variërend van monumentale droge stenen bouwwerken tot lithische sculpturen en gravures.
Trivia.
In België zijn deze eilanden vooral bekend door Jacques Brel, die samen met minnares Maddly Bamy met zijn zeiljacht Askoy II naar Hiva Oa voer. Johan Verminnen, een groot bewonderaar van Brel, zingt in zijn lied "Ik wil ik wil ik" dat hij naar Brels Îles Marquises wil gaan. Ook de Franse schilder Paul Gauguin spendeerde zijn laatste jaren op de Marquesaseilanden en ligt evenals Brel begraven op de begraafplaats le cimetière du Calvaire op het eiland Hiva Oa. 

</doc>
<doc id="33978" url="https://nl.wikipedia.org/wiki?curid=33978" title="Hiva Oa">
Hiva Oa

Hiva Oa is een eiland in de Stille Oceaan dat deel uitmaakt van de Marquesaseilanden (Frans-Polynesië). Hiva Oa is het op een na grootste eiland in deze archipel. De hoofdplaats heet Atuona. Toerisme is er een belangrijke bron van inkomsten.
De Franse schilder Paul Gauguin en de Belgische zanger Jacques Brel brachten het laatste deel van hun leven op het eiland door. Beiden liggen er begraven, enkele stappen van elkaar verwijderd. Op het eiland bevindt zich een museum dat voor een deel gewijd is aan Gauguin en een ander deel aan Brel.
Het lokale Polynesische dialect van Hiva Oa heet ook Hiva Oa.
Volgens het lokale scheppingsverhaal schiepen de goden de eilanden als hun woning, daarom dragen alle eilanden in de archipel namen die samenhangen met het bouwen van een huis. "Hiva Oa" betekent "lange nokbalk".

</doc>
<doc id="33979" url="https://nl.wikipedia.org/wiki?curid=33979" title="Pond (massa)">
Pond (massa)

Een pond is een oude eenheid van massa, die over het algemeen 500 gram inhoudt.
Geschiedenis.
Het traditionele Nederlandse pond woog ca. 480 gram en was verdeeld in (meestal) 16 ons. Het Vlaamse pond woog ongeveer 433 gram. Zoals met veel maten, waren er bij beide plaatselijke verschillen en ook verschillen afhankelijk van het materiaal. De afkorting 'lb' staat voor "libra" en werd in Nederland tot in de twintigste eeuw gebruikt voor de aanduiding van het pond.
In 1820, toen het Nederlandse metrieke stelsel werd ingevoerd, werd de waarde van het Nederlandse pond bepaald op 1 kilogram. Vóór die tijd had het pond uiteenlopende waarden. 
Pas met de Wet van 7 april 1869 (Staatsblad No.57) werden oude benamingen, waaronder ook het pond, afgeschaft en vervangen door de tegenwoordig gebruikte aanduidingen, zoals kilogram. Met de IJkwet van 1937 werd het pond (ter waarde van een halve kilogram) officieel afgeschaft. In het alledaags spraakgebruik heeft het pond de waarde van een halve kilogram behouden; een waarde die dicht bij de oorspronkelijke waarde van voor 1820 ligt.
Wettelijke aspecten.
Omdat het pond, in tegenstelling tot de kilogram, niet wettelijk is omschreven, mogen winkeliers in sommige landen de term pond niet meer gebruiken. In Nederland heeft de Metrologiewet hierop betrekking. Bij een wettelijk vastgestelde eenheid van massa kan men zich er altijd op beroepen dat men te weinig of te veel heeft gekregen. Bij een pond is dat, vanwege het ontbreken van zo'n wettelijke vastlegging, niet mogelijk. Op prijskaartjes ziet men daarom de prijs per 500 gram.

</doc>
<doc id="33980" url="https://nl.wikipedia.org/wiki?curid=33980" title="Messing-en-groefverbinding">
Messing-en-groefverbinding

Een messing-en-groefverbinding, mes en groef of tand en groef is een houtverbinding waarbij stukken hout over de lengte met elkaar worden verbonden.
De verbinding kan behalve door een vaste veer, ook door middel van een losse veer tot stand worden gebracht. De beide te verbinden delen zijn in dat geval voorzien van een groef waarin de losse -meestal hardhouten- veer wordt geplaatst. Een dergelijke verbinding wordt vrijwel altijd gelijmd.
Dit type verbinding wordt toegepast bij houten vloer- en wanddelen. Aan de smalle kant van de plank wordt over de volle lengte hout weggefreesd, zodat er in het midden een uitstekende rand of messing overblijft. Aan de andere kant van de plank, eveneens over de volle lengte, wordt in het midden een groef gefreesd. De verbinding bestaat hierin dat de "messing" (ook wel "veer" genoemd) precies in de groef van de volgende plank past. Vroeger werd de groef er met een ploegschaaf met de hand ingeschaafd en de veer (messing) met een veerploeg geschaafd.
Andere benamingen:

</doc>
<doc id="33981" url="https://nl.wikipedia.org/wiki?curid=33981" title="Vervoersautoriteit">
Vervoersautoriteit



</doc>
<doc id="33983" url="https://nl.wikipedia.org/wiki?curid=33983" title="Poelietrekker">
Poelietrekker

Een poelietrekker is een stuk gereedschap waarmee flenzen, lagers en koppelingen van een as gehaald kunnen worden. Een poelietrekker kan bestaan uit twee of drie "grijpers". De werking van de poelietrekker is door de grijpers achter bijvoorbeeld een lager te haken en dan de bout tegen de as waarop het lager zit te draaien. Vervolgens wordt met een steek- of ringsleutel de zeskantige kop van de bout aangedraaid totdat het lager loskomt.
Er bestaan ook poelietrekkers die uit een ronde metalen cilinder bestaan, waarvan een open kant is dichtgelast. Hierin zit in het midden een zware bout bevestigd met een zeskantige moer. In tegenstelling tot de hierboven beschreven poelietrekker, gaat de werking bij deze poelietrekker als volgt. De poelietrekker wordt bijvoorbeeld over de rotor van een motor geschoven, en de lange bout in de rotor. Door de bout aan te draaien, zal de rotor loskomen van de krukas.
Wat poelietrekkers gemeen hebben, is het feit dat steeds het ene deel gefixeerd wordt terwijl het ander wordt losgewerkt.

</doc>
<doc id="33984" url="https://nl.wikipedia.org/wiki?curid=33984" title="Ons (massa)">
Ons (massa)

Het ons is een oude maat van massa. In het huidige spraakgebruik is één ons gelijk aan 100 gram.
Voor de invoering van het metrieke stelsel was een ons, in de oude spelling geschreven als "once", meestal ca. 30 gram en was het 1/16 van een pond (ca. 480 gram) of 1/12 van een medicinaal pond (ca. 375 gram). Het once was zelf onderverdeeld in acht drachmen.
De huidige waarde van 100 gram ontstond bij de invoering van het Nederlands metriek stelsel in 1820. Bij de IJkwet van 1937 is het ons definitief afgeschaft en sindsdien is het slechts een officieuze maat.
Ounce.
Binnen het Anglo-Amerikaanse maatsystemen wordt het ons, in het Engels "ounce", nog gebruikt met de waarde van een zestiende "pound" (28,349523125 gram).

</doc>
<doc id="33985" url="https://nl.wikipedia.org/wiki?curid=33985" title="Klopboormachine">
Klopboormachine

Een klopboormachine is een variant van de elektrische boormachine. Boormachines zijn vaak van een "hamerfunctie" voorzien om efficiënter in baksteen of beton te boren. De boor wordt dan krachtig heen-en-weer bewogen in de lengterichting van de boor. Door deze 'hamerslag' wordt het materiaal verpulverd, terwijl de roterende beweging het 'puin' afvoert.
Bij de gewone klopboormachine wordt deze kloppende beweging verkregen door een mechanische omzetting van de rotatie van de boor. De klopbeweging is normaal niet voelbaar als de boor vrij draait, en neemt toe naarmate meer druk wordt uitgeoefend op de boor. Zowel de rotatiesnelheid als de uitgeoefende druk beïnvloeden de efficiëntie.
Voor het zwaardere werk kunnen beter boorhamers worden gebruikt, waar het klopmechanisme onafhankelijk wordt aangedreven en waar niet de gehele boorkop mee klopt.
Voor het boren in steen is een speciale spiraalboor nodig: de "steenboor". Deze is voorzien van twee hardmetalen vleugels in de punt, gemaakt van wolfraamcarbide ("Widia"). Er zijn ook boren waarvan de punt is bezet met industriediamant of korrels van wolfraamcarbide.
Klopboormechanisme.
Het mechanisme dat voor de kloppende beweging zorgt bevindt zich in de boormachine, net achter de boorkop. Op de booras is een schijf gemonteerd, die op één zijde getand is. Elke tand is driehoekig in doorsnede, met een lange opgaande zijde, en een korte, vrijwel loodrechte afgaande zijde. Een gelijkaardige schijf staat daar tegenover, vast in de machine gemonteerd, met de tanden naar elkaar.
Een veer duwt de twee schijven uit elkaar, en als het klopboormechanisme uitgeschakeld staat, wordt deze stand geblokkeerd: de schijven raken elkaar niet. Als het mechanisme ingeschakeld staat, zal het getande patroon van de twee zijden in elkaar passen zodra druk wordt uitgeoefend op de booras. De kloksgewijze rotatie van de as zal de lange tandzijden over elkaar doen glijden, en zo de twee schijven (en dus ook boor en machine) uit elkaar drijven. Aan het einde van de tand vallen deze weer in elkaar, onder de druk die op de machine wordt uitgeoefend, en zo begint het proces opnieuw. De vele tanden en snelle rotatie zorgt voor een zeer sterke vibratie, die in staat is steen te verpulveren. 
De wrijving zorgt ook voor een snelle slijtage van het mechanisme, waardoor de effectiviteit snel vermindert. Hierna is de boormachine alleen nog maar geschikt om zonder kloppen te boren, of om gereedschappen als staalborstels of mixers aan te drijven.
Werkveiligheid en gezondheid.
Doordat de gebruiker een redelijk sterke druk moet uitoefenen op de machine, levert hij een deel van de arbeid. Boren met de klopfunctie is daardoor aanzienlijk vermoeiender dan normaal boren.
De hevige trilling kan bovendien een zekere gevoelloosheid veroorzaken in hand en arm. De combinatie van deze factoren (kracht zetten, vermoeiing, gevoelloosheid) kan het risico van ongelukken aanzienlijk verhogen. Gebruik op een onstabiele ondergrond (bv. ladder) is ten zeerste af te raden.
Het volume van het geluid van een kloppende boormachine kan ruim boven de toegestane geluidsnorm komen en het is sterk aan te raden om gehoorbescherming te gebruiken. 
De sterke vibratie terwijl kracht wordt uitgeoefend vormt een aanzienlijke belasting op de gewrichten: pols, elleboog en schouder, en kan bij overmaat tot spierpijn en zelfs gewrichtspijn leiden.
Bij veelvuldig of langdurig gebruik is het daarom aangeraden een boorhamer te gebruiken; deze kan gehanteerd worden zonder veel druk uit te oefenen.

</doc>
<doc id="33986" url="https://nl.wikipedia.org/wiki?curid=33986" title="Heule">
Heule

Heule is een dorp in de Belgische provincie West-Vlaanderen en een deelgemeente van de stad Kortrijk, het was een zelfstandige gemeente tot aan de gemeentelijke herindeling van 1977. Heule heeft een oppervlakte van 1180 hectare, op 1 januari 2020 telde het 11.996 inwoners. Het is hiermee naar inwonersaantal de grootste deelgemeente van Kortrijk. Omliggende gemeentes zijn Bissegem, Gullegem, Lendelede en Kuurne. Op de grens van Heule, Kuurne en Lendelede ligt het dorp Sente (ook Sint-Katharina of Sint-Katrien genoemd).
Etymologie.
Volgens sommigen zou de Heulebeek, die door het dorp stroomt, haar naam aan het dorp danken, maar volgens anderen zou Heule een verbastering zijn van "geul" of "geule", de greppel waarin een beek loopt, en zou het dorp de naam van de beek gekregen hebben.
De naam Heule werd voor het eerst vermeld in 1111, waarin sprake is van "Sigerus de Hula".
Geschiedenis.
Neolithische nederzettingen werden op het grondgebied van Heule aangetroffen en ook de Romeinen hadden er nederzettingen, getuige vondsten van Gallo-Romeinse nederzettingen. Zij legden wegen aan door dit gebied.
In 1111 werd Heule voor het eerst schriftelijk vermeld en in 1143 was er al sprake van een zelfstandige parochie en in 1144 werd melding gemaakt van een kerkgebouw.
Heule was een heerlijkheid die afhankelijk was van de Graaf van Vlaanderen. Omstreeks 1570 woedde de beeldenstorm, waarbij het koor van de kerk en de grafkapel van de heren van Heule werden verwoest. In 1578 werd vermoedelijk het kasteel verwoest. Ook de twee Frans-Spaanse oorlogen berokkenden veel schade. Heule bleef tot 1713 in handen van Frankrijk en kwam daarna weer bij de Oostenrijkse Nederlanden. De Oostenrijkse Successieoorlog leidde opnieuw tot een invasie van Franse troepen, maar in 1748 kwam Heule weer aan Oostenrijk. Franse troepen leidden einde 18e eeuw weer tot plunderingen, en in 1794 kwam Heule aan Frankrijk.
Huisnijverheid was al in de 18e eeuw aanwezig, maar vanaf 1850 nam de vlasnijverheid een hoge vlucht. Er werden een aantal zwingelmolens gebouwd welke later grotendeels vervangen werden door met stoomkracht aangedreven zwingelarijen. In 1860 kwam met "De Quinnemar" de eerste vlasverwerkingsfabriek in Heule. Meerdere vlasgerelateerde bedrijven volgden: roterijen, een linnenblekerij en dergelijke. "De Jaegher" was een linnenweverij; "Verhoost" had vanaf 1905 een lijnwaadfabriek. Een "loodwitfabriek", van "Paul Lagae", kwam in 1875. "De Meestere" opende in 1905 een metaalconstructiebedrijf en "De Quinnemar" vestigde in 1901 een brouwerij.
In 1806 werd een armenschool opgericht en hieruit ontstond het klooster van de "Zusters van Liefde van Heule", van waaruit in 1936 een meisjesschool werd opgericht. In 1854 kreeg ook Heule-Watermolen een eigen school.
Eind juni 1917 begon de beruchte Duitse piloot Manfred von Richthofen met het "flying circus" tegen de geallieerden gericht. In oktober 1918 werd het dorp onder vuur genomen, waarbij veel slachtoffers te betreuren waren.
Na de Eerste Wereldoorlog ging de industrialisatie verder met in 1928 de zijdeweverij "Van Ackere en Vandeginste", de twijnderij en weverij voor meubelstoffen "N.V. Velam" in 1929. In 1932 volgden een constructiewerkplaats voor pompen en compresseoren ("Lepauw"), een betonwerkerij ("Lapeire") en een katoenweverij ("Cleppe").
De Tweede Wereldoorlog leverde schade op in mei 1940 in het kader van de Leieslag. In mei en juli 1944 werd Heule getroffen door geallieerde bombardementen, en op 7 september 1944 werd het dorp bevrijd.
Na de Tweede Wereldoorlog raakte de vlasnijverheid in de problemen. De vlasverwerkers schakelden over op weverijen. In 1959 waren daar een negental van. In 1960 werd het bedrijventerrein "Leiedal" aangelegd en kwam er gemengde industriële bedrijvigheid. Er werden nieuwe woonwijken gebouwd zoals de "Nieuwe Wijk" in 1956 en de "Tinekeswijk" in 1967, "Kromme Olm" (1973) en "Kransvijver" (1975).
Zo evolueerde Heule tot een sterk verstedelijkt dorp, vastgegroeid aan de kom van Kortrijk.
Wapen van Heule.
Het wapen van Heule is een onofficieel wapen die enkele keren in de geschiedenis terug gekomen is, maar waar weinig verhaal achter zit. Desondanks is het nog steeds bekend onder de Heulenaren.
De vorm.
De oorsprong van de vorm van het wapen gaat terug tot de jaren 1200. Het komt terug in de zegel van Walter I of Wouter I van Zomergem. Hij werd heer van Heule, vermeld van 1197 tot 1233. Daardoor begon W. I zichzelf "van Heule" te noemen. Ook van zijn opvolger zijn er zegels bewaard, waar het wapen op voorkomt. Door deze reden hebben de wapens van Heule en Zomergem dezelfde vorm. De heerlijkheid Heule kwam daarna in handen van het huis van Fléchin (14e eeuw). Zij nemen het wapen niet over. De reden hiervoor was omdat het geen link heeft met de heerlijkheid Heule of de parochie Heule als bestuurlijke omschrijving. Hierdoor verdween het wapen.
Jaren en generaties later werd Rogier Boetelin heer van Heule, dit is rond het jaar 1376 wanneer zijn vader stierf. De nakomelingen van R. Boetelin kregen toelating van de hertog van Bourgondië om het wapenschild te voeren. De Boetelin’s werden echter opgevolgd door de huizen Van der Gracht, Van Liedekerke, Basta en d’Ennetières. Zij gebruikten allemaal hun eigen familiewapens, waardoor het wapen van Heule weer verdween.
In 1913 werden nieuwe gemeentewapens vastgelegd. Toen keken ze terug naar het oorspronkelijke wapen van Heule. Aangezien d’Ennetières, de laatste heren van Heule, ook Bissegem, Rollegem, … bezaten. Als ze dit familiewapen gekozen zouden hebben, zou dit hetzelfde zijn als deze andere gemeentes.
De kleuren.
"In goud een rood schildhoofd met 3 palen van zilver."
Het Wapenboek van Gelre toont de kleuren. Ook in Armorial Bellenville, een handschrift uit de 14de eeuw, zien we een wapen met kleur. Naast een schild hoort ook een helm, dekkleden, wrong en helmteken. Het helmteken bestond uit een gekroonde zwanenhals van zilver gekroond van goud tussen een vlucht van hermelijnen. Veel meer dan dit is niet bekend over de kleuren van het wapen.
De weinige info.
In 1950 werd er door M. Coppernolle de vraag gesteld aan de gemeente Heule of er een dossier over dit wapen. De gemeentesecretaris van dat moment, antwoordde hierop dat er weinig bronnen aanwezig zijn in de Heule of Stad Kortrijk. Daarnaast zijn er, behalve bovenstaande gegevens, geen vertellingen, sage noch andere volksverhalen verbonden aan dit wapen.
Een vlag.
Heule heeft nooit een officiële vlag gehad. Dit omdat het decreet van 1977 te laat kwam hiervoor. Er zijn wel privé-initiatieven die een Heulse vlag bezorgden. Het Heulse wapen werd gewoon in de vlag verwerkt. Deze werd op feestelijkheden uitgehangen, zoals op de Tinekesfeesten.
Natuur en landschap.
Heule ligt in Zandlemig Vlaanderen met een hoogste punt van 41 meter. De Heulebeek is de belangrijkste waterloop welke meanderend door het dorp loopt in oostelijke richting, om bij Kuurne in de Leie uit te monden. Het zuiden van de deelgemeente is sterk verstedelijkt met woonwijken, de ringweg om Kortrijk en een bedrijventerrein.
Cultuur.
Het volksliedje "Tineke van Heule" (door René de Clercq) dankt zijn naam aan dit dorp. Jaarlijks worden er in het tweede weekend van september Tinekesfeesten gevierd. Gedurende de Tinekesfeesten vinden ook de Tinekeseverkiezingen plaats, waarvan de winnaar op de laatste dag van de Tinekesfeesten tot Tineke van Heule wordt gekroond. Ook in de wijk Heule-Watermolen wordt een Tinekesverkiezing gehouden: "Tineke van de Watermolen". Vroeger mocht de winnares van Tineke van de Watermolen rechtstreeks meedoen aan Tineke van Heule, maar dit is (om praktische redenen) niet meer het geval. In Heule is de Vlaamse schrijver Stijn Streuvels (Franciscus Petrus Maria (Frank) Lateur) op 3 oktober 1871 geboren. Een gedenksteen is terug te vinden in de Kortrijkstraat. Er zijn wijken/straten in Heule genoemd naar bekende stukken van deze schrijver, zoals Zomertij, Najaar en Winterland.
Sport.
Er zijn twee sportcentra in Heule. Op het Lagaeplein is er de gemeentelijke sporthal met zwembad en er is het sportcentrum de Wembley met een atletiekpiste en voetbalpleinen. Heule heeft één voetbalclub, namelijk KdNS Heule. De ploeg komt uit in Derde Provinciale C.
Heule telt twee badmintonclubs, beide gevestigd op het Lagaeplein. Een eerste club 'gezinsbadminton' richt zich vooral op recreanten. De tweede club 'LEBAD Kortrijk' dient zowel competitiespelers als recreanten en heeft een uitgebreide jeugdwerking. LEBAD Kortrijk heeft ploegen die in de gemengde-, heren- of dames-competitie aantreden, zowel op provinciaal, liga als nationaal niveau. LEBAD Kortrijk werd landskampioen in 2012 en in 2016 (6/3/2016).
Verder heeft Heule één tafeltennisclub met als thuisbasis de gemeentelijke sporthal Lagaeplein, namelijk TTC Heule. Deze club heeft 2 ploegen die in derde provinciale spelen.
Naast de voetbalclub en de tafeltennisclub is er sinds 2009 een rollerhockeyclub, genaamd RHC Hannes. Deze sportclub speelt voornamelijk wedstrijden in het sportcentrum Lagae en recreatieve wedstrijden in de sporthal van Rollegem. In 2014 was Heule Dorp van de Ronde, een dorp dat in de kijker wordt gezet tijdens de Ronde van Vlaanderen.
Geografie.
Wijken in Heule.
Verder is er het Rijs, dat gedeeltelijk tot Gullegem behoort, met onder meer de Roeselaarsestraat (die in Gullegem de Torrestraat heet, dit omdat er door de fusie met Wevelgem al een andere Roeselaarsestraat is). Vroeger werd daar ook 'Rijskes Kerremesse' gehouden.
Nabijgelegen kernen.
Gullegem, Kortrijk, Kuurne, Sente, Bissegem

</doc>
<doc id="33988" url="https://nl.wikipedia.org/wiki?curid=33988" title="Pound">
Pound



</doc>
<doc id="33990" url="https://nl.wikipedia.org/wiki?curid=33990" title="God save the king">
God save the king



</doc>
<doc id="33992" url="https://nl.wikipedia.org/wiki?curid=33992" title="'t Hof van Commerce">
't Hof van Commerce

 't Hof Van Commerce is een Vlaamse hiphopgroep uit Izegem, bestaande uit Flip Kowlier (Filip Cauwelier) alias 'Levrancier' en Buyse (Serge Buyse) alias 'BZA' of 'Dommestik'. 
De raps gebeuren overwegend in het West-Vlaams en zijn veelal humoristisch van inslag, maar ook vaak politiek getint. Op hun cd's zijn vaak vele gast-rappers te beluisteren. Onder hen bijvoorbeeld Balo (ex-Starflam), Brahim, Riemeloare (De Nihilisten), TLP, Gabriel Rios, MC's Spok en Statiek (Indigenous), Peter Lesage en Nina Babet (onder andere Moiano).
Elk lid heeft naast zijn carrière bij 't Hof Van Commerce ook een solocarrière uitgebouwd. Flip Kowlier bracht in 2001 zijn eerste soloalbum "Ocharme ik" uit, 4T4 is de drijvende kracht achter Ultrasonic 7 en Serge Buyse is actief als striptekenaar en bracht eveneens een soloalbum uit (2011). Zijn Engelstalige debuutstrip "Adventures in Cult City" werd in 2010 voorgesteld aan het publiek.
Geschiedenis.
In het begin was er de Izegemse crossoverband "The Prophets of Finance", die ergens rond 1993-1994 ophield te bestaan. In 1997 ontstond "het Hof Van Commerce" ("'t Hof Van Commerce") en in 1998 debuteerde de groep met de cd "En in Izzegem". Van deze cd werden ongeveer 8000 exemplaren verkocht. Ook nadien verwezen de leden van 't Hof van Commerce in verschillende nummers naar hun Izegemse roots.
Reeds het daaropvolgende jaar verscheen hun tweede album: "Herman", waarvan er maar ongeveer 5000 exemplaren verkocht geraakten. Na enkele jaren bracht de groep in 2002 hun derde album op de markt: "Rocky 7". Dit werd met zo'n 10.000 verkochte exemplaren wel een succes. De groep speelde in 2003 dan ook op de meeste festivals in België en Nederland (onder meer de Lokerse Feesten, Lowlands, Marktrock Leuven en het hoofdpodium van Rock Werchter).
In 2005 verscheen hun vierde cd "Ezoa en niet anders", op een door henzelf opgericht label "Plasticine". Het album bereikte de tweede plaats in de Vlaamse Ultratop 200. Op 1 oktober 2005 won de groep een TMF Award voor beste Urban Nationaal.
Flip Kowlier vertelde op 20 december 2010 tijdens een interview op de Izegemse Radio Omroep dat er aan nieuw materiaal gewerkt werd. Toen Serge Buyse in 2011 het album "Buyse" uitbracht, werd duidelijk dat een reünie in de maak was. Dit resulteerde in het najaar van 2011 in een nieuwe single: "Wupperbol". Het nummer was de voorloper op het vijfde album "Stuntman", dat op 24 februari 2012 uitkwam. Het album bereikte meteen de eerste plaats in de iTunes charts en de tweede plaats in de Ultratop 200. De groep won bij de Music Industry Awards 2012 de prijs in de categorie Nederlandstalig.
In het voorjaar van 2018, ruim twintig jaar na de oprichting van de groep, verscheen een verzamelalbum: "Niemand grodder - De onutwisbaere culturele erfenisse van 't Hof van Commerce". Deze cd bevatte ook twee nieuwe nummers.
Eind maart 2024 besloot DJ 4T4 (Kristof Michiels) 't Hof van Commerce te verlaten. De groep gaat verder als duo.

</doc>
<doc id="33993" url="https://nl.wikipedia.org/wiki?curid=33993" title="PvdA (België)">
PvdA (België)



</doc>
<doc id="34000" url="https://nl.wikipedia.org/wiki?curid=34000" title="Molaar">
Molaar

Een molaar, dens molaris, maaltand, echte kies of grote kies is een tand in het achterste deel van de mond, vlak achter de premolaren. Molaren hebben in voorachterwaartse richting een dubbele knobbelstructuur. De functie is het vermalen van voedsel, meestal door ronddraaiende bewegingen. In een volledig volwassen gebit bevinden zich in totaal twaalf molaren, drie in elk mondkwadrant. In de tandheelkunde maakt men het volgende onderscheid tussen deze drie kiezen:
In het melkgebit worden de kiezen ook wel melkmolaren genoemd. In tegenstelling tot het volwassen gebit telt een volledig melkgebit slechts acht melkmolaren, twee in elk kwadrant.
Molaren in de bovenkaak heten ook wel bovenmolaren, molaren in de onderkaak ondermolaren.
Morfologie.
Het onderste gedeelte van een molaar bestaat uit twee of meer wortels. Tussen de wortels bevindt zich de furcatie (wortelsplitsing). Het bovenste gedeelte van een molaar heet de kroon en heeft knobbels bovenop. Bij een normale beet staan de knobbels aan de wangkant van de bovenmolaren buccaal ten opzichte van knobbels aan de wangkant van de ondermolaren. De bovenmolaren en de ondermolaren verschillen in een aantal opzichten van elkaar; zo zijn onder andere het aantal wortels en wortelkanalen verschillend.
Ondermolaren hebben over het algemeen twee wortels: een mesiale wortel (mesiovestibulair en mesiolinguaal zijn vaak versmolten) en een distale wortel. De drie kanalen zijn het mesiovestibulaire, het mesiolinguale en het distale kanaal.
Bovenmolaren hebben over het algemeen drie wortels (een palatinale wortel, een mesiovestibulaire wortel en een distovestibulaire wortel) en vier kanalen. Het vierde kanaal is daarentegen vaak zeer klein, maar blijkt bijna altijd aanwezig te zijn. Vaak maakt dit vierde kanaal een wortelkanaalbehandeling lastig.
Ook de molaren binnen een kwadrant verschillen van elkaar:
De eerste bovenmolaar heeft nog weleens een extra knobbel. Deze knobbel bevindt zich bij de al bestaande mesiopalatinale knobbel (aan de voorkant van het verhemelte). Deze extra knobbel wordt ook wel tuberculum van Carabelli genoemd.
Internationale tandnummering.
Om onduidelijkheid te voorkomen heeft elke tand in het menselijke gebit door de internationale tandnummering een nummer, gebaseerd op het kwadrant en de precieze plaats vanaf het midden. Hieronder zijn de nummers van de molaren in een volwassen gebit gegeven:
In een melkgebit wijkt de tandnummering af. De melkmolaren worden aangeduid als:

</doc>
<doc id="34001" url="https://nl.wikipedia.org/wiki?curid=34001" title="Premolaar">
Premolaar

De premolaren zijn de twee kiezen die zich normaal direct achter de hoektand bevinden. Ze worden ook weleens valse kiezen of kleine kiezen genoemd, omdat ze kleiner zijn dan de molaren. De premolaren hebben in mesiodistale (voorachterwaartse) richting een enkelvoudige knobbelstructuur. De functie is het vermalen van het voedsel, meestal door roterende bewegingen. In het volwassen gebit zijn er bovenaan én onderaan twee paar premolaren. Ze worden in het melkgebit voorafgegaan door de melkmolaren; het melkgebit bevat namelijk geen premolaren. De premolaren zijn meestal de laatste tanden die doorkomen in het wisselgebit. De molaren en eventuele verstandskiezen komen nog later door, maar dan spreekt men niet meer van een wisselgebit.
Men maakt in de tandheelkunde onderscheid tussen twee premolaren:
Internationale tandnummering.
In de Internationale tandnummering hebben de premolaren als eenheid 4 en 5, omdat het de vierde en vijfde tanden vanaf het midden zijn. Het gebit is opgedeeld in vier kwadranten, aangegeven met tientallen. Zo kan elke tand worden aangegeven met een getal. Premolaren worden aangegeven met deze nummers;

</doc>
<doc id="34002" url="https://nl.wikipedia.org/wiki?curid=34002" title="Valse kies">
Valse kies



</doc>
<doc id="34005" url="https://nl.wikipedia.org/wiki?curid=34005" title="Elpee">
Elpee



</doc>
<doc id="34006" url="https://nl.wikipedia.org/wiki?curid=34006" title="Noordned">
Noordned



</doc>
<doc id="34007" url="https://nl.wikipedia.org/wiki?curid=34007" title="ConneXXion">
ConneXXion



</doc>
<doc id="34008" url="https://nl.wikipedia.org/wiki?curid=34008" title="Universiteit Gent">
Universiteit Gent

De Universiteit Gent of UGent (tot 1991 Rijksuniversiteit Gent of RUG) is een universiteit in België, gelegen in de Oost-Vlaamse stad Gent.
Geschiedenis.
Oprichting.
De universiteit werd gesticht onder Koning Willem I, als gevolg van zijn politiek om de intellectuele achterstand van het zuiden van zijn Verenigd Koninkrijk der Nederlanden, het latere België, weg te werken. Net zoals de noordelijke Nederlanden kregen de zuidelijke Nederlanden drie "rijksuniversiteiten": in Gent, Leuven en Luik.
De Gentse universiteit werd plechtig geopend op 9 oktober 1817 en de eerste rector was Jean Charles Van Rotterdam. In het eerste jaar telde de universiteit 190 studenten, dertien personeelsleden en zestien professoren, van wie negen van buiten het tegenwoordige België kwamen, voornamelijk uit Noord-Nederland en Duitsland. Zij waren verdeeld over vier faculteiten: Letteren, Rechten, Geneeskunde en Wetenschappen. De voertaal was het Latijn.
Belgische onafhankelijkheid.
In 1830 was de studentenpopulatie aangegroeid tot 414, maar dat aantal daalde snel na de Belgische Revolutie, die de afschaffing van de faculteiten Letteren en Wetenschappen met zich meebracht. Pas vijf jaar later, met de wet op het hoger onderwijs van 1835, gaf de Belgische staat de twee faculteiten terug aan de Universiteit Gent, en kreeg ze daarbovenop de Technische Scholen toegewezen, die aan de faculteit Wetenschappen werden toegevoegd. Het zou nog 35 jaar duren voor het studentenaantal van 1830 terug werd bereikt. In de universitaire wedstrijden behaalde de Gentse universiteit in deze periode wel het grootste aantal prijzen.
De katholieke argwaan tegen de rijksuniversiteit kwam tot een hoogtepunt in de jaren 1850 met de zaak-Laurent-Brasseur. François Laurent was een rechtenprofessor wiens werk door toedoen van de Vlaamse bisschoppen op de Index werd geplaatst (1852). Een andere professor, Hubert Brasseur, werd er door vier studenten van beschuldigd dat hij in zijn college natuurrecht het goddelijk karakter van Christus ontkend had, hoewel hij naar eigen zeggen enkel betoogd had dat de officiële religieuze doctrine niet in harmonie kan zijn met de evolutie van de wetenschappen. In een explosief herderlijk schrijven, voorgelezen in alle kerken, brandmerkte bisschop Lodewijk Jozef Delebecque het onderwijs van deze hoogleraren als godslasterlijk en ketters (1856), twee weken later daarin bijgetreden door zijn Brugse collega Malou. De bisschoppen probeerden de unionistische regering-De Decker tot hun ontslag te bewegen, maar De Decker stelde in het parlement dat de vrije discussie grondwettelijk gewaarborgd was. De affaire veroorzaakte grote spanningen tussen ultramontaanse en liberale katholieken, die beiden meenden op pauselijke steun te kunnen rekenen. Het resultaat was niet alleen dat de regering viel, maar ook dat katholieke studenten de bisschoppelijke aanwijzing kregen de universiteit van Gent te mijden. Oost- en West-Vlaamse katholieken stuurden hun kinderen voortaan naar Leuven, voor zover ze dat al niet deden.
Met wisselend succes werden in deze periode de toelatingsvoorwaarden voor studenten nu eens verstrengd en dan weer versoepeld. In 1882 kwam de eerste vrouwelijke student, Sidonie Verhelst, de universiteit binnen en wel in de richting Wetenschappen. De Brusselse Emma Leclercq, die al een kandidaatsdiploma in de natuurwetenschappen van de ULB op zak had, was de eerste vrouw die het einddiploma behaalde.
Vanaf 1876 mocht de universiteit weer zelf de academische graden toekennen. Gedurende de dertig voorgaande jaren moesten de studenten hun examens afleggen voor een centrale examencommissie in plaats van voor hun eigen professoren. De wet van 1890 maakte de wetenschappelijke opbouw van de universiteit belangrijker: de practica en het onderzoekswerk deden hun intrede en de professoren kregen nu ook assistenten in dienst. Van een onderwijsinstelling kon de universiteit nu uitgroeien tot een onderzoeksinstelling.
Vernederlandsing.
Na de Belgische Revolutie in 1830 nam het Frans de plaats in van het Latijn als voertaal van de Gentse universiteit. Het Frans was toen de voertaal van de Belgische administratie. Tegen het einde van de negentiende eeuw begon de Vlaamse Beweging, onder impuls van Lodewijk de Raet, pogingen te ondernemen om de Gentse universiteit te vernederlandsen.
In de Eerste Wereldoorlog richtte Moritz von Bissing in 1916 de Vlaamsche Hoogeschool of "Von Bissinguniversiteit" op, wat deel uitmaakte van zijn verdeel en heerstactiek, de "Flamenpolitik". Het overgrote deel van de Vlaamse beweging, de zgn. 'passivisten' zoals Camille Huysmans, Frans Van Cauwelaert en Louis Franck (de "drie kraaiende hanen" die steeds gestreefd hadden naar hoger onderwijs in 't Nederlands), kantte zich vanaf het begin tegen deze Duitse inmenging in Belgische binnenlandse aangelegenheden en boycotte de Vlaamsche Hoogeschool. Ook het overgrote deel van de Vlaamse bevolking was ertegen gekant. De Vlaamsche Hoogeschool was een mislukking en werd gesteund door slechts een kleine minderheid flaminganten. Deze Vlaamsche Hoogeschool werd ongedaan gemaakt na de oorlog en als activisme of collaboratie met de Duitse bezetter beschouwd.
Op 22 november 1918 uitte koning Albert I, in zijn beroemde enige ooit, het voornemen van de regering tot een Vlaamse hogeschool in Gent. De vernederlandsing van de Gentse universiteit bleef de gemoederen daarna nog heviger beroeren en het kwam dikwijls tot hardhandige conflicten. Het naar een van de "drie kraaiende hanen" genoemde voorstel Franck speelde voor en na de Eerste Wereldoorlog een grote rol in de politiek, al werd het nooit in die vorm werkelijkheid. Onder de tegenstanders van de vernederlandsing bevond zich onder andere de Franstalige Gentse bourgeoisie.
Op 27 juli 1923 werd een wetsontwerp tot gedeeltelijke vernederlandsing, ingediend door de toenmalige minister van Kunsten en Wetenschappen Pierre Nolf, door beide Kamers aangenomen. De in feite tweetalige universiteit zou voortaan zowel een Nederlandstalige als een Franstalige afdeling kennen. Wie aan een Nederlandse afdeling was ingeschreven zou één derde van de lessen in het Frans krijgen, de overige twee derde in het Nederlands, en vice versa voor de Franstalige afdeling. Deze omslachtige regeling leverde de RUG al snel de schertsende bijnaam "Nolfbarak" op. In 1930 werd, op initiatief van de Waalse eerste minister Henri Jaspar, de universiteit, als eerste van België, definitief vernederlandst. De eerste rector van de eentalig Nederlandse Universiteit was August Vermeylen (tot 1933).
Tijdens de Tweede Wereldoorlog probeerde de Duitse bezetter van de Rijksuniversiteit een universitaire instelling met Germaanse oriëntering te maken. Professoren werden ontslagen en ex-activistische hoogleraren werden aan de universiteit opgedrongen. Naarmate de oorlog vorderde kwamen er ook meer weerstandskernen aan de Gentse universiteit.
Na de Tweede Wereldoorlog.
In de tweede helft van de twintigste eeuw groeide de Gentse universiteit uit tot een massa-universiteit. Daar waren de maatregelen voor de democratisering van het hoger onderwijs in Vlaanderen, die in de jaren vijftig en zestig werden ingevoerd, zeker niet vreemd aan. De Universiteit Gent had in 1949 al een Sociale Dienst voor Studenten opgericht en het studentenrestaurant "De Brug" geopend, waar studenten dagelijks een middagmaal aan lage prijzen konden nuttigen. Toen in 1954 bij wet het Nationaal Studiefonds werd opgericht, om studiebeurzen te verlenen aan begaafde en minvermogende jongeren, steeg de studentenpopulatie opvallend snel. In 1953 waren er voor het eerst meer dan 3000 studenten ingeschreven, in 1959 werd de kaap van 4000 studenten overschreden, en tegen 1969 waren dat er meer dan 11.500. In 1964-1965 protesteerde de Universiteit Gent wel fel tegen de universitaire expansiewet, die tal van nieuwe universiteiten in het land wou oprichten.
Intussen breidde de universiteit het aantal faculteiten uit van vier naar elf, meestal door een aantal ‘scholen’ of ‘instituten’ die aan een van de bestaande faculteiten geassocieerd waren, te verzelfstandigen tot een volwaardige faculteit. Als eerste werden de Technische Scholen omgevormd tot Faculteit Toegepaste Wetenschappen in 1957. Daarna volgden de faculteiten Economische Wetenschappen in 1968, Diergeneeskunde in 1968, Psychologische en Pedagogische Wetenschappen in 1969, Bio-ingenieurswetenschappen in 1969, Farmaceutische Wetenschappen en als laatste Politieke en Sociale Wetenschappen in 1992.
De Gentse universiteit kon niet ontsnappen aan de stroom van de wereldwijde studentenprotesten in de jaren zestig. In Gent kenden de protesten hun hoogtepunt in maart 1969, toen de Blandijn bezet werd door studenten en tot ‘Studentoraat’ werd uitgeroepen. Ook het rectoraat werd voor het eerst in de geschiedenis van de universiteit bezet door studenten. Enkele jaren later werd het universiteitsbestuur hervormd: voortaan zetelden er naast professoren ook vertegenwoordigers van de studenten, van de assistenten en van het overige personeel, en externen van de ‘openbare instanties, politieke, sociaal-economische en culturele milieus’. De zwaarste studentenrellen zouden overigens pas volgen in 1978, tijdens de protesten tegen de verhoging van het inschrijvingsgeld tot 10.000 BEF.
Meer autonomie en naamsverandering.
In 1991 kreeg de universiteit door een decreet van de Vlaamse Gemeenschap een grotere autonomie. De officiële benaming wijzigde van Rijksuniversiteit Gent (RUG) in Universiteit Gent. De afkorting RUG werd nog enkele jaren behouden vanwege de herkenbaarheid, maar werd in 2003 vervangen door de afkorting UGent.
Tussen 1991 en 2005 zag de Universiteit Gent haar studentenaantal verdubbelen tot ongeveer 28.000 studenten, in het academiejaar 2012-2013 waren er reeds 34.000 studenten met meer dan 40.000 inschrijvingen. Vanaf 2013-2014 (bij de invoering van de Bachelor-masterstructuur in het Vlaamse hoger onderwijs) werden de vroegere opleidingen van twee cycli van de Gentse hogescholen (industrieel ingenieur, vertaler/tolk, handelswetenschappen, kunstonderwijs) opgenomen in de universiteit. Het Departement Vertaalkunde van de Hogeschool Gent is toen bijvoorbeeld een onderdeel geworden van de faculteit Letteren en Wijsbegeerte van de Universiteit Gent als Vakgroep Vertalen, Tolken en Communicatie.
In 2013 opende de Ghent University Global Campus in Incheon, Zuid-Korea. Hiermee participeert de UGent als enige Europese universiteit in de Songdo Global University Campus.
Reputatie.
Sinds 2003 behaalde de Universiteit Gent onder de Belgische universiteiten steeds de hoogste plaats in de "Academic Ranking of World Universities" door de Jiaotong-universiteit van Shanghai. Reeds in 2003 wist ze de top 100 te bereiken. In 2010, 2011 en 2012 slaagde ze hier - met respectievelijk de 90e, en tweemaal de 89e plaats - opnieuw in. Ook in de jaren daarna stond de UGent in de top 100 met in 2016 een record met de 62e plaats.
Volgens het "Times Higher Education Supplement" (THES) van "The Times" is de Universiteit Gent in 2012 de tweede hoogst scorende Belgische universiteit. Wereldwijd staat UGent op de 106de plaats. In de periode 2013-2015 duikt de UGent de top 100 binnen maar in 2016 verlaat de universiteit die weer met de 118e plaats.
De UGent is sedert 2007 bij de tien hoogst gerangschikte internationale instellingen volgens "Best Places to Work in Academia Ranking" van het tijdschrift "The Scientist".
Internationaal vermaarde wetenschappers doceerden aan de UGent. In de jaren 60 van de 19e eeuw doceert Friedrich Kekulé scheikunde en stelt hij tevens een cyclische structuur voor als structuurformule van benzeen. Professor Corneille Heymans kreeg in 1938 de Nobelprijs voor de Fysiologie of Geneeskunde voor het aantonen hoe de bloeddruk en het zuurstofgehalte van het bloed door het lichaam worden gemeten en hoe dit wordt overgedragen naar de hersenen.
De UGent maakt deel uit van de CESAER en Santandergroep internationale onderzoeksgroepen.
Internationale ranking.
In de universitaire rankings scoort de Universiteit Gent hoog. In de "Academic Ranking of World Universities" eindigt ze als eerste Belgische universiteit. In de "Global University Ranking" en "Ranking of World Universities" bekleedt de Universiteit Gent de tweede plaats.
Vanaf de eerste Academic Ranking of World Universities (2003) is de Universiteit Gent de hoogst gerangschikte van België. Gent staat volgens de Academic Ranking of World Universities van 2012 op plaats 89. Met name in de vakgebieden Engineering/Technology and Computer Science, Life and Agriculture Sciences, Clinical Medicine and Pharmacy en Social Sciences presteert men bijzonder goed.
De Universiteit Gent staat ook tussen de top 95 universiteiten in de wereld volgens het Russische "Global University Ranking". In de gezaghebbende Times Higher Education World University Rankings van 2019 haalt de instelling de 143ste plaats in de wereld en dient ze de KU Leuven en de UCL aan zich vooraf te laten gaan (3e plaats in België).
Bibliotheek.
De Universiteitsbibliotheek Gent bestaat al sinds 1818. Momenteel is ze uitgegroeid tot een netwerk van faculteitsbibliotheken en de Boekentoren, een markant gebouw van de Belgische architect Henry Van de Velde.
Einde 2007 werd een overeenkomst gesloten met Google over het digitaliseren van copyrightvrije boeken uit de collectie van de Universiteitsbibliotheek Gent. Als een van de grootste bibliotheken in België bevat ze een erfgoedcollectie die voor een aanzienlijk deel gebaseerd is op confiscaties van lokale abdijen en kloosters in 1797 tijdens de Franse Revolutie. De digitalisering slaat in totaal op enkele honderdduizenden boeken in het Nederlands, Frans, Duits, Latijn, of andere talen, zowel populaire klassiekers als zeldzame en speciale werken. Midden 2012 waren al circa 125.000 werken uit de Universiteitsbibliotheek Gent door Google Books gedigitaliseerd en wereldwijd beschikbaar gesteld. Het streefcijfer is een totaal van 300.000 werken. In 2015 werd het project afgesloten.
In 2012 werd begonnen aan de restauratie van de Boekentoren door de architecten Paul Robbrecht &amp; Hilde Daem. Daarbij was ook de bouw van een ondergronds depot inbegrepen. De hele restauratie werd afgerond in 2021.
Musea.
Het volgende museum behoort toe aan de universiteit:
Faculteiten.
In 2014 telt de universiteit 11 faculteiten:
Bestuur.
Het centraal bestuur wordt uitgeoefend door de rector, de vicerector en drie organen, namelijk het bestuurscollege, de raad van bestuur en het directiecollege.
De regeringscommissaris is sinds 1 oktober 2024 Karla Van Lint.
Rectoraat.
Het bestuur wordt ten uitvoer gebracht door het rectoraat aangestuurd door de rector van de universiteit ondersteund door een enkele vicerector en enkele stafmedewerkers. De rector verantwoordt zich ten opzichte van de raad van bestuur en het bestuurscollege.
Rectoren.
De recente rectoren (actief in de 21e eeuw) waren:
Bestuurscollege.
Het bestuurscollege bestaat uit de rector (voorzitter), de vicerector (ondervoorzitter), twee leden van het zelfstandig academisch personeel en telkens één lid behorende tot de andere vier groepen van de raad van bestuur. Als vertegenwoordiger openbare instanties, politieke, sociaal-economische en culturele milieus is dit Siegfried Bracke sinds 2014.
Het bestuurscollege is bevoegd voor wat de raad van bestuur aan het orgaan delegeert.
Raad van bestuur.
In de raad van bestuur van de UGent, het hoogste beslissingsorgaan van de instelling, zitten naast professoren assistenten, studenten, administratief en technisch personeel en externen. Hetzelfde geldt voor vrijwel alle andere commissies, raden en colleges.
De voorzitter is Geert Bourgeois sinds 2022.
Ook rector Rik Van de Walle en vicerector Mieke Van Herreweghe maken deel uit van de raad van bestuur.
De tien vertegenwoordigers van openbare instanties, politieke, sociaal-economische en culturele milieus (aangeduid door de Vlaamse Regering) zijn (anno 2022) Mario Coppens (plv. Sabine Slegers), Isabelle De Clercq (plv. Katleen Haentjens), Christophe Dhaene (plv. Nele Dekeyser), Christel Geltmeyer (plv. Chris De Hollander), Simon Gheysen (plv. Stefaan D'Haeze), Isabelle Heyndrickx (plv. Filip Van Laecke), Jimmy Koppen (plv. Ann Brusseel), Chris Reniers (plv. Yves Derycke), Jos Vermeiren (plv. Ann Vancoillie), Peter Wieme (plv. Ann Vermorgen) 
Directiecollege.
De rector en vicerector sturen ook een academisch beheerder en een logistiek beheerder aan, die de dagelijkse leiding van de centrale administratie tot verantwoordelijkheid hebben. Rector, vicerector en de twee beheerders zetelen samen met de verantwoordelijken van de negen verschillende administratieve directies (Onderwijsaangelegenheden, Onderzoeksaangelegenheden, Bestuurszaken, Personeel en Organisatie, Communicatie en Marketing, Financiën, Informatie- en Communicatietechnologie, Gebouwen en Facilitair Beheer, Studentenvoorzieningen) in het directiecollege.
Gentse Studentenraad.
De UGent kent een sterke traditie wat betreft de participatie van alle geledingen in het universiteitsbestuur. De universiteit was een voorloper op het gebied van studentenparticipatie. Zowel op centraal als facultair niveau maken studenten deel uit van het bestuur. Sinds 1971 worden deze studentenvertegenwoordigers rechtstreeks verkozen. Heden zitten er onder anderen vier studenten in de raad van bestuur van de Universiteit Gent, een aantal in elke faculteitsraad, naargelang de grootte van de respectievelijke faculteiten enkelen in alle adviesraden die zich met studentenaangelegenheden bezighouden.
Met het verdwijnen van het Gents StudentenKorps eind jaren 60 was er geen overlegorgaan van alle studenten meer. Om de informatiedoorstroom tussen de studentenvertegenwoordigers mogelijk te maken, werd in 1985 de Gentse Studentenraad (GSR) opgericht, met na een periode van inactiviteit, een heroprichting in 1997. Oorspronkelijk was dit ook de koepelorganisatie van de studentenverenigingen maar aan het begin van de 21ste eeuw verloren de konventen hun stemrecht en werden ze opnieuw zelfstandig. Na enig verzet van het rectoraat werd de GSR na het Participatiedecreet van 2004 officieel erkend door de universiteit, waardoor het een eigen adviesrecht heeft verkregen. In 2015 stapte de Gentse Studentenraad af van zijn afkorting (GSR) en werd ze herdoopt tot Gentse Studentenraad. Dit had tot doel de anonimiteit van een acroniem te verlaten.
Buiten zijn hoofdfunctie als overlegorgaan staat de Gentse Studentenraad in voor de externe studentenvertegenwoordiging, bijvoorbeeld in de Vlaamse Vereniging van Studenten (VVS) of naar de Stad Gent. Verder organiseert of ondersteunt de Gentse Studentenraad enkele projecten zoals de Student Kick-Off, UGentMUN en het aanbieden van huurfietsen aan studenten (StudentENmobiliteit). Bovendien beheert de Gentse Studentenraad een bijzonder fonds voor studentenvoorzieningen waarmee de studentenvertegenwoordigers de financiële middelen krijgen om hun eigen accenten, zoals de bovenstaande projecten, te leggen.
De algemene vergadering van de GSR bestaat uit 20 stemgerechtigde studenten:
Elk jaar wordt door deze leden een voorzitter aangeduid die niet noodzakelijk lid moet zijn van de Gentse Studentenraad. Naast een voorzitter wordt ook een ondervoorzitter aangesteld binnen de Gentse Studentenraad. Voorzitter en ondervoorzitter maken deel uit van het dagelijks bestuur van de Gentse Studentenraad dat uit maximaal 6 studenten kan bestaan. Het dagelijks bestuur wordt verder ondersteund door enkele jobstudenten die een deel van het dossierwerk voorbereiden of ondersteunen op administratief vlak.
Ondanks het model van medebestuur aan de UGent neemt de Gentse Studentenraad, in tegenstelling tot sommige andere studentenraden, ook publiek politieke standpunten in. Ook was de Gentse Studentenraadeen stuwende kracht achter verschillende betogingen tegen het financieringsmodel van het hoger onderwijs. In 2013 nomineerde de Gentse Studentenraad Frank Mugisha voor een institutioneel eredoctoraat van de Universiteit Gent.
De Gentse Studentenraad heeft vele bekende oud-leden, waaronder Philippe De Backer, Peter Dedecker en Stijn Baert.
Associatie.
De Associatie Universiteit Gent, kortweg AUGent, bestaat sinds 2001, zoals het decreet het wil, uit één universiteit en één of meer hogescholen. Naast de UGent maken de Hogeschool West-Vlaanderen, de Arteveldehogeschool (Gent) en de Hogeschool Gent er deel van uit. De samenwerking werd officieel in 2003 met de oprichting van een vzw. Sinds september 2013 werden de opleidingen industriële wetenschappen, handelswetenschappen, kunstonderwijs en toegepaste taalkunde van deze hogescholen overgenomen door de UGent.
Campussen en gebouwen.
De Universiteit Gent heeft campussen en gebouwen verspreid over het grondgebied van Gent, Merelbeke en Melle. Sinds 26 september 2013 heeft de universiteit ook een campus in Kortrijk, genaamd UGent Campus Kortrijk.
Voor 1900.
Bij haar ontstaan kreeg de Universiteit Gent een aantal gebouwen ter beschikking van de stad Gent. Het Jezuïetenklooster tussen de Universiteitstraat en de Voldersstraat ging naar de Letteren en Wijsbegeerte, de Baudelobibliotheek naar de Rechten, het Pakhuis op de Korenmarkt naar de faculteit Geneeskunde en de Sint-Elooiskapel naar de Wetenschappen en Anatomie. De faculteit Geneeskunde kon ook terecht in het burgerlijk gasthuis de Bijloke voor het klinisch onderwijs. In 1818 schonk de stad Gent ook haar plantentuin en haar bibliotheek in de voormalige Baudelooabdij aan de universiteit. In 1819 liet het stadbestuur door architect Lodewijk Roelandt de Aula Academica in de Voldersstraat optrekken, bestemd voor de officiële plechtigheden van de universiteit. Het gebouw werd officieel geopend in 1826.
De Technische Scholen, die sinds hun aansluiting bij de Gentse universiteit in 1835 in het Sint-Agneetebeluik huisden, kampten voortdurend met plaatsgebrek. In 1858 verhuisden de Technische Scholen naar het voormalige Jezuïetenklooster, en in 1890 verhuisde een deel van de opleidingen naar de nieuwe gebouwen van het Instituut van de Wetenschappen in de Jozef Plateaustraat.
Tussen 1883 en 1890 vond de bouw plaats van het Instituut van de Wetenschappen in de Bataviawijk, tussen de Rozier en de Plateaustraat, bestemd voor de faculteit "Wetenschappen" en een deel van de ingenieursopleiding. In 1883 kreeg de Universiteit Gent van de regering een Laboratorium voor Dierkunde in de haven van Oostende. In 1899 was het nieuwe Botanisch Instituut, ten zuiden van het Citadelpark, in gebruik genomen, waarna ook de plantentuin verhuisd werd naar zijn huidige locatie nabij het Citadelpark.
Ook de faculteit "Geneeskunde" kampte al vroeg met plaatsgebrek. Vanaf 1863 werden daarom tal van nieuwe gebouwen bijgeplaatst op de Bijloke-site en aan het aanpalende Rommelaere-complex, zowel voor de universiteit als voor het Bijlokehospitaal.
Na 1900.
In 1918 had het algemeen studentencorps "Hou ende Trou" het eerste studentenhuis gekregen in de Sint-Pietersnieuwstraat. Nadien kregen de studenten nog studentenhuizen in de Sint-Jansvest, op andere plaatsen in de Sint-Pieternieuwstraat en tot slot in de mooi gerenoveerde 'Therminal', de vroegere stookketelzaal van het Technicum.
Na 1900 zwermden enkele laboratoria verder uit in de stad, onder meer naar de Petroolstraat en naar het Flandria Palace aan het Sint-Pietersstation. Vanaf 1937 konden de technische laboratoria hun intrek nemen in het Technicum in de Sint-Pietersnieuwstraat, op de plaats van de voormalige Feyerickfabriek. In 1965 kreeg het Instituut voor Nucleaire Wetenschappen een eigen gebouw in de Proeftuinstraat, buiten de stadskern, met een kernreactor en een lineaire deeltjesversneller. Vanaf 1971 werd in Zwijnaarde de campus Ardoyen aangelegd om nog meer ruimte te bieden aan de laboratoria van de Toegepaste Wetenschappen. Een deel van de campus werd in 1984 omgevormd tot "Research Park" (aan de zgn. Portalis), waar startende technologische bedrijfjes en spin-offs van de universiteit een stek konden vinden.
Het Botanisch Instituut werd in 1966 weer gesloopt voor een torengebouw, dat een uitbreiding vormde van het aanpalende gebouw (campus Ledeganck) voor de kandidaturen in de Wetenschappen aan de Karel Lodewijk Ledeganckstraat dat sinds 1959 in verschillende fasen opgetrokken werd om de overbevolking in de Plateaustraat op te lossen. De licenties in de Wetenschappen kregen vanaf 1966 nieuwe gebouwencomplexen op de campus Sterre, op een voormalig militair oefenterrein aan de Krijgslaan.
In 1937 startte de bouw van een nieuw Academisch ziekenhuis ten zuidoosten van de stad Gent, aan de huidige De Pintelaan. Bij het uitbreken van de Tweede Wereldoorlog was het ruwbouwskelet af, maar daarna viel het hele project stil. Pas in 1959 werden de eerste gebouwen in gebruik genomen: de polikliniek Neus-keel-en-oor viel de eer te beurt als eerste afdeling van de Bijlokesite naar hier overgebracht te worden. Vanaf de jaren 1960 werden nog tal van andere gebouwenblokken bijgebouwd op de ziekenhuiscampus – sommige zelfs groter dan het oorspronkelijke gebouwencomplex uit 1959. In 1982 kreeg ook de faculteit Farmaceutische Wetenschappen een nieuw gebouw aan de overkant van de Cornelis Heymanslaan. En in dezelfde periode werd om organisatorisch-financiële redenen de naam Academisch Ziekenhuis gewijzigd in Universitair Ziekenhuis (UZ): het begin van de structurele werkloosheid in Europa en noodzakelijke besparingen in het personeelsbeheer lieten zich ook hier voelen. Op 5 juli 2009 werd het vijftigjarig bestaan van het ziekenhuis gevierd op het grasveld aan de ingang van het UZ in de vorm van een Vlaamse kermis met optredens van Vlaamse zangers en zangeressen.
Het toeristisch meest bekende gebouw van de UGent is de tussen 1936 en 1942 in de stijl van de Nieuwe zakelijkheid opgetrokken Boekentoren van de architect Henry Van de Velde. Het gebouw, waarin de centrale universiteitsbibliotheek ondergebracht is, staat aan de Rozier, op het hoogste punt van Gent. In 1957 startten de werken voor het aanpalende gebouw voor de faculteit Letteren en Wijsbegeerte, dat vanaf 1960 in gebruik genomen werd. De Blandijn bood echter nooit genoeg plaats voor de hele faculteit, waardoor sommige diensten in andere gebouwen bleven zitten, onder andere op het nabijgelegen Sint-Pietersplein.
Na 1960.
Achter het Sint-Pietersplein, op de Hoveniersberg, werd in de tweede helft van de jaren zeventig een nieuw gebouw voor de faculteit Economische Wetenschappen geplaatst. In 2005/2006 kreeg dat gebouwencomplex een uitbreiding aan de Tweekerkenstraat naar een ontwerp van Stéphane Beel.
De Veeartsenijschool kreeg na de Tweede Wereldoorlog een onderkomen in een nieuw gebouw op de plaats van het Casinocomplex. De sloopwerken van het Casino waren echter pas in 1956 volledig afgerond. In 1950 kreeg de Veeartsenijschool het Kasteelhof in Merelbeke, een domein van 21 hectare, om in te richten als Proefhoeve. Nog in Merelbeke startte in 1975 de bouw van een nieuwe campus voor Diergeneeskunde, die in de jaren negentig in gebruik werd genomen.
In 1960 werden nieuwe gebouwen rond de Henri Dunantlaan aan de Watersportbaan in gebruik genomen voor het Hoger Instituut voor Opvoedkundige Wetenschappen en voor het Hoger Instituut voor Lichamelijke Opvoeding. Aanpalend werd in 1976 het universitaire sportcomplex opengesteld, met een zwembad, sportzalen en sportvelden. In de jaren zeventig volgde aan de andere kant van de Dunantlaan nog een tweede nieuwbouw voor de faculteit Psychologische en Pedagogische Wetenschappen, die dertig jaar later nog een uitbreiding tot aan de Antonius Triestlaan kreeg.
Vanaf 1963 werd het gebouwencomplex aan de Voldersstraat-Universiteitsstraat uitgebreid met nieuwbouwblokken langs de Universiteitstraat en de Paddenhoek en in de jaren negentig met verbouwde panden in de Korte Meer. Het gebouwencomplex heeft in de loop der tijd aan zeer vele faculteiten en instituten van de Gentse universiteit onderdak geboden, maar is momenteel enkel nog bevolkt door de faculteit Rechtsgeleerdheid en de faculteit Politieke en Sociale Wetenschappen.
In 1969 verwierf de Universiteit Gent ook de gebouwen aan de Coupure van de tot faculteit Bio-ingenieurswetenschappen omgevormde Rijkslandbouwhogeschool, samen met haar proefhoeve van 60 hectare in Melle.
In 1960 opende het studentenrestaurant "De Brug", dat sinds 1949 een onderkomen had in het Technicum, zijn deuren in een afzonderlijk gebouw in de Sint-Pietersnieuwstraat. Later volgde de inrichting van nog meer studentenrestaurants in verschillende gebouwen van de universiteit. In de Overpoortstraat werd eind juni 1971 een nieuw centraal studentenrestaurant in gebruik genomen dat tot 15.000 maaltijden per dag kon serveren; te klein geworden en als glasbouw ecologisch niet meer verantwoord, werd het in eind juni 2011 gesloten en verkocht. Nog in 1960 werd de eerste steen gelegd voor het Home Koningin Fabiola, het eerste studentenhome met kamers voor 224 meisjesstudenten. In 1966 volgden Home Koningin Astrid aan de Krijgslaan en Home Koning Boudewijn nabij de campus van het Academisch Ziekenhuis, in 1971 Home A. Vermeylen aan de Stalhof, en in 1973 Home Corneel Heymans (specifiek voor getrouwde studenten) aan de Isabellakaai. Naast de nieuwe gebouwen van de Arteveldehogeschool aan de Kantienberg, startte eind 2009 tussen Stalhof en de Benedictijnenstraat de bouw van een complex van homes voor 600 studenten, inclusief een studentenrestaurant dat het Overpoortrestaurant verving.
Het voormalige Dominicanenklooster "Het Pand", gelegen in Onderbergen, was in 1963 aangekocht om omgebouwd te worden tot een studentenhome, maar uiteindelijk werd het gebouw grondig gerestaureerd om dienst te doen als cultureel congres- en perscentrum van de universiteit. Er zijn ook twee musea in gevestigd: Archeologie en Geneeskunde.
Na de Eerste Wereldoorlog nam het rectoraat zijn intrek in het Hotel van Crombrugghe, vlak naast de Aula, tot het in 1959 verhuisde naar het vroegere kantoorcomplex van de UCO in de Sint-Pietersnieuwstraat, dat in de jaren zeventig nog met een hoogbouwtoren werd uitgebreid.
In september 2009 werd in de Sint-Pietersnieuwstraat, tussen het Technicum en het Rectoraat, het Universitaire Forum, kortweg UFO, in gebruik genomen. Dit nieuwe gebouw is een ontwerp van Stéphane Beel en Xaveer de Geyter. Het bevat een auditorium met 1000 zitplaatsen (dat door een soort guillotinewand in twee verdeeld kan worden) en kantoorruimte voor enkele rectorale diensten. De Vakgroepen Geschiedenis en Archeologie kregen onderdak in het rechterdeel.
Studentenleven.
Naast de participatie van studenten in het bestuur van de instelling zijn Urgent.fm, Schamper en de studentenverenigingen, ondergebracht in 7 konventen, de kern van het studentenleven.
Bekende eredoctoren.
Zie de Lijst van eredoctoraten van de Universiteit Gent.

</doc>
<doc id="34009" url="https://nl.wikipedia.org/wiki?curid=34009" title="UGent">
UGent



</doc>
<doc id="34012" url="https://nl.wikipedia.org/wiki?curid=34012" title="Album (muziek)">
Album (muziek)

Een album is een verzamelband. Het woord komt uit het Latijn en betekent "wit", als verwijzing naar een boek met lege (witte) bladzijden om in te schrijven of in te plakken, zoals een poesiealbum of fotoalbum.
Geluidsdragers.
In de muziek werd met een album oorspronkelijk een in een verzamelband uitgegeven set van grammofoonplaten bedoeld, veelal met verschillende opnamen van dezelfde artiest of met een opname die door zijn grote lengte over meerdere plaatkanten verdeeld moest worden.
Naarmate de techniek om grammofoonplaten te produceren langere afspeeltijden toestond, verschenen dergelijke opnamen steeds vaker op één plaat. Voor dergelijke langspeelplaten werd echter nog steeds de naam "album" gebruikt - al had men het in de volksmond meestal over een "elpee" (afgeleid van LP: Long Play).
Met de introductie van de compact cassette en met name van de cd beleefde het woord "album" een herwaardering. Albums worden sindsdien immers op meerdere soorten geluidsdragers uitgebracht.
Het woord "verzamelalbum", waarmee vandaag de dag in de muziekindustrie een bloemlezing wordt aangeduid, is in zijn oude betekenis een pleonasme. Er is dus een betekenisverschuiving opgetreden, een verzamelalbum is vandaag de dag immers een selectie van muzikale hoogtepunten uit andere albums.
Een muziekalbum bevat meestal meerdere nummers ("tracks").

</doc>
<doc id="34014" url="https://nl.wikipedia.org/wiki?curid=34014" title="Hogeland">
Hogeland

Het Hogeland (eerder geschreven als "Hoogeland") is de streek in de provincie Groningen ten noorden van het Reitdiep en het Damsterdiep. De naam verwijst naar de relatief hoge ligging van de grond, veroorzaakt door de aanslibbing van de zee. De bodem bestaat dan ook uit zeeklei.
Situering.
Het Hogeland beslaat het gebied ten noorden van Winsumerdiep, Boterdiep, Westerwijtwerdermaar en Damsterdiep, dat grotendeels behoort tot de gemeente Het Hogeland. Een kleiner deel valt onder de gemeente Eemsdelta.
Tot de landstreek behoren de voormalige gemeenten Appingedam (deels), Baflo, Bierum, Eenrum, Kantens, Kloosterburen, Leens, Loppersum, Middelstum, Stedum, Uithuizen, Uithuizermeeden, Ulrum, Usquert, Warffum en Winsum en de fusiegemeenten Delfzijl (gedeeltelijk), Eemsmond en De Marne Bekende plaatsen zijn verder Godlinze, Leermens, Pieterburen, Roodeschool, Spijk, Warfhuizen, Wehe-den Hoorn, Westeremden en Zeerijp.
De landbouwstatistiek van 1912 kenschetste het gebied als Noordelijke Bouwstreek, ter onderscheiding van de Centrale Bouwstreek rond Bedum en Ten Boer. In 1957 werd de gemeente Appingedam samengevoegd met Klein-Oldambt tot een nieuw landbouwgebied Oost-Fivelgo. Sinds 1991 hanteert de overheid een nieuwe indeling, waarbij de landbouwgebieden Marne en Oostelijk Hogeland worden onderscheiden. Samen met de Friese Bouwhoek vormen ze de groep Noordelijk Kleigebied. De voormalige gemeenten Baflo, Bedum, Ten Boer en voortaan tot het Centraal Weidegebied gerekend, terwijl Bierum vanwege een gemeentelijke herindeling bij de Oostelijke Bouwstreek werd gevoegd.
Vanouds wordt het gebied ten noorden van de stad Groningen met het grootste deel van de oude gemeenten Bedum en Ten Boer (ook wel het Centrale Woldgebied) niet tot het Hogeland gerekend, maar als het "Lageland" betiteld. Dit voormalige hoogveengebied ligt sinds het verdwijnen van veenpakket een tot twee meter lager dan de kleistreken eromheen. Het wordt sinds de twaalfde of dertiende eeuw beschermd door een in onbruik geraakte binnendijk, de "Wolddijk".
Bestuur.
Het Hogeland werd ook de naam van de fusiegemeente waarin Bedum, Eemsmond, De Marne en Winsum in 2018 zijn opgegaan. De rest van het Hogeland, namelijk Loppersum en de gemeenten Appingedam en Delfzijl (waarvan de noordelijke delen ook wel tot het Hogeland gerekend worden) fuseerden in 2021 tot de gemeente Eemsdelta.
Geschiedenis.
De naam Ho(o)geland is ontleend aan het bestuurlijke district Hoogelandsteradeel (ook wel Hogelandsteradeel), een onderdeel van Fivelingo dat tussen 1659 en 1749 heeft bestaan. Op de provinciekaart door Nicolaes Visscher van omstreeks 1680 wordt de benaming "Hooge Land" gebruikt voor het gebied in Fivelingo ten noorden van het Damsterdiep. Ten zuiden daarvan liggen de "Lage Landen". Sinds het midden van de 19e eeuw wordt de naam Hoogeland vooral gebruikt om het akkerbouwgebied van Hunsingo, later ook van Fivelingo aan te duiden; de spellingsvariant Hogeland raakte vanaf het einde van de 20e eeuw in zwang.
Het Hogeland staat - net als het Oldambt - bekend om de scherpe (historische) tweedeling tussen herenboeren en landarbeiders. In de negentiende en twintigste eeuw leidde deze sociaal-economische tegenstelling vaak tot hardnekkige sociale conflicten. In tegenstelling tot Oost-Groningen kreeg het socialisme hier minder aanhang en bleven veel landarbeiders kerkelijk georiënteerd. Slechts in enkele plaatsen (Appingedam, Uithuizen, Wehe, Zoutkamp en Zuidhorn) werden om de orde te handhaven kazernes voor de marechaussee gebouwd, in tegenstelling tot Oost-Groningen, waar twaalf kazernes verrezen. Socialistische enclaves op het Hogeland waren vanouds Eenrum en Usquert, en in mindere mate Uithuizen en Warffum.

</doc>
<doc id="34016" url="https://nl.wikipedia.org/wiki?curid=34016" title="Keizer Leopold II">
Keizer Leopold II

Peter Leopold Valentijn Jozef Anton Joachim Pius (Wenen, 5 mei 1747 – aldaar, 1 maart 1792), aartshertog van Oostenrijk, was groothertog van Toscane (1765–1790; als Leopold I), vorst van de Zuidelijke Nederlanden, koning van Bohemen en als Leopold II keizer van het Heilige Roomse Rijk (1790-1792). Hij volgde in 1790 zijn broer Jozef II op als keizer van het Heilige Roomse Rijk, koning van Bohemen, Hongarije en Kroatië en vorst van de Zuidelijke Nederlanden midden in de turbulente tijd. Leopold werd als negende kind van Maria Theresia en Frans Stephan geboren en met de namen Petrus Leopoldus Ioannes Antonius Joachim Pius Gotthardus gedoopt.
Zijn eerste voornaam Peter is niet typisch Habsburgs. Via zijn peetmoeder Elisabeth van Rusland - de dochter van tsaar Peter de Grote - heet hij Peter. Het Habsburgse Hof verkiest zijn tweede voornaam Leopold, de naam van de stamvader van het aartshertogdom Oostenrijk, de heilige Leopold (III) van Babenberg, wel een typische Oostenrijkse voornaam.
Jeugdjaren.
Aanvankelijk werd Leopold verplicht een kerkelijke carrière te maken. Deze verplichting zou Leopold antiklerikale gevoelens bijgebracht hebben. Na de dood van zijn oudere broer Karel veranderde zijn vader de plannen voor Leopold. Leopold moest huwen met de Spaanse prinses Marie Louise van Bourbon (1764) en groothertog van Toscane worden (1765). Leopold kreeg les van onder meer de Oostenrijkse jurist Karl Anton von Martini, die hem tijdens de lessen van rechtsfilosofie, de principes van de Verlichting bijbracht. Voor het groothertogdom Toscane voerden de Oostenrijkers het principe van de secundogenituur in, dit wil zeggen Leopold kreeg, als tweede levende zoon, het groothertogdom van zijn vader in zijn bezit. Dit was overigens een voorwaarde van de Spanjaarden voor de huwelijkssluiting.
Groothertog van Toscane.
Terwijl zijn oudste broer Jozef II als Rooms-Duits keizer heerste, bestuurde Leopold het groothertogdom Toscane. In het begin liet hij nog de bemoeienis van zijn moeder-weduwe toe doch meer en meer wordt hij de echte bestuurder in Firenze. Hij was ervan overtuigd de principes van de Verlichting een na één uit te voeren tijdens zijn lange regeringsduur van Toscane (1765-1790). Hij studeerde op een grondwet voor Toscane, in een periode dat de constitutionele monarchie taboe was bij de adel. Leopold snoeide in de privileges van de machtige familie de' Medici, waarmee hij nog minder vrienden maakte. Hij schafte het kerkasiel af, vormde kerkelijke gevangenissen om tot staatsgevangenissen en wenste de kloosterorden af te schaffen. Dat laatste lukt hem niet. 
In Toscane werd een liberaal economisch beleid ingevoerd in de geest van de fysiocraten. Monopolies, interne gebruiken, gilden en handelsbonden werden afgeschaft. Gemeenschappelijke weiden werden verkaveld en het recht om op boerenland te jagen werd afgeschaft. De handel in graan werd vrij (geen staatsmonopolie meer). Dit resulteerde in de snelle ontwikkeling van kapitalistische verhoudingen en de bloei van de haven Livorno. De overheid zorgde ook voor de armere sociale lagen. De armen werden tewerkgesteld in door de overheid gefinancierde werken zoals het droogleggen van moerassen. Minister Gianni organiseerde de overheidsfinanciën en het belastingstelsel op basis van gelijkheid voor alle klassen belastingsbetalers.
De hervormingen raakten ook het strafrecht. Peter Leopold kende Cesare Beccaria's werk "Over Misdaden en Straffen", dat om een humanisering van het strafrecht vroeg. Gebaseerd op het werk van Beccaria, werd in 1786 een wetboek van strafrecht voor Toscane uitgegeven dat bekend staat als "Leopoldina". Hij schafte de doodstraf en alle lijfstraffen en folteringen af. Aan de andere kant breidde hij het systeem van gevangenisstraffen uit, die zeer streng waren.
Rooms-Duits keizer.
Na het overlijden van zijn broer Jozef II in 1790, werd Leopold verkozen tot nieuwe Rooms-Duitse keizer. Die verkiezing liep niet zo vlot als gedacht. De tijdsgeest was overigens woelig en onstabiel, na de Franse Revolutie van 1789. Leopold werd te Frankfurt am Main gekroond op 9 oktober 1790. Zijn Rijksdevies was 'pietate et concordia' of door vroomheid en eendracht. Leopolds ideeën over 'souvereniteit van volkeren' trokken grote ogen, niet in het minst door de Hongaren in zijn rijk. Leopold werd gekroond in Presburg tot koning van Hongarije en in Praag tot koning van Bohemen. Hij werd eveneens de regerende aartshertog van Oostenrijk.
- Aan de oostgrenzen van zijn rijk moest zijn regering druk onderhandelen met Pruisen, Rusland en de Ottomanen om een nieuwe oorlog te vermijden.
- Zijn zus, de afgezette Franse koningin Marie Antoinette, deed meermaals beroep op hem om te hulp te komen in Parijs. Leopold onderschatte de revolutionaire krachten in Frankrijk aangezien hij een aanhanger was van de Verlichting. Franse inwijkelingen en royalisten in Oostenrijk reageerden agressief toen bleek dat Leopold niet militair ingreep. Volgens sommige bronnen kwam er geen Oostenrijks(-Pruisische) invasie in Frankrijk, omdat Leopold een Russisch manoeuvre vreesde in Polen en in het Ottomaanse Rijk. Toen zijn schoonbroer de Franse koning Lodewijk XVI trouw zwoer aan de Franse grondwet in oktober 1791, meende Leopold even dat de Franse Revolutie was afgesloten.
- Leopold kreeg het Britse Rijk aan zijn kant, door te dreigen de Oostenrijkse Nederlanden af te staan aan Frankrijk.
- Na de Brabantse Omwenteling en het uitroepen van de Verenigde Nederlandse Staten, zag Leopold II zich gedwongen de Conventie van Reichenbach met de Pruisen, die de opstandelingen steunden, te ondertekenen. Zodoende herstelde Leopold het gezag van de Habsburgers in de Zuidelijke Nederlanden en dat van de prins-bisschop in Luik. Op 27 augustus 1791 kwamen de Oostenrijkse keizer Leopold II en de Pruisische koning Frederik Willem II bijeen en tekenden de Verklaring van Pillnitz. Hierbij riepen ze de andere Europese grote mogendheden op om in te grijpen als de Franse koning Lodewijk XVI in gevaar zou komen. De Nationale Grondwetgevende Vergadering van Frankrijk zag de verklaring van Pillnitz als een verkapte oorlogsverklaring, en greep dit argument aan om op 20 april 1792 de oorlog te verklaren aan Oostenrijk en zijn bondgenoten, de Coalitieoorlogen.
Overlijden.
Zijn regering als keizer duurde kort, slechts twee jaar: van 1790 tot 1792. Over zijn dood in 1792 gingen talrijke geruchten van vergiftiging, met vage beschuldigingen aan het adres van jezuïeten, Franse agenten en vrijmetselaars. Hij werd begraven in de Toskanagruft binnen in de keizerlijke grafkelder Kapuzinergruft in Wenen. Leopold werd opgevolgd door zijn oudste zoon Frans II, die zich volledig afkeerde van de hervormingspolitiek van zijn vader (en van zijn oom Jozef II). Frans II zou de laatste keizer van het Heilige Roomse Rijk worden.
Kinderen.
Leopold en zijn echtgenote Marie Louise van Spanje (een dochter van koning Karel III van Spanje) kregen zestien kinderen:

</doc>
<doc id="34018" url="https://nl.wikipedia.org/wiki?curid=34018" title="Sint Anna ter Muiden">
Sint Anna ter Muiden

Sint Anna ter Muiden (West-Vlaams: "Anna-ter-Mu") is een kleine plaats met historische stadsrechten in de gemeente Sluis in westelijk Zeeuws-Vlaanderen (Nederlandse provincie Zeeland), aan de Belgische grens. De stad heeft ongeveer 50 inwoners (2006) en concurreert met het iets kleinere Staverden en het iets grotere Bronkhorst en Eembrugge om de titel 'kleinste stad van Nederland'. Van deze plaatsen met historische stadsrechten kan alleen Sint Anna ter Muiden aanspraak maken op een naar middeleeuwse maatstaven stedelijk verleden. Een ander uiterste is dat Sint Anna ter Muiden op het westelijkste punt van Europees Nederland ligt.
Geschiedenis.
Mude, zoals Sint Anna ter Muiden aanvankelijk heette, kreeg stadsrechten in 1242. In de Middeleeuwen was het een belangrijke handelsstad en een voorhaven van Brugge. Na verzanding van de haven in de 14e eeuw kwijnde de stad weg ten gunste van het naburige Sluis. In 1405 werd Mude op de kerk na volledig platgebrand door de Engelsen. Bij vastlegging van de grens tussen de Republiek der Zeven Verenigde Nederlanden en de Spaanse Nederlanden, begin 17e eeuw, kwam Mude uiteindelijk net in de Republiek te liggen. Om het vervolgens te kunnen onderscheiden van het Noord-Hollandse Muiden, werd de naam van de beschermheilige aan de plaatsnaam toegevoegd. In die tijd was de rol van Sint Anna ter Muiden reeds uitgespeeld. Wat overbleef was de kleine, rustieke woonkern die het nog altijd is.
In 1880 werd de gemeente "Sint Anna Termuiden" opgeheven en bij de toenmalige gemeente Sluis gevoegd. Deze gemeente werd in 1995 onderdeel van de gemeente Sluis-Aardenburg, die op haar beurt weer opging in de grotere fusiegemeente Sluis.
Bezienswaardigheden.
In 1967 is het stadje in zijn geheel tot beschermd stadsgezicht uitgeroepen en is een van de beschermde stads- en dorpsgezichten in Zeeland. Belangrijke monumenten zijn het 18e-eeuwse stadhuis, de Hervormde kerk (1653) aan de voet van de zware toren uit de 14e eeuw en het marktplein met een pomp in Lodewijk XVI-stijl.
Natuur en landschap.
Sint Anna ter Muiden ligt in het zeekleipoldergebied op een hoogte van ongeveer 1,5 meter. In de omgeving vindt men diverse historische polderdijken die ook de Belgisch-Nederlandse grens overschrijden. In het zuiden ligt de Damse Vaart en in het nabijgelegen België vindt men kreken en overblijfselen van de Staats-Spaanse Linies, zoals de Linie van Cantelmo.
Statistieken.
Het aantal inwoners van de gemeente ontwikkelde zich als volgt:
Trivia.
Hoewel Sint Anna ter Muiden een officiële woonkern is, heeft het geen eigen postcode. Het stadje heeft de postcode van het grotere Sluis.
Nabijgelegen kernen.
Sluis, Westkapelle, Hoeke

</doc>
<doc id="34020" url="https://nl.wikipedia.org/wiki?curid=34020" title="Aquaduct (watergang)">
Aquaduct (watergang)

Een aquaduct (Latijn: aquaeductus: "waterleiding") is een soort viaduct (brug) voor een waterloop (spreng, rivier, kanaal) of waterleiding, waarbij andere verkeersstromen onder het water door worden geleid.
Toepassingen.
Ruim voor het begin van de jaartelling werden aquaducten al gebruikt als belangrijk onderdeel van irrigatiesystemen. Bekend zijn ook de grote Romeinse aquaducten - een samenvoeging van de Latijnse woorden 'aqua' (water) en 'ducere' (leiden of voeren) - die grote steden van drinkwater voorzagen. Sommige hiervan konden zo'n 190.000 m3 per dag overbrengen (Chanson, 2000). In Rome worden enkele Romeinse aquaducten zelfs vandaag de dag nog voor dit doel gebruikt. In Nederland werden soms (met name op de Veluwe) kleine gegraven beken (spreng) voor drinkwater of voor het aandrijven van watermolens over andere, lagere watergangen geleid.
Pas later werden ook aquaducten gebouwd voor het scheepvaartverkeer. In Nederland zijn er hiervan verschillende te vinden. In Nederland gaat het vaak om een weg die een waterweg onderlangs kruist, maar in andere landen zijn ook bevaarbare aquaducten gebouwd op de plaats waar twee waterwegen met verschillende waterhoogtes elkaar kruisen. Minstens een van beide kruisende waterwegen is in dat geval dus kunstmatig. Een aquaduct in een auto(snel)weg heeft veel weg van een tunnel. Het grote verschil is dat in het geval van een aquaduct de waterweg door een betonnen bak stroomt, terwijl bij een tunnel slechts sprake is van een constructie onder de oorspronkelijke bedding door.
Romeinse aquaducten.
Enkele bekende Romeinse aquaducten zijn te vinden in:
Aquaducten in Nederland.
Gelderland.
Sprengen.
Sprengen zijn beken die voor de aandrijving van watermolens zorgden en die tot aan de molen voldoende hoogte dienden te behouden om voor voldoende verval te kunnen zorgen. Dit kon ertoe leiden dat andere waterlopen 'ongelijkvloers' gekruist moesten worden. Dit is met name op de Veluwe middels een aantal aquaducten gerealiseerd, zoals in:
Het aquaduct van de Egelbeek over het kanaal de Grift is in 2010 weggehaald omdat Waterschap Veluwe op termijn alle schone beken, zoals de Egelbeek, de Grift wil laten voeden.
Naviduct.
Een naviduct is ook een aquaduct, maar dan met een schutsluis in de waterloop. Het enige naviduct ter wereld ligt bij Enkhuizen in de Houtribdijk: naviduct Krabbersgat.

</doc>
<doc id="34022" url="https://nl.wikipedia.org/wiki?curid=34022" title="Canadabalsem">
Canadabalsem

Canadabalsem is de vloeibare hars van de balsemzilverspar ("Abies balsamea"), een Canadese naaldboom. Hij wordt gebruikt als insluitmiddel bij het maken van microscopische preparaten. Dergelijke preparaten zijn zeer lang, in ieder geval meer dan 100 jaar, houdbaar. 
De hars heeft een brekingsindex vergelijkbaar met die van kroonglas (1,55) en wordt daarom ook wel gebruikt voor het aan elkaar kitten van geslepen lenzen in optische systemen.
De hars wordt vaak gefiltreerd en gedroogd, daarna opgelost in xyleen of tolueen voor gebruik in de microscopie. Nadeel is de lange droogtijd en de noodzaak tot volledige ontwatering van de preparaten voor gebruik van canadabalsem.
Een voordeel is de bewezen zeer lange houdbaarheid, waardoor het vooral voor preparaten van zeer kleine insecten en Mijten (archiefexemplaren) erg geschikt is. In de medische microscopie vindt canadabalsem geen toepassing meer.
Zie ook euparal, eukitt, entellan.

</doc>
<doc id="34023" url="https://nl.wikipedia.org/wiki?curid=34023" title="TF1 (zender)">
TF1 (zender)

TF1 is zowel een onderneming als een Franse commerciële televisiezender.
De zender kan worden ontvangen in Frankrijk en België. TF1 was van oorsprong een publiek tv-station. In 1987 werd de zender geprivatiseerd. De helft van de aandelen werd verkocht aan bouwbedrijf Bouygues en de andere helft werd vrij verhandelbaar op de beurs. Aan het begin van maart 2015 was de beurswaarde van de door Nonce Paolini geleide onderneming 3,2 miljard euro.
In maart 2014 verkocht TF1 een aandelenbelang van 31% in Eurosport International aan partner Discovery Communications die daarmee een meerderheidsbelang van 51% krijgt. De transactie zet de totale waarde van Eurosport International op 0,9 miljard euro. TF1 houdt het 80% belang in Eurosport France. TF1 heeft het recht om de resterende 49% van de aandelen op een later moment aan Discovery te verkopen.
In mei 2021 kondigden de Franse mediagroep Groupe M6, een dochter van de Europese radio- en televisiegroep RTL, en TF1 Group een fusie aan. De twee zijn nog concurrenten, maar na de fusie zijn synergievoordelen te behalen zoals de bundeling van de reclame verkooporganisatie. Na de fusie heeft het 30% van de kijkers in Frankrijk en een marktaandeel van 75% van de TV reclame-inkomsten. Bouygues wordt meerderheidsaandeelhouder van de nieuwe entiteit met belang van 30%. RTL Group, een dochterbedrijf van het Duitse Bertelsmann, wordt de op een na grootste aandeelhouder. De combinatie heeft een jaaromzet van meer dan 3 miljard euro. Op 20 september 2022 maakte de Franse mededingingsautoriteit bekend de fusie alleen goed te keuren als zij een zender zouden afstoten. TF1 en M6 weigerden hierop in te gaan waarmee de fusie van de baan is.
Sinds oktober 2022 zijn TF1, evenals de gratis DTT-kanalen van de TF1-groep, gratis toegankelijk via de Astra 1-satelliet.
Deze uitzending volgt op een tijdelijke onderbreking van de versleutelde uitzending naar Canal+- en TNTSAT-abonnees, als gevolg van een commercieel geschil.
Ondanks de hervatting van de versleutelde uitzendingen binnen de Canal+- en TNTSAT-boeketten, gaat deze gratis uitzending echter door. TF1 wordt daarom gratis ontvangen in bijna heel Continentaal Europa, in Noord-Afrika en ook in Nederland.

</doc>
<doc id="34025" url="https://nl.wikipedia.org/wiki?curid=34025" title="Regionaal openbaar vervoer">
Regionaal openbaar vervoer

Met de term regionaal openbaar vervoer wordt in Nederland openbaar vervoer bedoeld, dat wordt uitgevoerd in opdracht van een (regionale) OV-autoriteit, dat wil zeggen OV-bureau Groningen Drenthe (OVBGD), een van de andere provincies, of een Plusregio (met uitzondering van Parkstad Limburg).
Onder het regionaal openbaar vervoer valt:
In feite is het regionaal openbaar vervoer het openbaar vervoer minus het hoofdrailnet.
Al het regionale openbaar vervoer valt onder de Wet personenvervoer 2000; een groot deel is openbaar aanbesteed.
Duitsland: Nahverkehr.
Het Duitse begrip Nahverkehr komt redelijk overeen met regionaal openbaar vervoer in Nederland. De Duitse deelstaten zijn verantwoordelijk voor het vervoer per bus, tram en metro maar ook voor de regionale trein (RB, RE, S, etc). Binnen een deelstaat opereren een aantal verkehrsverbünde die over de tariefsvorming gaan. Een vervoerbewijs van een verkehrsverbund is dan ook geldig in tram, bus én regionale trein. OV te water bestaat in Duitsland.
België.
In België is de federale overheid verantwoordelijk voor al het treinvervoer. OV te water is in België heel beperkt. In België zijn er drie maatschappijen die het openbaar vervoer per bus organiseren:

</doc>
<doc id="34028" url="https://nl.wikipedia.org/wiki?curid=34028" title="Televisiezender">
Televisiezender



</doc>
<doc id="34029" url="https://nl.wikipedia.org/wiki?curid=34029" title="Voornaamwoord">
Voornaamwoord

Het voornaamwoord of pronomen is een woord dat verwijst naar een zelfstandig onderwerp (iets of iemand) zonder het bij name te noemen.
Voornaamwoorden vormen een van de hoofdcategorieën binnen de taalkundige benoeming. Een voornaamwoord kan grofweg worden gedefinieerd als een vrij morfeem dat verwijst naar iets anders dat al dan niet in dezelfde zin wordt genoemd, dan wel verwijst naar een buitentalig element binnen het perspectief van de spreker (in dit laatste geval spreekt men van een exoforische verwijzing). Het kan daarnaast een grammaticale betrekking uitdrukken tussen andere elementen binnen al dan niet dezelfde zin.
Kenmerken.
Een voornaamwoord kan zelfstandig functioneren (dit geldt bijvoorbeeld voor de persoonlijke voornaamwoorden) of als determinerend element in een naamwoordelijke constituent (dit is het bijvoorbeeld het geval bij aanwijzende of bezittelijke voornaamwoorden). Zelfstandige voornaamwoorden verwijzen naar zelfstandige naamwoorden of naamwoordgroepen.
Soorten.
In de meeste Indo-Europese talen kan een aantal verschillende voornaamwoorden worden onderscheiden: persoonlijke, bezittelijke, aanwijzende enz. Binnen deze groepen zijn er verschillen op basis van onder andere geslacht, flexie en getal. In andere (vooral niet-Indo-Europese) talen zijn er soms veel meer mogelijkheden, bijvoorbeeld aparte woorden of gebonden morfemen voor 'wij met zijn tweeën', 'wij met drie of meer'; 'wij inclusief de aangesprokene' en 'wij exclusief de aangesprokene'.
Men onderscheidt naargelang de grammaticale functie de volgende voornaamwoorden:

</doc>
<doc id="34030" url="https://nl.wikipedia.org/wiki?curid=34030" title="Lijst van televisiezenders">
Lijst van televisiezenders

Dit is een lijst van televisiezenders, verdeeld per land.
Nederland.
Nationaal.
Publiek.
De volgende zenders zijn verkrijgbaar via de kabel (analoog en digitaal), de satellietschotel (CanalDigitaal), de digitale ether (DVB-T, ook bekend als Digitenne van KPN, zonder dat een smartcard nodig is) en via IPTV (Tele2 en KPN)
Extra:
Commercieel.
De volgende zenders zijn over het algemeen verkrijgbaar via de digitale kabel (Ziggo, Caiway), de satellietschotel (Canal Digitaal, Joyne), digitale ether (KPN Digitenne), en IPTV (KPN, Tele2).
RTL.
Extra
Talpa.
Extra:
Paramount Global.
Extra:
Discovery.
Extra:
Disney.
Disney Channels Benelux: 
Fox:
Extra:
A&amp;E:
Regionaal.
De beschikbaarheid van de volgende zenders is sterk afhankelijk van aanbieder en woonlocatie.
Veel regionale televisiezenders zijn tegenwoordig gratis online via internet te bekijken. Dit kan op hun websites of op websites die verzamelingen van televisie &amp; radiostreams bijhouden.
Zuid-Afrika.
En satelliet-TV - zie: DStv

</doc>
<doc id="34032" url="https://nl.wikipedia.org/wiki?curid=34032" title="561 v.Chr.">
561 v.Chr.

Het jaar 561 v.Chr. is een jaartal volgens de christelijke jaartelling.

</doc>
<doc id="34033" url="https://nl.wikipedia.org/wiki?curid=34033" title="563 v.Chr.">
563 v.Chr.

Het jaar 563 v.Chr. is een jaartal volgens de christelijke jaartelling.

</doc>
<doc id="34040" url="https://nl.wikipedia.org/wiki?curid=34040" title="Aria (compositie)">
Aria (compositie)

Een aria (meervoud aria's) is oorspronkelijk een gezongen expressieve melodie die gewoonlijk, maar niet altijd, door één zanger wordt uitgevoerd. In dit artikel worden enkele aan de aria gerelateerde termen uitgelegd.
Ontstaan.
Aria dateert als (Italiaanse) term uit de 14e eeuw en betekende toen een bepaalde stijl of manier van spelen (denk aan het Nederlandse "een air hebben", een bepaalde houding hebben). (De term is ontleend aan het Latijnse aer: lucht, atmosfeer.) Oorspronkelijk kon de term het ook op een instrumentaal stuk betrekking hebben. Men sprak bijvoorbeeld van "per intendere l'aere Veneziano" (dus op de Venetiaanse wijze).
De ontwikkeling van de aria als stijl van zingen is nauw verwant aan die van de monodie en het madrigaal in Florence (Camerata fiorentina) met als belangrijk hoogtepunt de muziek van Monteverdi.
Allengs in de 16e eeuw beperkte het begrip aria zich tot zang. En in de loop van de 17e tot en met de 19e eeuw werd de aria het voornaamste expressiemiddel van operazangers.
Termen vroege opera.
In de 17e en 18e eeuw ontwikkelden zich vaste vormen, die in de 18e eeuw de - voor de toenmalige Barok kenmerkende - opera seria (bijvoorbeeld Händel) domineerden:
Vanaf ongeveer 1780 werd het aantal lange aria's drastisch verminderd; meestal beperkte dat fenomeen zich tot de eerste akte. Met name bij de komische opera's verdween de Da Capo herhaling van de openingscoupletten volledig. Hiervoor waren duidelijke dramaturgische overwegingen: het naar een herhaling luisteren terwijl de (komische) handeling stagneert, is saai. 
Dit vereiste variaties in tempo binnen de aria. De "tweedelige vorm" bestond uit:
Overigens waren er aan het eind van de 18e eeuw ook nog steeds Da Capo-aria's in komische opera's (als bij de opera seria). Maar meestal betroffen die de niet-komische rollen.
Termen 19e eeuw.
Italië.
In deze tijd kwam de vocale virtuositeit weer centraal te staan. De aria glorieerde in zijn tweeledige vorm: een langzaam expressief stuk dat na een half slotakkoord overging in een snel briljant stuk. Ofwel een "cantabile" en een "cabaletta".
Deze vorm "de scena" is typisch voor Rossini, Bellini, Donizetti en de (vroege) Verdi. Naast de solist fungeren in de "scena" vaak ook het koor (met name in de "cabaletta"') of solo-blazers.
Na 1850 werd bij Verdi deze tweeledige vorm steeds meer los gelaten. Langzaam verdween de cabaletta: steeds meer bestond de aria uit één qua sfeer en tempo gelijkvormig stuk, dan wel een stuk met bijvoorbeeld een drieledige opbouw met de expressie van bijvoorbeeld drie verschillende sentimenten.
Bij Puccini volgde de aria de tekst zo volledig dat men nauwelijks meer van aria's in klassieke zin kan spreken, gezien het ontbreken van een duidelijk begin en einde. De conventionele vorm verdween daarmee.
Andere vormen operalied.
"Eendelige aria's"

</doc>
<doc id="34042" url="https://nl.wikipedia.org/wiki?curid=34042" title="Recitatief">
Recitatief

Een recitatief is een muzikale vorm daterend uit het begin van de 17e eeuw en komt voort uit de opera.
Ontstaan.
Oorspronkelijk verwijst de term recitatief naar het gebruik om geen tekstherhalingen te laten plaatsvinden in een gezongen muziekstuk, zoals voorheen voorkwam. De tekst, zoals men hem zou spreken, trok daarbij snel voorbij zodat de handeling op het toneel snel kon plaatsvinden. De daaropvolgende aria kon daarna inspelen op het gebeuren via breedvoerige tekstherhalingen. Beide vormen waren voorbehouden voor een van de vier solisten: sopraan, alt, tenor of bas.
Bach en het recitatief.
Johann Sebastian Bach (1685-1750) paste deze muziekvorm veelvuldig toe in zijn uitgebreide cantate-oeuvre. Bach wendde het recitatief vaak aan als een overdenking van en commentaar op de woorden uit de Bijbellezingen voor de betreffende zondag of kerkelijke feestdag waarvoor de cantate bedoeld was.
Bach experimenteerde lichtjes met deze muziekvorm. De strijkers zwijgen ook tijdens de recitatiefgedeelten en de basso continuo begeleidt de verhalende gedeelten, maar daarboven blijven de hobo's hun thematiek voortzetten. Op deze wijze ontstond de bijzondere vorm van "accompagnatorecitatief" met liggende akkoorden van het continuo en beweeglijke blazerspartijen daarboven. Dit vraagt overleg tussen de zanger enerzijds en de orgelspeler en hoboïst anderzijds.
Dit vormexperiment met het recitatief, waarbij Bach grensverleggend was, komt voor in de cantate voor de derde zondag na Epifanie, BWV 73, Herr, wie du willt, so schicks mit mir.

</doc>
<doc id="34043" url="https://nl.wikipedia.org/wiki?curid=34043" title="Cantate">
Cantate

Een cantate (ook wel cantata genoemd, Italiaans voor zangstuk) is een muzikale compositie voor een of meer zangers, begeleid door instrumenten, meestal bestaande uit meerdere delen. Het belangrijkste verschil tussen de cantate en het oratorium is de omvang. Een cantate heeft meestal een tijdsduur van 20 à 40 minuten, terwijl een oratorium avondvullend is.
Een cantate geschreven voor en uitgevoerd door kinderen wordt een kindercantate genoemd. Dit subgenre was met name gangbaar in de jaren 1850-1950.
Historische situering.
De term cantate werd bedacht in de 17e eeuw om onderscheid te kunnen maken met de sonate, een speelstuk voor instrumenten. Vanaf het midden van de 17e eeuw tot laat in de 18e eeuw was de cantate voor een of twee stemmen met begeleiding van een klavecimbel en soms enkele andere instrumenten een populaire vorm van Italiaanse kamermuziek. Voorbeelden kan men vinden in de muziek van Giacomo Carissimi en de Engelse vocale solo's van Henry Purcell. Ook de Italiaanse duetten en trio's van Georg Friedrich Händel zijn voorbeelden van cantates.
De cantate was het belangrijkste muziekwerk in de kerkelijke eredienst (liturgie) en kwam in de plaats van het evangeliemotet dat in de Lutherse traditie sinds de Reformatie ter verdieping van de Bijbellezing had gefungeerd. Het evangeliemotet werd eerst vervangen door een concerterend gedeelte met aria en koordelen, na 1700 door de cantate.
De oorsprong van de cantate lag dus in het oude gebruik om de Bijbeltekst op melodie te reciteren. De uiteindelijke vorm ervan is een typisch product van het Lutheranisme, waarbij Luther grote mogelijkheden zag voor de muziek als uitdrukkingsmiddel van het geloof (zie Bachs cantate BWV 80 "Ein feste Burg ist unser Gott). De bloei van dit soort kerkmuziek, begin 18e eeuw, is ook te verklaren als tegengewicht tegen de steeds intellectualistischer wordende preken. De belangrijke plaats van de cantate in de Lutherse liturgie is misschien ook te begrijpen als compensatie voor het picturale van de verwijderde heiligenbeelden en fresco's in de kerk na de beeldenstorm.
Bachs cantates.
Tot de bekendste cantates behoren die van Johann Sebastian Bach. Bach heeft deze muziekvorm vernieuwd en tot grote hoogte gebracht. Deze stijlvernieuwing sloeg op het aanwenden van de stemmen, de originele instrumentale bezetting (bijvoorbeeld door het orgel als solo-instrument aan te wenden in de inleidende sinfonia), de algemene compositie, de theologische onderbouwdheid, kortom het algemeen concept. Bach was al op jonge leeftijd (23 jaar) grensverleggend en inspirerend voor anderen, binnen een grote traditie bij het componeren van cantates.
Tijdens zijn leven schreef Bach vermoedelijk 295 cantates, waarvan er 202 dank zij Bachs zoon Carl Philipp Emanuel Bach bewaard zijn gebleven. Dat aantal is hoog, maar niet uitzonderlijk voor een componist die als cantor van een belangrijke Lutherse kerk was aangesteld: zijn tijd- en landgenoot Georg Philipp Telemann schreef ongeveer 1200 kerkcantates.
Bachs grote cantateproductie delen de musicologen op in vijf cantatejaargangen. Het overgrote deel van Bachs cantates kwam volgens biograaf Christoph Wolff tot stand in de jaren 1723-1725, Bachs eerste jaren als cantor van de Thomaskirche in Leipzig. In 1723 heeft Bach zijn stijl gevonden, die later nog nauwelijks veranderde. Navorser Alfred Dürr slaagde erin op basis van grafologische en watermerkstudies aan te tonen dat Bach zijn cantates in het begin van zijn Leipzigse tijd nagenoeg "op voorraad" schreef en daarna op het bestaande bleef teren. Tijdens Bachs leven is slechts één cantate (BWV 71 "Gott ist mein König") in gedrukte vorm uitgegeven. Van alle andere cantates bestonden alleen handschriften toen hij stierf.
Het merendeel van zijn cantates schreef Bach als muzikale omlijsting van de zondagse kerkdienst. De cantates sloten inhoudelijk aan bij de lezingen en de preek van die zondag of kerkelijke feestdag zoals Maria-Lichtmis (2 februari). Het was dus thematische functionele gebruiksmuziek, maar van een hoog muzikaal niveau. Een cantate bestond doorgaans uit enkele koorzangen, aria's en recitatieven en duurde meestal 20 à 25 minuten. Op speciale dagen bestond de cantate uit twee delen, een deel vóór de preek en een deel na de preek. In de recitatieven vond men een herhaling terug uit de lezingen. Zo vormde het eerste cantatedeel de overgang naar de preek, terwijl het tweede deel als een soort coda na de preek klonk.
De meeste van Bachs cantates beginnen met een aria of met een uitgebreid openingskoor. Deze opening werd gevolgd door enkele aria's en recitatieven. Bijna alle cantates eindigen met een eenvoudig koraal.
De openingskoren illustreren duidelijk Bachs briljante "combinatie-methode", waarin structurele en stilistische elementen van verschillende oorsprong samenkomen. De aria's worden gekenmerkt door een regelmatige, vaak dansante ritmiek en een lyrische, vlot in het oor liggende melodie.
Enkele van Bachs bekendste cantates zijn BWV 191 "Gloria in excelsis Deo" (voor de eerste kerstdag 1740, de enige in het Latijn geschreven cantate), BWV 106 "Gottes Zeit ist die allerbeste Zeit" (uit 1707, ook wel de "begrafeniscantate" of "Actus Tragicus" genoemd), BWV 80 "Ein feste Burg ist unser Gott" (1728), BWV 21 "Ich hatte viel Bekümmernis" en BWV 147 "Herz und Mund und Tat und Leben". Bachs Lutherse missen, waaronder de Hohe Messe in b-mineur, zijn laatst gecomponeerde werk, zijn grotendeels samengesteld op basis van vroegere cantates.
Vanwege het grote aantal religieuze cantates dat hij schreef is Bach weleens "de vijfde evangelist" genoemd. Bach schreef ook een aantal wereldlijke cantates, soms met een frivole aanleiding zoals de "Jagdkantate" BWV 208 "Was mir behagt, ist nur die muntre Jagd" of de "Kaffeekantate" BWV 211 "Schweigt stille, plaudert nicht", maar ook voor plechtigheden, zoals de "Trauerode" BWV 198 "Laß Fürstin, laß noch einen Strahl". Doordat Bach vaak aria's en koren gebruikte in meer dan één cantate, zijn er ook dwarsverbindingen tussen de kerkelijke en wereldlijke cantates.
De 202 overgebleven cantates nemen in totaal een tijdsduur van 70-80 uren in.
Enkele van Bachs cantates hebben vanwege hun omvang de benaming oratorium gekregen. Zo noemde hij de cantate "Kommt eilet und laufet, ihr flüchtigen Füße" BWV 249 het "Paasoratorium" en de cantate "Lobet Gott in seinen Reichen" BWV 11 het "Himmelfahrtsoratorium". De zes cantates BWV 248, die elk bedoeld zijn voor een andere dag (1. Eerste kerstdag - 2. Tweede kerstdag - 3. Derde Kerstdag - 4. Nieuwjaarsdag - 5. Zondag na nieuwjaar - 6. Driekoningen), vormen samen het "Weihnachtsoratorium" dat vaak wordt uitgevoerd als één geheel.
Verdere ontwikkeling.
19e eeuw.
Na Bach kreeg de cantate geen positie meer als een vooraanstaand muziekgenre, maar componisten zijn steeds cantates blijven schrijven, vaak (maar niet alleen) voor bijzondere vieringen of plechtigheden. De 18e-eeuwer Mozart had diverse cantates voor de vrijmetselarij geschreven en Beethoven componeerde een aantal gelegenheidscantates. Zijn "Glorreiche Augenblick" is een modernere cantatevorm, waarvan ook de "Jubelcantata" van Carl Maria von Weber een typisch voorbeeld is. "Walpurgisnacht" van Felix Mendelssohn Bartholdy is een klassiek voorbeeld.
Als componist van de cantatevorm dient Johannes Brahms te worden genoemd. Zijn enige cantate "Rinaldo" op tekst van Goethe is wel experimenteel genoemd.
Prix de Rome-cantates.
In de 19e en 20e eeuw beleefde de cantate in Frankrijk een grote bloei doordat componisten die meedongen naar de jaarlijkse Prix de Rome een cantate moesten schrijven. Honderden componisten hebben een cantate ingezonden, vaak meer dan eens. Tot de winnaars behoorden Georges Bizet ("Clovis et Clotilde", 1857), Jules Massenet ("David Rizzio", 1863), Claude Debussy ("L'Enfant Prodigue", 1884), Lili Boulanger ("Faust et Hélène", 1913) en Henri Dutilleux ("L’Anneau du roi", 1938). Hector Berlioz heeft viermaal deelgenomen, met "La Mort d'Orphée" (1827), "Herminie" (1828), "Cléopâtre" (1829) en "La Mort de Sardanapale" (1830). Pas met de laatstgenoemde cantate won hij de Prix de Rome. Maurice Ravel zond vijf Prix de Rome-cantates in, maar viel nooit in de prijzen, wat een schandaal veroorzaakte omdat zelfs zijn tegenstanders vonden dat hij had moeten winnen. Ook andere landen, waaronder België, kenden een Prix de Rome-traditie met een compositie-opdracht voor een cantate, waaraan vele jonge componisten deelnamen.
Politiek.
Ook in Rusland werd de cantate beoefend als genre. Nikolaj Rimski-Korsakov schreef in 1897 de cantate "Switesjanka" en in 1901 "Homer-cantate". In de Sovjet-Unie van na 1917 kreeg het genre een politieke rol. Van componisten werd verwacht dat zij belangrijke politieke gebeurtenissen opluisterden met een cantate, een taak die zij plichtmatig vervulden. Zo bestaan van Sergej Prokofjev cantates als "Zij waren met zeven" (1918), "Cantate voor de 20e verjaardag van de Oktoberrevolutie" (1937), "Liederen van onze tijd" (een verheerlijking van Stalin, 1937), "Alexander Nevski" (1939), "Zdravitsa" (loflied voor Stalin), (1939), "Ballade van een onbekende knaap" (1943), "Bloei, machtig land!" (1947) en "Op wacht voor de vrede" (1950). Nikolaj Mjaskovski's cantate "Kirov is met ons" (1943) bezingt de verdiensten van Sovjetleider Sergej Kirov. Ook Dmitri Sjostakovitsj schreef dergelijke gelegenheidscantates, zoals "Gedicht van het moederland" (1947) en "De zon schijnt over ons moederland" (1952), maar van hem zijn ook de satirische cantate "Rajok" ("Klein paradijs", 1948) en "De executie van Stepan Razin" (1964).
Net als de Sovjets gebruikten ook de nazi's de cantate voor hun eigen doeleinden, waarvoor componisten als Hugo Distler (niet van harte), Werner Egk, Kurt Thomas, Wolfgang Fortner, Walter Rein en Armin Knab zich leenden. Door zijn talrijke meezingbare cantates gold Cesar Bresgen als de populairste componist bij de Hitlerjugend, terwijl de cantates van antifascisten als Ernst Toch ("Cantata of the Bitter Herbs", 1937), Walter Braunfels ("Weihnachtskantate", 1937), Hans Gál ("De Profundis", 1937) en Kurt Weill ("The Ballad of Magna Charta", 1940) tot de verboden Entartete Musik werden verklaard.
Na 1945.
Na 1945 componeerde Benjamin Britten een aantal cantates, soms (semi)religieus ("Saint-Nicolas", 1948), soms wereldlijk ("Cantata academica", 1959). De Duitse componist Dietrich Lohff schreef enkele cantates, bijvoorbeeld "Von der Würde aller Menschen" (2008), rond het thema rechten van de mens in de oorspronkelijke betekenis van "zangstuk".
Nederland.
Ook uit de Nederlandse muziek is de cantate nooit weg geweest. Enkele voorbeelden:
Vlaanderen.
Bij de emancipatie van de Vlaamse muziek in de 19e eeuw speelde de cantate met nationalistisch onderwerp een belangrijke rol. 

</doc>
<doc id="34044" url="https://nl.wikipedia.org/wiki?curid=34044" title="Moammar al-Qadhafi">
Moammar al-Qadhafi

Moammar Mohammed al-Qadhafi (Arabisch: معمر القذافي ; diverse transliteraties: "Kadhafi", "Kaddafi", "Khaddafi", "Khadaffi", "Gaddafi", "Gadaffi", "Gathafi") (nabij Sirte, 7 juni (?) 1942 (?) – aldaar, 20 oktober 2011) was 42 jaar lang de leider van Libië, van 1 september 1969 tot de val van zijn machtscentrum op 23 augustus 2011. Op 20 oktober 2011 werd hij gedood in Sirte. Qadhafi bezat geen publiek ambt of officiële titel, maar werd in Libië door zijn aanhangers meestal als 'Broeder Leider' aangesproken. Buiten Libië werd hij gewoonlijk 'kolonel Qadhafi' genoemd.
Levensloop.
Vroege carrière.
Qadhafi stamde uit een familie van nomadische bedoeïenen. Zijn geboortedatum en -jaar zijn onzeker. Men houdt het jaar 1942 aan, maar het kan ook ergens tussen 1939 tot 1943 zijn. Van 1956 tot 1961 bezocht hij een Koranschool te Fezzan, het tot 1951 Franse, zuidwestelijke deel van Libië. Hij bezocht enige tijd de militaire academie van 's lands tweede stad Benghazi, in de andere kant van het land, bij Egypte, alwaar hij zich in 1963 aansloot bij de "Vrije Officieren voor Eenheid en Socialisme", een organisatie van pro-nasseristische, antimonarchistische officieren. Na het behalen van zijn diploma werd hij voor training naar Groot-Brittannië gezonden. Qadhafi keerde eind 1966 naar Libië terug.
Staatsgreep.
Op 1 september 1969 pleegden de "Vrije Officieren voor Eenheid en Socialisme" een staatsgreep. De bejaarde koning Idris I, die op dat moment in Turkije verbleef voor een medische behandeling, werd afgezet op de dag vóór zijn neef Hasan as-Senoessi hem zou opvolgen en de "Libische Arabische Republiek" werd uitgeroepen. Op 8 september 1969 werd Qadhafi tot voorzitter van de Revolutionaire Commandoraad benoemd. Vervolgens brak tussen Qadhafi en de andere jonge officieren een machtsstrijd los, die Qadhafi in januari 1970 in zijn voordeel wist te beslechten. Koning Idris, die in 1951 zijn land naar de zelfstandigheid had geleid, overleed in 1983 als balling in Caïro.
Ideologie.
Qadhafi heeft in de loop van jaren een geheel eigen politieke filosofie ontwikkeld, die hij, verwijzend naar het Arabisch socialisme van de Egyptische president Nasser, het "islamitisch socialisme" noemde. Deze heet ook wel de theorie van de drie cirkels, namelijk de Arabische, de islamitische en de Afrikaanse wereld. In alle drie zou Libië een centrale rol toekomen. In feite is zijn leer, zoals opgetekend in zijn "Groene Boek" (1976) een combinatie van islamisme en populistisch socialisme. Bovendien streefde hij naar een socialistische samenleving waarin iedereen gelijk is en waar de staat het economisch leven controleert. 
Economie.
Onder Qadhafi's bewind werden de olie-inkomsten inderdaad evenrediger over het volk verdeeld dan onder de koning het geval was. Ook was Qadhafi binnen de OPEC een van de eerste initiatiefnemers tot het verkrijgen van controle over de olieprijzen en het verminderen van de invloed van de machtige oliemaatschappijen, de Seven Sisters. Dit leidde tot een sterke verhoging van de levensstandaard van de Libische bevolking, en het Libisch BBP per hoofd van de bevolking gecorrigeerd naar koopkrachtpariteit overtrof zelfs dat van de meeste Europese landen en de Verenigde Staten gedurende twee decennia. Qadhafi liet ook de Great Man-made River aanleggen, een project waarbij fossiel grondwater van onder de Libische woestijn werd opgepompt en naar de steden in het noorden getransporteerd voor drinkwater en irrigatie. De economie was echter zeer eenzijdig gebaseerd op olie-inkomsten wat enerzijds de ontwikkeling van andere sectoren belemmerde ('Dutch Disease') en anderzijds de economie kwetsbaar maakte voor schommelingen in de olieprijzen. De prijsdalingen van de jaren '80 en '90, alsmede de economische sancties tegen Libië, deden de economie in een later stadium veel pijn. Toch bleef Libië tot de val van Qadhafi in 2011 het meest ontwikkelde land van Afrika.
Pan-Arabische aspiraties.
Direct nadat Qadhafi en diens Revolutionaire Commandoraad goed en wel aan de macht waren gekomen, werden de westerse invloeden in Libië teruggedrongen en werd bijvoorbeeld alcohol verboden. Dit verbod ging zelfs zover dat de regering het nuttigen van alcohol in buitenlandse ambassades eveneens verbood. In 1971 werd de "Arabische Socialistische Unie" opgericht, een organisatie die Qadhafi's ideeën vertegenwoordigde. De ASU was de enige politieke organisatie in Libië. Naast sterke nadruk op de islamitische identiteit van het land, legde de regering ook bijzondere aandacht aan de dag voor het panarabisme, in die dagen een populaire beweging in het Midden-Oosten. Geïnspireerd door Gamal Abdel Nasser, de Egyptische president die een groot voorstander was van Arabische eenheid, streefde Qadhafi van het begin af aan naar een groot-Arabische staat. Feitelijk probeerde hij na diens dood de positie van leidende figuur in het Arabisch nationalisme over te nemen. In 1972 kwam een "Federatie van Arabische Republieken" tot stand. Deze federatie bestond naast Libië uit Egypte en Syrië. Spoedig bleek deze federatie een dode letter, niet in de laatste plaats vanwege de vraag wie de leider ervan zou moeten zijn. Na het mislukken van deze eerste poging ging Qadhafi's Libië een federatie aan met het Tunesië van Habib Bourguiba (1974). Ook deze federatie was geen succes, want tussen Qadhafi en Bourguiba ontstonden spanningen.
Qadhafi speelde graag de rol van "adviseur" en steun voor bevriende collega-dictators. Zo kon bijvoorbeeld de beruchte Oegandese dictator Idi Amin wegens diens "anti-imperialistische" stellingname tegenover het westen, en omdat hij moslim was, op Qadhafi's steun rekenen. In 1972 adviseerde hij Amin om alle Aziaten uit Oeganda te verwijderen, wat deze dan ook prompt deed. Ongeveer 80.000 Aziaten, merendeels Indiërs, moesten al hun bezittingen achterlaten en vluchten. Aangezien de Oegandese economie sterk bepaald werd door deze Aziaten, volgde een economische ineenstorting. Later zou hij zich van Amin afkeren en hem een 'fascist' noemen. Ook Jean-Bedel Bokassa werd door Qadhafi gesteund en bekeerde zich onder diens invloed zelfs korte tijd tot moslim. Later zou Bokassa zich van Qadhafi afkeren als onderdeel van een deal met de Fransen, die in ruil daarvoor meebetaalden aan zijn kroning tot keizer.
Qadhafi zag zich niet alleen als leider van Libië, maar ook als leider van de gehele Arabische wereld. Het grote probleem voor hem was echter dat zijn land slechts een paar miljoen zielen telde en in demografische termen een dwerg was vergeleken bij bijvoorbeeld Egypte. De olie-inkomsten hadden echter van Libië een rijke staat gemaakt die het in staat stelde zijn invloed uit te oefenen door verzetsbewegingen in het buitenland te steunen en te financieren.
Zo steunde hij met name in de jaren zeventig en tachtig de PLO (Palestijnse Bevrijdingsorganisatie). De steun aan de PLO - in de vorm van wapens en trainingskampen - werd groter nadat de Egyptische president Sadat in 1979 een vredesverdrag met Israël had gesloten. Qadhafi werd de grote vijand van Sadat. De steun die de PLO voorheen kreeg van Egypte, kwam vanaf dat moment van Libië. Qadhafi verbrak de betrekkingen met Sadat en steunde de extreemlinkse en de fundamentalistische oppositie in Egypte. Nu de betrekkingen met Egypte waren verslechterd, zocht Libië steun bij de Sovjet-Unie, een land dat hij voorheen altijd had bekritiseerd. De Sovjet-Unie leverde vanaf 1979 de destijds zeer moderne MiG-25-vliegtuigen.
In 1977 onderging Libië een grote staatkundige hervorming met de oprichting van de Libisch-Arabische Socialistische Volks-Jamahiriyah. De Revolutionaire Commandoraad werd afgeschaft evenals het ambt van premier. Qadhafi nam het nieuwe ambt van secretaris-generaal van het Algemeen Volkscongres (parlement) op zich, en werd daarmee staatshoofd. De premier werd secretaris-generaal van het Algemeen Volkscomité (ministerraad). In 1979 liet Qadhafi zich van zijn functie ontheffen en sindsdien bekleedde hij geen staatsambt meer. Toch bleef hij als "Leider van de Revolutie" en "Gids van de Revolutie" de leider van Libië.
Vanaf de jaren tachtig verlegde Qadhafi zijn werkterrein van het Midden-Oosten naar de Sahelstaten. Hij maakte aanspraak op de Aouzoustrook in het noorden van Tsjaad en steunde pro-Libische militieleiders in Tsjaad. In 1973 hoopte hij al in een samengaan van Libië en Tunesië in een nieuw te vormen "islamitische Arabische republiek". Hier kwam uiteindelijk niets van terecht en ook de operatie in Tsjaad mislukte; in de zogenaamde Toyota-oorlog wisten de zich door middel van Toyota´s voortbewegende en hiermee veel mobielere Tsjadische troepen de Libiers grondig te verslaan.
Qadhafi en het separatisme.
Reeds in 1972 werd Qadhafi's naam in verband gebracht met de groep Zwarte September, die tijdens de Olympische Spelen van 1972 een bloedbad aanrichtte (onder de Israëlische sportploeg). Bekend is Qadhafi's steun aan gewelddadige strijdgroepen, zoals de IRA en het Democratisch Front voor de Bevrijding van Palestina, die volgens Qadhafi geen 'terroristische' groepen waren maar bevrijdingsbewegingen. Qadhafi's naam wordt in verband gebracht met aanslagen op vliegtuigen en op vliegvelden in Wenen en Rome (1985). 
In 1981 kwam Qadhafi voor het eerst direct in botsing met de Verenigde Staten. Aanleiding was een geschil over de Golf van Sidra die door Libië als Libische territoriale zee werd opgeëist maar algeheel gezien werd als internationale wateren. De Amerikanen patrouilleerden ter lucht en in de zee in het gebied. Het kwam op 19 augustus 1981 tot een luchtgevecht waarin 2 Libische Su-22 vliegtuigen door de Amerikanen werden neergehaald. Door de aanslagen in Wenen en Rome waren de spanningen verder opgelopen, en op 24 maart 1986 kwam het tot een tweede treffen, ditmaal ter zee, in de Golf van Sidra waarbij de Libische marine in botsing kwam met een veel sterkere Amerikaanse vloot. De Amerikanen brachten 2 van de 5 Libische vaartuigen tot zinken en beschadigden er nog 2, en er vielen 72 doden.
Op 5 april 1986 werd bomaanslag op discotheek La Belle in West-Berlijn gepleegd, waarbij drie mensen het leven lieten en 200 gewonden vielen. De Amerikanen houden Qadhafi hiervoor verantwoordelijk, op basis van onderschepte telexberichten. De daad zou een wraakactie zijn voor het incident in de Golf van Sidra. Op 15 april 1986 bombardeerden Britse en Amerikaanse vliegtuigen in reactie hierop een van de tientallen militaire bases in Tripoli en Benghazi. Bij de actie, genaamd Operatie El Dorado Canyon vielen volgens officiële opgaven 37 doden, waaronder een vierjarig pleegdochtertje van Qadhafi zou zijn, aangeduid als "Hanna". Dit zou later weer ontkracht zijn. Qadhafi werd verantwoordelijk gemaakt voor de bomaanslag op 21 december 1988 op een vliegtuig dat neerstortte op het Schotse plaatsje Lockerbie, deze actie zou weer een vergelding zijn voor Operatie El Dorado Canyon. 
In de jaren tachtig werd hij er door het Westen ook van verdacht financiële, materiële of logistieke steun te verlenen (of te hebben verleend) aan politieke acteurs zoals Aboe Nidal, Charles Taylor, Idi Amin en Carlos de Jakhals. Verschillende bewegingen die in eigen land als terroristisch en door Qadhafi als vrijheidsstrijders betiteld zouden worden, zouden door hem zijn gesteund: van onder andere Lichtend Pad in Peru tot de Provisional IRA in Noord-Ierland tot Moro Islamic Liberation Front in de Filipijnen, en vele andere groeperingen.
Deze periode van botsingen en retaliaties tussen Libië en het Westen, vooral de Verenigde Staten viel samen met de presidentsperiode van Ronald Reagan. Deze noemde Qadhafi publiekelijk 'the mad dog of the Middle East' ('de dolle hond van het Midden-Oosten'), een uitspraak die door veel moslims overigens ook als kwetsend werd ervaren. Reagan maakte zich populair door Qadhafi hard aan te pakken, maar ook Qadhafi won er in eigen land en binnen de Arabische wereld aan populariteit mee.
Jaren negentig.
In oktober 1993 pleegden 2000 militairen een mislukte aanslag op Qadhafi's leven.
De Libische militairen die in Tsjaad vochten aan de zijde van een pro-Libische president, werden in mei 1994 uit Tsjaad teruggetrokken. In juli 1996 liep een voetbalwedstrijd in Tripoli, georganiseerd door Qadhafi's zoon Saif al-Islam al-Qadhafi, uit op een bloedbad. Pro- en anti-Qadhafi-gezinden raakten slaags.
De Venezolaanse president Hugo Chávez werd een goede persoonlijke vriend van Qadhafi, die vele malen zijn land bezocht. Ze overstelpten elkaar met cadeaus. In 2009 werd in Tripoli een sportstadion naar Chávez genoemd.
Rehabilitatie.
Vanaf eind jaren negentig leek Qadhafi een gematigder man te zijn geworden en te streven naar een vreedzamere wereld. Qadhafi probeerde nu vooral op het Afrikaanse continent een leidende rol op zich te nemen en profileerde zich ook meer als Afrikaan. Zo streefde Qadhafi naar een Verenigd Afrika en nam Libië prominent deel aan de vergaderingen van de Organisatie van Afrikaanse Eenheid (OAU). Qadhafi stak ook veel geld in de ontwikkeling van de Afrikaanse staten. Toen in 1998 de Tweede Congolese Burgeroorlog uitbrak maakte Libië deel van een informele coalitie van Afrikaanse staten die zich achter Kabila en tegen de rebellen opstelde. Libië verleende Kabila logistieke steun.
Dankzij de inzet van Nelson Mandela en VN-secretaris-generaal Kofi Annan leverde Qadhafi in 1999 de verdachten uit die tijdens een speciaal tribunaal in Kamp Zeist (Nederland) werden berecht. Na de terroristische aanslagen op 11 september 2001 in de Verenigde Staten was hij de eerste Arabische leider die de aanslagen afkeurde en tevens Al Qaida afwees. In 2002 sprak Qadhafi zijn excuses uit voor de Lockerbie-bomaanslag en bood hij geld aan de slachtoffers aan ter compensatie.
Na de val van het regime van Saddam Hoessein in april 2003 werd ook Libië beschuldigd van het maken van kernwapens. Anders dan bij Irak bleek dit inderdaad het geval te zijn toen de Libische regering besloot het nucleaire programma stop te zetten en de nucleaire wapenonderdelen te ontmantelen. De voormalige minister van Buitenlandse Zaken van de Verenigde Staten Condoleezza Rice zei in een interview dat de Amerikaanse inlichtingendienst achteraf verrast waren over hoe ver het Libische kernprogramma al gevorderd was.
Na al deze tegemoetkomingen kon de Libische leider opnieuw rekenen op de steun en de sympathie van de Westerse regeringsleiders. Ook in de media wordt Qadhafi niet langer afgeschilderd als de baarlijke duivel. In maart 2004 bezocht de Britse premier Tony Blair als eerste westerse regeringsleider sinds jaren Libië, waar hij onder meer met Qadhafi sprak. Hij hoopte dat Libië een bondgenoot zou worden in de internationale strijd tegen het terrorisme. Met het oog op het afsluiten van nieuwe olie- en zakencontracten knoopten ook andere politieke leiders zoals Jacques Chirac, Silvio Berlusconi, Barack Obama, José Zapatero en Herman Van Rompuy vriendschappelijke relaties met Qadhafi aan.
Qadhafi's zoon Saif al-Islam al-Qadhafi mengde zich in deze jaren steeds meer in de Libische en internationale politiek.
Relatie met Zwitserland.
In contrast met de verbetering met de Westerse landen stond een verslechtering van de relatie met Zwitserland vanaf 2008, waar ook de handel tussen Libië en Zwitserland sterk onder leed. De directe aanleiding was een incident in Génève, waarbij Qadhafi´s zoon Hannibal en diens vrouw werden gearresteerd op verdenking van mishandeling van twee hotelbediendes. De aanklacht werd geseponeerd, maar de relatie tussen beide landen verslechterde. Ook een Zwitsers verbod op het bouwen van nieuwe minaretten in 2009 volgend op een referendum, leidde tot een woedende reactie van Qadhafi. In 2009 werden twee Zwitsers in Libië vastgehouden en tot 16 maanden gevangenisstraf veroordeeld. Hoewel Libië volhield dat dit niets met het incident in Génève te maken had, werd in Zwitserland aangenomen dat dit wel zo was. Qadhafi sloot de vestigingen van Zwitserse ondernemingen zoals Nestlé, trok de Zwitserse rekeningen van Libische staatsfondsen leeg, en hief de meeste directe vluchten tussen beide landen op. De Zwitserse president Hans-Rudolf Merz reisde in augustus 2009 naar Tripoli om zijn excuses aan te bieden voor het incident in Génève, maar dit werd hem in Zwitserland zeer kwalijk genomen. Er werd door vader en zoon Qadhafi dreigende taal richting Zwitserland geuit, terwijl de Zwitserse speciale eenheden een reddingsoperatie voorbereidden om de gevangen Zwitsers te bevrijden. Van een dergelijke reddingsactie is het overigens nooit gekomen, en de Zwitserse parlementarier Jakob Buechler gaf nadien toe dat het waarschijnlijk tot een grote mislukking had geleid, wanneer de operatie was doorgegaan.. Tot de Libische opstand zouden de relaties met Zwitserland slecht blijven.
Opstand in Libië.
Vanaf 15 februari 2011 kwam een deel van het volk van Libië, in navolging van protesten in andere Arabische landen, in opstand. Aanvankelijk vonden de protesten vooral plaats in Benghazi in het oosten van het land, maar na enkele dagen sloegen ze ook over naar de hoofdstad Tripoli. Qadhafi zette vrijwel vanaf het begin hard in en liet zijn oproerpolitie de demonstranten hardhandig uiteendrijven. Dit escaleerde de situatie alleen maar. De betogers eisten het aftreden van Qadhafi, die in een televisietoespraak op 22 februari liet weten dat hij niet van plan was om op te stappen. Ook meldde hij dat opstandelingen de doodstraf zouden krijgen. 
In een interview met de Amerikaanse verslaggeefster Christiane Amanpour op de Amerikaanse zender ABC verklaarde hij dat er in Libië geen opstanden waren en dat het volk niet tegen hem was maar zelfs van hem hield. De opstand zou veroorzaakt zijn door inmenging van het buitenland en Al-Qaida, en door het gebruik van hallucinogene drugs. Op 26 februari 2011 vergeleek de Libische gezant bij de VN-veiligheidsraad Qadhafi met misdadigers als Pol Pot en Adolf Hitler die zich ook met geweld tegen ongewapende burgers keerden.
Op 7 maart 2011 meldde al-Jazeera dat Qadhafi de rebellen in zijn land had aangeboden om een volkscongres te houden om hem af te laten treden, onder voorwaarden, waaronder een veilige aftocht en volledige bescherming voor zijn hele familie. Ook wilde hij dat er geen documenten overhandigd zouden worden aan het Internationaal Strafhof (ICC) in Den Haag. Daar kwam echter niets van terecht.
In de loop van de opstand besloten verschillende landen, waaronder Frankrijk en later ook de Verenigde Staten, om de in Benghazi zetelende Nationale Overgangsraad (NTC) te erkennen als regeringsautoriteit in Libië. Aanvankelijk kon Qadhafi het tij keren en de opstandelingen terugdrijven tot voor Benghazi met zijn leger en buitenlandse huurlingen, maar toen de afkondiging van de no-flyzone door de NAVO tot luchtaanvallen leidde konden de opstandelingen zich handhaven en het land stukje bij beetje veroveren. Terwijl langs de noordoostelijke kuststrook de opstandelingen en regeringstroepen elkaar telkens heen en weer dreven op een manier die deed denken aan de strijd aldaar 70 jaar eerder, en Misratah door regeringstroepen werd belegerd, naderde een andere groep opstandelingen Tripoli vanuit het westen.
Het Internationaal Strafhof besloot op 27 juni 2011 internationale arrestatiebevelen uit te vaardigen tegen Qadhafi, zijn zoon Saif en zijn zwager Abdullah Senussi, wegens grootschalig geweld tegen de burgerbevolking.
In augustus 2011 rukten opstandelingen op naar Tripoli waar ze op 23 augustus het hoofdkwartier van Qadhafi veroverden. Van de dictator ontbrak echter elk spoor. Wel kwamen enkele audioboodschappen naar buiten via lokale radiostations en een station in Syrië. In een van die boodschappen, op 24 augustus, zei hij te zullen doorstrijden 'tot de overwinning of de dood'. De voorzitter van de NTC, Mustafa Abud al-Jeleil, maakte op diezelfde dag bekend dat er een prijs van zo'n 1 miljoen dollar op het hoofd van Qadhafi was gezet. Op 28 augustus gaf een woordvoerder van Qadhafi aan dat deze bereid was te onderhandelen over het overdragen van de macht. De Nationale Overgangsraad zei echter geen genoegen te nemen met iets anders dan overgave. Qadhafi was waarschijnlijk naar zijn geboorteplaats Sirte uitgeweken, die hij op 1 september tot nieuwe hoofdstad van de Grote Libisch-Arabische Socialistische Volks-Jamahiriyah uitriep. Dit was een zinloos gebaar, daar hij op dat moment door het grootste deel van de wereld niet meer werd erkend als leider van Libië. Sirte was al gereduceerd tot een der laatste verzetshaarden, die stuk voor stuk door de rebellen werden opgeruimd.
De moord.
Op 20 oktober voerde de NAVO een bombardement uit op elf militaire voertuigen, die onderdeel uitmaakten van een konvooi van in totaal 75 voertuigen. Dit konvooi verliet Sirte 'met hoge snelheid' en werd gezien als 'significant gevaar' voor de plaatselijke bevolking. Niet bekend was dat Qadhafi met dat konvooi probeerde te vluchten. Na het bombardement ontstond op de grond een vuurgevecht.
Later die dag meldden de nieuwe machthebbers in Libië dat Qadhafi was opgepakt. De officiële versie volgens Mahmoud Jibril, de premier van de overgangsregering, luidde: 'Het voertuig waarin Qadhafi probeerde te vluchten, kwam terecht in een vuurgevecht tussen de rebellen en de aanhangers van Qadhafi. Qadhafi werd eerst in de maagstreek geraakt en daarna in het hoofd. De forensische expert kon nog niet uitmaken of de kogel van de rebellen of van zijn aanhangers kwam.' Videobeelden bevestigen echter dat Qadhafi levend in handen van de rebellen viel. Wellicht ontstond kort hierna een vuurgevecht.
Qadhafi leek gewond te zijn geraakt in zijn schuilplaats tijdens een gevecht tussen zijn voor- en tegenstanders. Daarna vluchtte hij het irrigatiebuizenstelsel in. Daar werd hij door tegenstanders, waaronder Omran Ben Shaaban, uitgehaald, kennelijk gewond aan het hoofd. Aan een van hen vroeg hij wat hij de persoon specifiek had aangedaan. Na wat heen en weer te zijn getrokken werd hij kennelijk doodgeschoten. Diezelfde dag nog werden foto's en filmpjes van het stoffelijk overschot van de ex-dictator getoond. Ook waren beelden te zien van een nog levende Qadhafi die op een truck was gezet en versuft naar zijn eigen bebloede handen keek.
Ook Qadhafi's zoon Mutassim werd op 20 oktober gedood. De lichamen werden overgebracht naar Misurata, waar ze in een koelcel werden gelegd, die werd opengesteld voor publiek. Er werd autopsie uitgevoerd op Qadhafi's lichaam om de doodsoorzaak vast te stellen.
Al-Qadhafi's stoffelijk overschot werd volgens de nieuwe Libische regering op 25 oktober 2011 op een geheime locatie in de Libische woestijn conform de islamitische gebruiken begraven.
Persoonlijk leven.
Qadhafi groeide op in een tent, zoals dat bij Bedoeïenen gebruikelijk is. Hij werd door sommigen als excentriek beschouwd. Hij mocht graag in het middelpunt van de aandacht staan en kleedde zich naarmate hij langer aan de macht was steeds kleurrijker, in gewaden die van traditionele Afrikaanse kleding leken te zijn afgeleid en die wellicht zijn positie als belangrijk Afrikaans leider moesten benadrukken. Qadhafi onderging waarschijnlijk ten minste één keer plastische chirurgie.
Ook liet hij zich omringen door een lijfwacht die uit vrouwelijke elitesoldaten bestond, de Amazonegarde. De Amazones moesten zware training ondergaan en werden door Qadhafi persoonlijk uitgekozen. Bij buitenlandse bezoeken verbleef hij in een bedoeïenentent in plaats van in een hotel. Ook buitenlandse gasten - zowel Arabische als westerse - werden in een luxueuze tent ontvangen. Qadhafi werd altijd door ten minste 15 Amazones omringd.
Qadhafi was sterk beïnvloed door socialisme en door de pan-Arabische ideologie van Nasser, die hij als een mentorfiguur zag (Nasser omschreef Qadhafi als 'een aardige jongen, maar ontzettend naïef'). Hij was echter ook belijdend moslim en zag zichzelf als centraal in de islamitische wereld, hoewel hij van fundamentalisme en salafisme niets moest hebben.
Qadhafi was aanvankelijk getrouwd met Fathia Khaled, een lerares. Zij scheidden na zes maanden toen Fathia zwanger was van Qadhafi's oudste zoon Mohammed al-Qadhafi. Qadhafi trouwde in 1970 met Safiya (geboren Sofia Farkaš) uit Mostar, in Bosnië en Herzegovina. Zij hadden elkaar ontmoet toen Qadhafi in Mostar aan de luchtmachtacademie studeerde. Met haar had hij zes zonen, een dochter, een geadopteerde zoon en een geadopteerde dochter. Officiële bronnen beweren echter dat Safiya Libische is uit de Al Barassiclan en dat zij geboren is in Al Abyeda (bij Benghazi). Volgens deze bronnen zou het paar elkaar hebben ontmoet in een ziekenhuis in Tripoli waar Qadhafi herstelde van een auto-ongeluk.
Qadhafi had de reputatie een rokkenjager te zijn, en zou vrouwen hebben laten ontvoeren om ze vast te houden en als seksslavinnen te gebruiken. Ook zijn vrouwelijke lijfwachten van zijn Amazonegarde zouden door hem zijn verkracht, waarna ze werden doorgespeeld aan zijn zonen en hooggeplaatste functionarissen alvorens te worden afgedankt.

</doc>
<doc id="34046" url="https://nl.wikipedia.org/wiki?curid=34046" title="Muammar Ghadaffi">
Muammar Ghadaffi



</doc>
<doc id="34049" url="https://nl.wikipedia.org/wiki?curid=34049" title="Damsterdiep (kanaal)">
Damsterdiep (kanaal)

Het Damsterdiep is het kanaal gelegen tussen de stad Groningen en Delfzijl, waar het uitloopt in de Eems. Het is genoemd naar Appingedam, waar het doorheen loopt en waarvan het bijvoeglijk naamwoord "Damster" is.
Loop en ligging.
Het kanaal is 27 km lang en bezit twee karakteristieke delen. Het westelijke deel loopt bijna kaarsrecht van Groningen tot Ten Post. Het oostelijke deel van Ten Post tot Delfzijl is de oorspronkelijke Delf, wat "gegraven" betekent. Dit deel stamt van voor het jaar 1000 en had toen nog een open verbinding met de zee. Hoewel dit gedeelte gegraven is, is het door de invloed van eb en vloed gaan slingeren. Bij Delfzijl is een meander ontstaan, het Tuikwerderrak, dat in de vijftiende eeuw ook bekend stond als "Olde Ee". De eerste afsluiting lag bij Appingedam. Rond 1300 werd de monding van de Delf bij Delfzijl afgesloten met drie zijlen (spuisluizen).
Het gedeelte van het Van Starkenborghkanaal tot de Turfsingel in de stad Groningen is gedempt, maar heeft nog wel de naam Damsterdiep.
Tussen het Damsterdiep, het Van Starkenborghkanaal en het Eemskanaal ligt de Driewegsluis, een sluis met drie (in plaats van de gebruikelijke twee) stel deuren. Na de vernieuwing van de Oostersluis komt de uitgang naar de oorspronkelijke verbinding met het Van Starkenborghkanaal uit op een doodlopend stukje water. De sluis is buiten gebruik gesteld.
Om in Groningen van het Eemskanaal op het Damsterdiep te kunnen varen is een nieuwe verbinding met sluis (de "Jan B. Bronssluis") gemaakt even ten oosten van Ruischerbrug. Dit ter vervanging van de "Oosterhavensluis" die in het verlengde van de Petrus Campersingel lag en in 1953 is gedempt. Vanwege de geringe diepgang en breedte is het Damsterdiep nauwelijks nog van belang voor de scheepvaart.
Aan het Damsterdiep liggen: Groningen, Oosterhoogebrug, Ruischerbrug, Garmerwolde, Ten Boer, Ten Post, Winneweer, Garrelsweer, Wirdumerdraai, Eekwerderdraai, Tjamsweer, Appingedam, Solwerd, Tuikwerd en Delfzijl.
Nieuwe Diep.
Appingedam heeft voor betere afvoer van water en ten behoeve van de scheepvaart sinds de negentiende eeuw een zuidelijke 'bypass', het "Nieuwe Diep" genaamd. Een oudere 'bypass' uit de vijftiende eeuw was het smalle Zandtsterdiep of Kattendiep, dat omstreeks 1960 gedempt werd.
Geschiedenis.
Het gedeelte van Ten Post naar Groningen is van omstreeks 1424; het is aanzienlijk rechter. Dit tracé had een oudere voorloper, die langs de Grasdijk liep. In 1419 was sprake van de "Damster vaert" bij Heidenschap, in 1469 van het "olde Damster maer". Deze voorloper werd vermoedelijk gegraven in 1370, toen de dorpen Middelbert en Engelbert toestemming kregen hun overtollige water via de Euvelgunner Waterlozing of "Midelberghera Weterlesne" en het Oldemaar in de richting van Delfzijl te lozen. In 1424 werden ook een deel van het Oosterstadshamrik en in 1434 de rest van dit gebied toegelaten tot het Generale Zijlvest der Drie Delfzijlen. Het nieuwe Damsterdiep moest de toegenomen waterstroom naar zee leiden. De nieuw ingelaten landerijen werden verplicht een kanaal te graven "van Gronyngen in de Lustighe Maere" (een watergang bij Ten Boer). Volgens een verdrag uit 1440 moest de "nijen dijck bijlanges het nijen deep" oftewel (volgens een later afschrift) de "Nijenwall bij Dampster diep" vier voet (1.58 m) hoog zijn. De naam "Damsterdeep" komt voor het eerst voor in de kroniek van Johan Lemego, geschreven omstreeks 1425-1427, maar alleen bewaard in latere afschriften. Het Wierumer Zijlboek (rond 1470) spreekt nog van het "Groniger deep", een akte uit 1462 daarentegen over het "Damsater deepp" ('Appingedammer diep').
Bruggen.
De bruggen of tillen over het kanaal waren vaak een kostbare investering. Ten minste uit de vijftiende eeuw dateerde de Eekwerdertil (1449: "Ekawerdertil"), die door drie "waarmannen" uit Eekwerd, Zeerijp en Eenum werd onderhouden. Hun uitgaven noteerden ze in het "tyllboeck". Via deze brug hadden de dorpsbewoners van de kustdorpen toegang tot de laag gelegen hooilanden aan het Schildmeer. Na het verval van de til bij de Popingeweg mochten ook de inwoners van 't Zandt vanaf 1588 er tegen betaling gebruik van maken. Bij de brug bevond zich verder een galg.
Andere belangrijke tillen lagen bij Muda (genoemd 1439), Merum, Loppersum, Wirdum en Tjamsweer. Appingedam had vier vaste bruggen, waaronder de stenen Damsterbrug (1400), Broederbrug of Vlintenbrug, verder een klapbrug over de Groote Heekt. Vaste bruggen waren er verder in Oosterhoogebrug (1428), Ruischerbrug (1465) en Ten Post.
Trekschuit.
In 1650 stichtte Stad en Lande hier de eerste trekschuitdienst tussen Groningen en Delfzijl. De commissaris die toezicht hield op het Damsterdiep bewoonde in de 18e eeuw een herenhuis annex herberg te Winneweer.
Fictie.
De roman "De nieuwe man" (2003) van Thomas Rosenboom speelt zich af in het gebied rond het Damsterdiep.

</doc>
<doc id="34050" url="https://nl.wikipedia.org/wiki?curid=34050" title="Presentatiesoftware">
Presentatiesoftware

Presentatiesoftware is software die specifiek is gericht op het maken van presentaties. Presentatiesoftware is vaak standaard opgenomen in kantoorsoftwarepakketten.
Vaak worden er tijdens een voordracht grafieken, schema's of overzichten getoond. Deze objecten staan opgeslagen op "slides" of "dia's". De dia's kunnen met behulp van een toetsenbord, muis of ander invoerapparaat gewisseld worden. Presentiesoftware wordt gebruikt voor uiteenlopende doeleinden door onder andere leerlingen, docenten en bedrijven. 
Het eerste presentatieprogramma voor de personal computer was VCN ExecuVision, dat in 1982 geïntroduceerd werd. Voor de opkomst van de presentatieprogrammatuur werd dit tijdens de presentatie zelf gemaakt op krijtborden, whiteboards of flip-overs.
Als men een presentatie vroeger helemaal voorbereid had, werd er gebruikgemaakt van dia's of een overheadprojector met transparanten.
Om flexibeler en sneller te werken wordt het presentatiemateriaal nu vaak volledig met de computer gemaakt door middel van presentatieprogrammatuur en direct getoond op een scherm met behulp van een beamer.
Voorbeelden van presentatieprogrammatuur:

</doc>
<doc id="34053" url="https://nl.wikipedia.org/wiki?curid=34053" title="Programmatuur voor projectplanning">
Programmatuur voor projectplanning

Projectmanagementsoftware of programmatuur voor projectplanning zijn computerprogramma's die gebruikt worden ter ondersteuning in een project. Ze wordt vaak opgenomen in kantoorsoftwarepakketten.
In principe is bij het uitvoeren van een project (projectmanagement) geen computerprogramma noodzakelijk. Echter bij complexe projecten, met veel deelnemers en wijzigingen van bedrijfs-ERP-systemen, kan projectmanagementsoftware een waardevolle bijdrage leveren.
Met deze programma's kan men een project opdelen in taken middels een Work Breakdown Structure (WBS), die taken schikken in hun onderlinge afhankelijkheden en deze taken eventueel toewijzen aan medewerkers (WBS wordt daarom naast Work Breakdown Structure, ook vaak voor Werk Beheer Systeem gebruikt) Ook geeft het programma inzicht in een project. Op basis van het door de software verkregen inzicht en overzicht kunnen gerichte acties in gang gezet worden. Ook kan achteraf met deze programmatuur het verloop van deze taken worden vastgelegd en daarmee kan worden bepaald of het project in zijn geheel vertraging oploopt. Hiermee wordt het kritieke pad bepaald. Naast de opvolging in de tijd is er ook meestal opvolging qua budget voorzien.
Ingedeeld naar de functies kan er het volgende globale onderscheid worden gemaakt:
Vaak zijn projectmanagementprogramma’s specifiek voor een bedrijfstak.

</doc>
<doc id="34054" url="https://nl.wikipedia.org/wiki?curid=34054" title="Khadaffi">
Khadaffi



</doc>
