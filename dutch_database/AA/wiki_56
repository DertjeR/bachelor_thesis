<doc id="17953" url="https://nl.wikipedia.org/wiki?curid=17953" title="Telefoonnummer">
Telefoonnummer

Een telefoonnummer is het unieke nummer dat toegekend wordt om een aansluiting op het publieke telefoonnet (PSTN) te identificeren. Formeel zijn telefoonnummers E.163/E.164-adressen.
Structuur.
Een telefoonnummer van het publieke telefoonnet is in de meest complete vorm opgebouwd volgens een vaste structuur:
Zie ook de infographic hiernaast.
Eventueel gaat hieraan vooraf een zogenoemd "Carrier Select Prefix": een 16xx of 15xx nummer dat een gebruiker van de spraaktelefoon- of ISDN-dienst de mogelijkheid biedt om het voor die dienst noodzakelijke transport van gegevens gedeeltelijk door een ander te laten verzorgen dan degene die voor hem de telefoon- of ISDN-aansluiting verzorgt. Dit prefix behoort echter niet tot het telefoonnummer.
Eventueel volgt hierna een extra nummer wanneer de private telefooncentrale van de abonnee over rechtstreekse inkiezing (DDI:Direct Dialling In) beschikt.
Afhankelijk waarvandaan en waarheen gebeld wordt kunnen (delen van) de nummers worden weggelaten.
Draadloze netwerken (GSM en UMTS) werken volgens een vergelijkbaar nummeringsplan; het zonenummer slaat hier echter op de operator, en niet op de fysieke locatie van het telefoontoestel (zie echter nummeroverdraagbaarheid).
Benaming.
Officieel spreekt men in Nederland van het "kiezen" en in Vlaanderen van het "vormen" van een telefoonnummer. In de volksmond werd voorheen vaak "draaien" gezegd. Doordat de klassieke kiesschijf slechts sporadisch wordt gebruikt en doordat in de meeste gevallen een toetsenbord of een aanraakscherm gebruikt wordt is het woord "draaien" ook niet meer goed bruikbaar en wordt het anno 2020 ook niet meer gebruikt.
Internationaal bellen.
Bij bellen naar het buitenland wordt de 0 aan het begin van het buitenlandse vaste of mobiele nummer vervangen door de internationale belcode, die bestaat uit de internationale toegangscode gevolgd door het landnummer. De internationale toegangscode is afhankelijk van het land waar je vandaan belt en de landcode is afhankelijk van het land waar je naartoe belt. De internationale toegangscode kan daarbij bovendien worden vervangen door een +. Bij mobiel bellen is het voordeel van de +, dat automatisch de juiste toegangscode wordt ingevuld, ook wanneer deze niet 00 is.
Voor het bellen vanuit het buitenland naar een Nederlands vast nummer wordt de structuur dan 00 31 123456789 of +31 123456789 en mobiel 00 31 612345678. Voor België is de verkorte vorm voor een vast nummer +32 12345678. België heeft inmiddels ook nummers die even lang zijn als de Nederlandse. De mobiele nummers beginnen in België met 04xx, dus vanuit het buitenland wordt dit +32 4xx123456 (waarbij voor xx twee cijfers worden ingevuld).
Notatie van telefoonnummers.
De eerste twee opties zijn correcte notaties van telefoonnummers volgens ITU aanbeveling E.123 en de Nederlandse norm NEN 2132. De tweede notatie past direct in het telefoonboek van een mobiele telefoon en werkt altijd, in binnen- en buitenland.
Het + teken geeft aan dat de "internationale toegangscode" gekozen moet worden. Voor zover aanwezig op het telefoontoestel kan daarvoor de + toets gebruikt worden. De internationale toegangscode kan van land tot land verschillen. In de meeste landen van de EU (waaronder Nederland en België) is deze 00. In de VS wordt 011 gebruikt.
De 31 is het "landnummer". Bij nationaal telefoneren vanaf een mobiel toestel "kan" het landnummer worden weggelaten. Bij nationaal telefoneren vanaf een vast toestel "moet" het landnummer meestal worden weggelaten.
De 20 in het voorbeeld is het "specifiek netnummer" (kengetal), "zonenummer" of de "dienstcode". Het komt meestal overeen met de gemeente waarin het vaste telefoontoestel gelokaliseerd is.
In de meeste landen is er een cijfer waarmee een netnummer wordt aangekondigd, het interlokaal toegangsnummer. Meestal is dat een 0. Interlokaal toegangsnummer en specifiek netnummer worden samen netnummer genoemd. Soms wordt het interlokaal toegangsnummer in internationale nummers tussen haakjes vermeld, zoals in +31 (0)20 1234567. Dit is echter niet correct, ITU-aanbeveling E.123 geeft expliciet aan dat haakjes in internationale nummers niet gebruikt moeten worden. Dit betekent dat internationale nummers altijd zonder haakjes en zonder toegangsnummer geschreven moeten worden.
Bij lokaal telefoneren kan vaak het netnummer worden weggelaten. Dit wordt aangegeven door het netnummer tussen haakjes te plaatsen, bijvoorbeeld (020) 1234567. Het gesprekstarief voor bellen naar lokale nummers is vaak lager.
In landen waar geen aparte telefoonnetten zijn, en dus geen netnummers, is meestal geen sprake van een interlokaal toegangsnummer. Voorheen was dat het geval in kleine landen, zoals Luxemburg, maar dit geldt ook in grotere landen, zoals Spanje en Italië. Voorheen had men in Spanje aparte net- en abonneenummers. Ze zijn later gecombineerd tot een enkel nummer. Om een gesprek tot stand te laten komen kiest men het hele nummer. Het interlokaal toegangsnummer is een verplicht deel van het nummer, ook bij internationaal telefoneren, en er zijn sindsdien ook nummers uitgegeven met een ander begincijfer.
Er wordt onderscheid gemaakt tussen een "geografisch nummer" en een "niet-geografisch nummer" (voor Nederland zie niet-geografische Nederlandse nummers). Bij een geografisch nummer is er sprake van een netnummer dat de "stad" aangeeft waarnaar gebeld wordt. De lengte van een geografisch nummer bedraagt in Nederland tien cijfers (hierbij is de +31 weggelaten, maar niet de eerste 0). In België zijn dit negen cijfers. De lengte van een niet-geografisch nummer kan variëren.
De 1234567 is het abonneenummer.
Volgorde.
Meestal is aan de eerste cijfers van een telefoonnummer te zien waar de aansluiting zich ongeveer bevindt.
Terwijl men het nummer kiest, wordt men steeds specifieker: de eerste cijfers duiden op het werelddeel, dan het land, dan de stad, de wijk en uiteindelijk de gewenste aansluiting.
Hierop zijn uitzonderingen: Aruba en Groenland hebben een 'Afrikaans' landnummer, Nijmegen en Arnhem een 'Noord-Hollands' netnummer.
Men kiest een telefoonnummer van links naar rechts.
Sommige talen worden van rechts naar links geschreven, maar ook dan kiest men een telefoonnummer van links naar rechts.
Een telefoonnummer wordt vaak in groepjes van twee cijfers voorgelezen. '2345' wordt dan uitgesproken als "drieëntwintig vijfenveertig". Het is statistisch aangetoond dat in het Nederlandse en Duitse taalgebied cijfers van een telefoonnummer vaak verwisseld worden, vaker dan in andere taalgebieden.
Dit is te verklaren doordat in die talen eerst de eenheden en daarna de tientallen worden genoemd. De officiële norm is dan ook de cijfers een voor een uit te spreken.
Geschiedenis.
De eerste telefoonnummers werden ingevoerd in 1879 in de Amerikaanse stad Lowell, Massachusetts, waar toen ongeveer 200 telefoonabonnees waren. Europa volgde niet veel later: in 1881 werd in Berlijn de eerste telefooncentrale in gebruik genomen, aanvankelijk met acht gebruikers. Nog hetzelfde jaar verscheen er het eerste telefoonboek waarin 185 abonnees waren opgenomen met 1-, 2- en 3-cijferige telefoonnummers. Nummers werden snel omvangrijker: Amsterdam had al vijfcijferige nummers in 1915. Netnummers worden in Nederland gebruikt sinds 1933.
In verband met de groei van het aantal abonnees en nieuwe diensten naast de klassieke telefonie werden de laatste twintig jaar in een aantal landen nummerveranderingsprojecten doorgevoerd.
In de volgende Europese landen werden dit soort nummerveranderingsprojecten uitgevoerd:
In Portugal bestaan concrete plannen.
Nieuwe nummerreeksen in Nederland.
In Nederland werd op 10 oktober 1995 de nummering gewijzigd in Operatie Decibel. Daarbij werd de lengte van de nummers (netnummer plus abonneenummer) gestandaardiseerd. Voor 1995 bestond ieder netnummer uit een nul gevolgd door nog maximaal 4 cijfers (de nul was eigenlijk geen deel van het netnummer, maar een automaatopdracht voor interlokaal kiezen). Een abonneenummer kon bestaan uit drie tot zeven cijfers. Het hele telefoonnummer bevatte, inclusief de nul, acht tot tien cijfers. Na de omnummeringsactie van het toenmalige PTT Telecom (sinds april 1998 KPN Telecom) kreeg iedereen een tiencijferig telefoonnummer, en het overgrote deel van de aansluitingen daarmee ook een nieuw telefoonnummer.
In 2006 werden, naar aanleiding van de behoefte die ontstaan is door VoIP, niet-geografisch gebonden nummers mogelijk. Daarvoor werden er twee nieuwe nummerreeksen geopend, een 085- en een 091-reeks, waarbij de beperkingen van netnummergrenzen niet gelden.
Sinds april 2009 is het mogelijk voor gemeentes om als eigen telefoonnummer te kiezen 14 gevolgd door het netnummer. Bijvoorbeeld, voor Apeldoorn is dat 14 055. Een complicatie is dat meerdere gemeentes soms samen een netnummer hebben: kiest men 14072 dan krijgt men eerst een computer die vraagt om te kiezen tussen Alkmaar en Heerhugowaard. Bovendien leidt het nummer soms tot verwarring: de mensen denken dat het vijfcijferige nummer verouderd is. Bijvoorbeeld: in 1995 werden de vijfcijferige nummers van Heerhugowaard zevencijferig door er 57 voor te zetten, men meent dan 14 072 te corrigeren door 57 14 072 te kiezen.
OPTA beheert de voorraad van telefoon- en overige nummers in Nederland. Ze kent nummers toe en houdt toezicht op het gebruik ervan. OPTA houdt precies bij wie de houder is van welk nummer. Het register is openbaar en te vinden op de website van OPTA. Vanaf 1 april 2013 is de OPTA door een fusie van de Consumentenautoriteit en de Nederlandse Mededingingsautoriteit opgegaan in de ACM.
Hernummering in België.
Voor 1965 werd er enkel gebruik gemaakt van enkele cijfers die de abonnee aanduidden. Het aantal nummers was afhankelijk van het aantal aangesloten punten. De RTT verbond door binnen de eigen zone of met de operator van de andere zone. Pas in 1965 werd een eenduidig abonneecijfer ingevoerd van 6 cijfers en een zonenummer van 3 cijfers als men buiten de zone belde. In dicht bevolkte gebieden werd na enige tijd overgestapt op een zonenummer van 2 cijfers waardoor een 7-cijferig abonneenummer mogelijk was. In de jaren 80 was dit zo voor Brussel, Luik en Antwerpen en in 1993 voor Gent.
De hernummering in België was eigenlijk alleen maar de verplichting om bij het kiezen van een telefoonnummer vanaf 1 juli 2000 ook altijd het zonenummer (netnummer) te moeten gebruiken. Ook binnen de eigen zone. Zo kwamen cijfers (of cijfercombinaties) vrij waarmee nieuwe abonneenummers konden worden gecreëerd, zoals de 1 en de 0 die anders niet konden worden gebruikt omdat daar de noodnummers (bijvoorbeeld 100 en 101) en servicenummers (bijvoorbeeld 1207) mee beginnen.
Door de verplichting het telefoonnummer altijd met het zonenummer te moeten beginnen, kunnen er dus ook abonneenummers zijn die beginnen met een 1 of een 0, zoals 123.45.67 of 012.34.56, wat dan gevormd moet worden als 02.123.45.67 en 02.012.34.56 (in Brussel) of 03.123.45.67 en 03.012.34.56 (in Antwerpen). Bovendien kan een ander begincijfer dan 0 worden ingevoerd, waardoor de nummercapaciteit vertienvoudigt.
Gebruik van letters.
Op de kiesschijf of het toetsenbord van een telefoontoestel zijn vaak niet alleen cijfers maar ook letters vermeld. Een telefoonnummer kan dan ook zowel letters als cijfers bevatten.
De plaatsing van de letters is internationaal niet gestandaardiseerd en het is niet mogelijk dat een telefooncentrale bij een internationale verbinding de letters converteert. Iemand die een nummer in het buitenland belt, kan dus niet vertrouwen op de letters die bij de cijfers op het toestel staan: hij moet zelf de letters omzetten aan de hand van een lijstje dat geldt in het land waarmee hij wil telefoneren. Zo publiceerde de Britse telefoondienst bij de instructies voor internationaal telefoneren een handleiding voor het omzetten van de Amerikaanse letters naar cijfers, met de waarschuwing dat de letter O als 6 moest worden gekozen. In het algemeen geldt de hieronder afgebeelde Amerikaanse indeling.
Letters in Nederland.
In Nederlandse steden werd een letter gebruikt om de wijkcentrale aan te duiden. Een abonneenummer begon dus met een van de eerste 9 letters: A tot en met J (zie tabel). De tiende letter K stond voor 0 (nul) en gaf aan dat het geen abonneenummer maar een netnummer betrof. Misschien is er ook een verband met het woord "kengetal", zoals een netnummer toen heette.
Het gebruik van letters voor wijken en ook voor het eerste cijfer van het abonneenummer is in de vorige eeuw afgeschaft. Velen schreven echter nog vaak een K in plaats van een 0 (nul) als begincijfer van een netnummer. Tot in de jaren 60 stond er in de telefoongids het verzoek om niet langer K maar gewoon 0 te gebruiken.
Letters in Groot-Brittannië.
De Britse letters werden tot 1966 gebruikt in netnummers en voor de wijken van de grote steden. Een telefoonnummer in de Londense wijk Holborn werd bijvoorbeeld aangeduid als Holborn 1234 of HOL 1234. In de jaren 60 werd dit ontmoedigd en veranderd in 405 1234.
De grootste steden hadden een netnummer met de beginletter als tweede cijfer:
Het feit dat er maar twee letters overeenkomen met de 6, doet vermoeden dat de Britse letters een verbetering zijn van de Amerikaanse letters, met een aanpassing om verwarring tussen 0 en O te vermijden. Dit kon natuurlijk verwarring geven bij een internationaal gesprek, zoals hiervóór beschreven is.
De letter Q ontbrak aanvankelijk op een Britse kiesschijf en is naderhand uit Frankrijk gekopieerd.
Letters in Frankrijk.
Het Franse systeem van letters was gelijk aan het Britse, met bovendien de letter Z. Het is sinds de jaren 60 niet meer in gebruik.
Letters in de Verenigde Staten.
De Amerikaanse letters zijn thans over de hele wereld bekend, waarmee de Brits/Franse verbetering in vergetelheid is geraakt. Q en Z werden aanvankelijk niet nodig gevonden en zijn recent toegevoegd (op 7 en 9). Deze letters worden gebruikt bij naambellen. Bovendien worden de letters gebruikt bij het schrijven van een sms en het instellen van een mobiele telefoon.
Naambellen.
Een verschijnsel dat verbonden is aan deze letters is het zogenoemde "naambellen", wat onder andere gebruikt wordt voor bijvoorbeeld servicenummers. Een voordeel hiervan is dat woorden en namen vaak eenvoudiger te onthouden zijn dan nummers. Met de internationale letters kan men bijvoorbeeld het nummer 0900-6682747 kiezen als 0900-NOTARIS. Aangezien er met elk cijfer meerdere letters corresponderen, corresponderen er met elk telefoonnummer vele lettercombinaties.
In de Verenigde Staten is men begonnen met het invoeren van het naambellen, en ook in Australië, Engeland en Duitsland is het naambellen al langer bekend. Met name in de Verenigde Staten heeft 70% van alle bedrijven een of meerdere naamnummers als extra ingang naar hun bedrijf.
Naambellen is eigenlijk geen service die door het telefoonbedrijf wordt geboden. Het telefoonbedrijf staat alleen toe dat de abonnee een nummer naar eigen keuze aanvraagt. Een notaris kan om het nummer 0900-6682747 vragen. Wordt dat nummer toegekend, dan kan hij zijn nummer als 0900-NOTARIS publiceren.
Nummerlengte.
De nummerlengte van alle telefoonnummers, dus ook 0800-nummers, 090X-nummers en 088-bedrijfsnummers, dient in Nederland te voldoen aan wet- en regelgeving volgens Nummerplan telefoon- en ISDN-diensten.
Niet alle telefonienetwerken of delen daarvan, in Nederland en daarbuiten, ondersteunen doorgifte van nummers die niet aan de nummerlengte volgens dit nummerplan voldoen. Het kiezen van een nummer dat niet aan de nummerlengte voldoet kan resulteren in het afwijzen van die oproep.
Speciale nummers.
Telefoonnummers worden door verschillende organisaties en instellingen gebruikt voor dienstverlening. Zo zijn er telefoonnummers waar men naar kan bellen om het exacte uur te weten (de zogenoemde "sprekende klok"), nummers om informatie over uiteenlopende onderwerpen te verkrijgen en alarmnummers om de hulpdiensten op te kunnen bereiken in noodsituaties.

</doc>
<doc id="17954" url="https://nl.wikipedia.org/wiki?curid=17954" title="Centraal wonen">
Centraal wonen

Centraal wonen of cohousing is een "alternatieve woonvorm" waarbij een groep bewoners in verschillende woningen van meerdere, gemeenschappelijke voorzieningen gebruikmaken. Dit kan bijvoorbeeld een centrale ontmoetingsruimte zijn, een washok, een werkplaats en/of een gemeenschappelijke tuin. Een woning in een centraal wonen project kan een koopwoning zijn, maar ook een huurwoning. 
Taalgebruik in Nederland en Vlaanderen.
In Vlaanderen wordt de term cohousing voorbehouden voor projecten waar op niveau van de volledige gemeenschap een keuken en eetzaal aanwezig zijn en de bewoners regelmatig samen (kunnen) eten. Het koken voor deze gemeenschappelijke maaltijden gebeurt per toerbeurt.
In een heel aantal Nederlandse centraalwonen-projecten of -complexen bevinden zich soms één of meerdere woongroepen, maar de meerderheid bestaan uit zelfstandige wooneenheden. Bij een aantal centraalwonen-woongemeenschappen zijn de wooneenheden gegroepeerd in clusters van woningen, waarbij elke 'cluster' haar eigen gemeenschappelijke voorzieningen heeft.
In Nederland en Vlaanderen wordt de term gemeenschappelijk wonen als koepelterm gebruikt voor alle alternatieve woonvormen waarbij men infrastructuur en voorzieningen op vrijwillige basis deelt met andere bewoners. Het begrip samenhuizen wordt in Vlaanderen als synoniem gebruikt.
Geschiedenis.
In Denemarken bestaat het idee al sinds de jaren zestig.
Het eerste project in Nederland is uitgedacht en ontwikkeld vanaf 1969. Aanleiding was een advertentie in de krant van Lies van den Donk-Dooremaal uit Nijmegen. Zij schreef in juli 1969: "wie ontwerpt een wooneenheid met een centrale keuken, een eetzaal, een wasserij, een kindercrèche, studieruim­te, gezamenlijk te gebruiken logeerkamers, en daarboven of daaromheen eigen kleine wooneenheden voor elk gezin: een woonkamer, wat slaapkamers, een piepklein keukentje, een douche en een toilet?" De eerste samenkomst van de groep mensen die op deze advertentie reageerde was de start van een moeizaam proces, dat uiteindelijk tot de realisatie van het eerste centraal wonen-project in Nederland heeft geleid. Er werd onder andere nagedacht over hoe het project eruit moest zien, hoe de bestuursvorm moest zijn, hoe er om gegaan zou moeten worden met conflicten, wie er met wie wilde wonen, hoe nieuwe bewoners gekozen zouden worden en hoe de financiën geregeld zouden worden. In 1977 kon de eerste groep bewoners zijn intrek nemen in de 'Wandelmeent' in Hilversum.
Redenen.
De redenen om in een centraalwonen-project te gaan wonen, kunnen van zeer uiteenlopende aard zijn. Was het voor de jaren negentig vooral uit ideologische of religieuze redenen, tegenwoordig ook vooral uit sociale, financiële, ecologische of praktische redenen. Het behoud van eigen privacy blijft met name binnen centraal wonen gewaarborgd.
Voorkomen.
In Nederland zijn er relatief meer centraalwonen-projecten dan in België. Sinds de jaren negentig komen er steeds meer centraalwonen-projecten in Nederland en België, naast volledige gezinnen, eenoudergezinnen en alleenstaanden blijkt er behoefte bij senioren en bejaarden. Een deel van de woongemeenschappen in Nederland zijn verenigd in de Vereniging Gemeenschappelijk Wonen en in de Landelijke Vereniging Gemeenschappelijk wonen van Ouderen. In Vlaanderen promoten Samenhuizen vzw, Abbeyfield vzw en Cohousing Projects cvba deze alternatieve woonvorm.

</doc>
<doc id="17955" url="https://nl.wikipedia.org/wiki?curid=17955" title="Postcode">
Postcode

Een postcode is een korte reeks tekens, vaak tussen de vier en negen cijfers (soms ook letters) lang, die in een postadres wordt opgenomen om het automatisch sorteren van de post (met optische tekenherkenning, OCR) gemakkelijker te maken. Elk land dat postcodes kent, hanteert een andere grammatica – een andere manier om de tekens te combineren.
Niet alle landen kennen postcodes. Zo zijn ze afwezig in verschillende Afrikaanse, Oceanische en Zuid-Amerikaanse landen.
Postnummers in België.
In 1969 werden de postnummers in België ingevoerd. 
De Administratie van de Post (nu bpost) voerde in 1969 "postnummers" in.
De huidige lijst met postnummers geldt sinds 1 oktober 1990.
Belgische postcodes bestaan uitsluitend uit getallen van vier cijfers, van 1000 tot en met 9992. Hierdoor is de term postnummer gekend als synoniem voor de postcode. De nummerreeksen zijn regionaal geordend. Deze regio's benaderen grofweg de provincies.
De onderverdeling is als volgt:
Postcodes in België zijn samengesteld op basis van:
In een aantal gevallen zal een sorteersector samenvallen met een arrondissement, maar dat is zeker niet altijd zo. Deurne heeft bijvoorbeeld postcode 2100 maar is onderdeel van het arrondissement Antwerpen. En Herentals heeft 2200 als postcode, maar is onderdeel van het arrondissement Turnhout. Dat een aantal hoofdsteden van arrondissementen een postcode van de vorm xx00 hebben is dan ook toeval.
Grote steden hebben meerdere postnummers voor hun deelgemeenten; soms is zelfs een postnummer gereserveerd voor één bedrijf of organisatie die veel post ontvangt. Zie hieronder.
Postcodes in Europees Nederland.
In 1977 is de postcode in Nederland ingevoerd. Nederlandse postcodes zijn heel specifiek: terwijl in andere landen een heel dorp een enkele postcode kan hebben, beslaat een Nederlandse postcode een gering aantal adressen. Een Nederlandse code bestaat uit vier cijfers en twee letters. De eerste 2 cijfers geven de regio aan, de laatste 2 cijfers de wijk. De twee letters geven de buurt en straat aan. De lettercombinaties SA, SD en SS worden niet gebruikt. De letters F, I, O, Q, U en Y werden tot 2005 niet gebruikt. Met een wijziging in het beleid zijn deze letters wel toegestaan in nieuwe postcodes.
In de regel hebben maximaal circa 25 adressen dezelfde postcode. Veel straten hebben dan ook meer dan een postcode. Samen met het huisnummer vormt de Nederlandse postcode een unieke code voor elk adres; deze unieke code wordt ook voor andere doelen dan alleen de post gebruikt. Soms kan een enkele postcode meerdere straten beslaan, echter kunnen de bijbehorende huisnummers dan niet dubbel voorkomen.
In sommige steden wordt voor de bewegwijzering een wijknummering gebruikt die overeenkomt met de laatste een of twee cijfers van de postcode.
In Nederland zijn bestanden te verkrijgen waarbij het zwaartepunt van de postcode wordt gekoppeld aan de coördinaten in het Rijksdriehoeksstelsel. Hiermee kunnen weer allerhande gegevens gekoppeld worden met behulp van geografische informatiesystemen, bijvoorbeeld het aantal bewoners per oppervlakte.
Het numerieke gedeelte van de Nederlandse postcode kan een getal van 1000 tot en met 9999 zijn. In 2010 was het aantal verschillende numerieke waarden 4900. Zie ook de min of meer volledige Nederlandse postcodelijst.
In 1978 werd een postcodeboek gratis onder alle Nederlandse adressen verspreid. In de jaren daarna verscheen nog geregeld een aanvulling op het postcodeboek voor nieuwe straten. Tegenwoordig kan men postcodes op het internet opzoeken.
Andere toepassingen.
De postcode wordt niet alleen gebruikt om het sorteren van post te vergemakkelijken.
De eerste automaten voor treinkaartjes hadden een numeriek toetsenbord waarop het nummer van het bestemmingsstation moest worden ingevoerd. Dit nummer kwam ongeveer overeen met de postcode. Men hoopte dat het daardoor voor de reiziger gemakkelijk was het nummer te onthouden. Latere automaten hebben een aanraakscherm waarop de eerste letters van de naam van het station kunnen worden ingevoerd.
Moet men op een website of telefoondienst aangeven waar men ongeveer woont, dan wordt vaak de postcode gevraagd. Nadat de bezoeker de postcode (alleen cijfers of cijfers en letters) heeft opgegeven, krijgt hij informatie.
Voorbeelden van uit postcode herleide gegevens.
Veel mensen markeren hun eigendommen met de postcode en het huisnummer, zodat ze bij verlies of diefstal terugbezorgd kunnen worden. Vooral bij fietsen is deze wijze van markeren populair – veel handelaren bieden bij aankoop aan de postcode in de zadelbuis te graveren.
Postcodes in Ierland.
Bij de invoering van postcodes in Ierland in de jaren negentig was de OCR-techniek al zo vergevorderd, dat postcodes niet meer nodig waren. De software was inmiddels in staat om het volledige adres te lezen. Desondanks zijn in Ierland postcodes ingevoerd, omdat ze nuttig zijn voor andere organisaties dan de posterijen. Vanaf begin 2015 krijgen de 2,2 miljoen huishoudens in Ierland een uniek nummer van zeven karakters, de zogenoemde Eircode, dat bijvoorbeeld wordt gebruikt door de Ierse Belastingdienst.

</doc>
<doc id="17956" url="https://nl.wikipedia.org/wiki?curid=17956" title="Geografisch Informatie Systeem">
Geografisch Informatie Systeem



</doc>
<doc id="17957" url="https://nl.wikipedia.org/wiki?curid=17957" title="Dvorak toetsenbord">
Dvorak toetsenbord



</doc>
<doc id="17959" url="https://nl.wikipedia.org/wiki?curid=17959" title="Protestantisme">
Protestantisme

Het protestantisme is een van de drie grote stromingen binnen het christendom, naast het rooms-katholicisme en de oosters-orthodoxe kerken. 
De stroming kwam in de zestiende eeuw voort uit kritiek op praktijken en leerstellingen van de middeleeuwse Katholieke Kerk. In het begin van die eeuw leidde dit tot diverse pogingen om de kerk daadwerkelijk te hervormen: de Reformatie. Kenmerkend is dat men zich daarbij beriep op de studie van de Bijbel, niet alleen door theologen maar ook door gewone gelovigen. Navolgers van de hervormer Maarten Luther kregen met name voet aan de grond in Duitsland en Scandinavië. Daar ontstonden evangelisch-lutherse staats- of landskerken. In Nederland, Zwitserland, Frankrijk en Schotland ontstonden hervormde of gereformeerde kerken, vaak geïnspireerd door de hervormer Johannes Calvijn. In Engeland behoort de Anglicaanse Kerk tot het protestantisme.
Leer.
De concrete opvattingen van protestantse kerkgenootschappen verschillen nogal van elkaar. Dit hangt samen met het feit dat er binnen de protestantse stromingen geen centrale gezagsinstantie wordt erkend. De Bijbel is de enige bron van gezag zowel voor het geloof als voor het leven (Sola scriptura). De gelovigen bepalen zelf, op grond van hun interpretatie van de Bijbel, wat God van hen verwacht. Kenmerkend is ook dat een authentiek en persoonlijk geloof in (vertrouwen op) Jezus Christus doorslaggevend is in de relatie met God (Sola fide). Meer vraagt God ook niet om de mens goedgezind te zijn (Sola gratia). Er is geen bemiddeling door priesters of heiligen nodig om God te benaderen.
Naam.
Het woord protestantisme is afgeleid van het Latijnse woord "protestari", wat "publiekelijk verklaren" of "getuigen" betekent. De naam valt meer specifiek te herleiden een historische gebeurtenis tijdens de Rijksdag van Spiers (1529). Luthers-gezinde vorsten en steden dienden daar een bezwaarschrift in (een "Protestatio" in de ambtenarentaal) tegen de poging van keizer Karel V, om de beginnende kerkhervorming terug te draaien. 
De naam protestanten werd aanvankelijk vooral gebruikt door de tegenstanders van de hervormingsgezinde vorsten – zij noemden zichzelf liever evangelisch – maar werd gaandeweg de overkoepelende term waarmee men alle christenen die zijn voortgekomen uit de Reformatie aanduidt.
Geschiedenis.
Zonder ze voorlopers van de Reformatie te noemen, zijn verwante protestbewegingen ook in de Middeleeuwen zelf te vinden. Zo lijken de ideeën van de Engelsman John Wycliffe, die in de 14e eeuw aan de eerste Engelse vertaling van de Bijbel begon en zich verzette tegen de macht en rijkdom van de Kerk, sterk op die van de 16de-eeuwse Reformatie. Ook de Tsjechische hoogleraar Jan Hus wees aan het begin van de 15e eeuw op grote gebreken in de organisatie van de kerk, m.n. verzette hij zich tegen het gezag dat de paus claimde. De Kerk zou gezuiverd moeten worden van on-bijbelse invloeden, was de gedachte. Ook kenmerkend voor veel reformatoren (Wyclif, Hus, later ook Luther) is het beroep op de vorst en lokale adel tegenover de paus en de geestelijkheid.
Een belangrijke omwenteling vond plaats in 1517, toen Martin Luther (een Augustijner monnik en professor in Wittenberg) 95 stellingen publiceerde over de boete en de aflaat. Hij keerde zich met name tegen de handel in aflaten, waarmee de Rooms-Katholieke Kerk zichzelf financierde, mede om de bouw van de Sint-Pieter in Rome te bekostigen. Rond dezelfde tijd bracht Zwingli in Zwitserland een soortgelijke beweging op gang. Hun ideeën verspreidden zich snel door Europa, geholpen door de in de 15e eeuw uitgevonden boekdrukkunst, en waren een belangrijke aanzet voor de Reformatie. Luther werd zelf als ketter veroordeeld en in 1521 in de ban gedaan.
Op de Rijksdag van Spiers in 1526, waar de leiders van het Heilige Roomse Rijk bijeenkwamen, was besloten dat de vorstendommen die de Reformatie hadden doorgevoerd rechtszekerheid zou worden verschaft en dat de vorsten vrije keuze zouden hebben in de organisatie van de eredienst. Toen dit besluit op de Rijksdag van Spiers van 1529 werd teruggedraaid, protesteerden de lutherse deelnemers. De protestanten beriepen zich op het recht om zelf de eredienst te mogen organiseren, dat hun eerder was toegekend. Keizer Karel V was niet in staat om de opstandige vorsten tot de orde te roepen, zodat er "de facto" een scheiding plaatsvond in de kerk. In de jaren 1540 leidde dit tot de eerste gewapende conflicten (godsdienstoorlogen), die erin resulteerden dat uiteindelijk de vorst van een gebied bepaalde welke van de twee christelijke kerkvormen (rooms-katholieke of protestantse) zijn onderdanen zouden moeten aanhangen. Dit principe is het "cuius regio, eius religio" principe: "In wiens gebied men woont, diens godsdienst moet men belijden". 
In het noorden en westen van Europa overheerste nu het protestantisme en werden katholieken tot tweederangsburgers gereduceerd, in Midden en Zuid-Europa bleef het rooms-katholicisme juist dominant. Omdat kerk en staat niet juridisch gescheiden waren, liepen godsdienstige en machtspolitieke kwesties altijd door elkaar. In de late 16e en vroege 17e eeuw woedde er dientengevolge in West- en Centraal-Europa een reeks van oorlogen waarin de strijd tussen het rooms-katholicisme en diverse soorten protestantisme een rol speelde. Bekend zijn de hugenotenoorlogen in Frankrijk en de Dertigjarige Oorlog, in Duitsland. Ook in de Nederlandse Opstand, die zou uitlopen op de Tachtigjarige Oorlog, hoort in dit rijtje thuis.
Bij de Godsdienstvrede van Augsburg in 1555 en bij de Vrede van Westfalen in 1648 kwam het tot een territoriale afbakening, waarbij Duitse vorsten hun lutherse, calvinistische of katholieke geloof aan hun onderdanen konden voorschrijven. In Frankrijk kende Hendrik IV in 1598 met het Edict van Nantes beperkte godsdienstvrijheid toe aan de hugenoten; dit edict werd in 1685 herroepen door Lodewijk XIV. Pas in de 19e eeuw zou individuele godsdienstvrijheid gemeengoed worden in West-Europa.
Praktische verschillen tussen protestantisme en rooms-katholicisme.
Belangrijke praktische en uiterlijke verschillen tussen het protestantisme en het katholicisme zijn:
Stromingen.
Het protestantisme bestaat zelf weer uit een groot aantal verschillende substromingen. In tegenstelling tot in de Rooms-Katholieke Kerk is er geen centraal gezag dat de leer van de protestantse kerkgenootschappen bepaalt. Dit heeft in het verleden geleid tot een groot aantal afscheidingen op landelijk en internationaal niveau. Het meest recente voorbeeld is het ontstaan in 2004 van de Hersteld Hervormde Kerk en de Voortgezette Gereformeerde Kerken in Nederland, die zich hebben afgesplitst van de Nederlandse Hervormde Kerk en de Gereformeerde Kerken in Nederland toen deze kerkgenootschappen samen met de Evangelisch-Lutherse Kerk opgingen in de Protestantse Kerk in Nederland. Sommige van de protestantse stromingen zijn internationaal verbreid, hoewel de meeste georganiseerd zijn in landelijke kerkgenootschappen.
Internationaal.
In de 16e eeuw zijn er heel veel hervormingsbewegingen geweest. Veel hiervan hebben slechts een kort bestaan geleid. Ze zijn onderdrukt, uitgeroeid of sloegen niet echt aan. Tegenwoordig onderscheidt men vier grote hoofdstromingen die in hun ontstaan teruggaan tot de eeuw van de Reformatie.
Ook stromingen die zich los hebben gemaakt van de bestaande protestantse kerkgenootschappen, zoals de pinksterbeweging aan het begin van de 20e eeuw, worden tot het protestantisme gerekend.
In Nederland.
Kerkgenootschappen.
Lutheranisme
Gereformeerd protestantisme:
In Nederland is de Protestantse Kerk het grootste protestantse kerkgenootschap. Daarnaast is er een groot aantal gereformeerde en protestantse kerken. Dit zijn kerken die zich oorspronkelijk van de Nederlandse Hervormde Kerk hebben afgescheiden of weer afscheidingen zijn van de afgescheidenen.
Anabaptisme:
Andere kerkgenootschappen:
Protestantse maatschappelijke organisaties.
In de twintigste eeuw heeft de verzuiling geleid tot uiteenlopende organisaties op specifiek protestantse grondslag. Voorbeelden hiervan zijn:
In België.
In België vormen de protestanten een minderheid van naar schatting 2 à 3% van de bevolking. Een van de protestantse kerkgenootschappen is de Verenigde Protestantse Kerk in België (VPKB), die in 1978 is ontstaan uit een fusie tussen de Protestantse Kerk van België, de Hervormde Kerk van België en de Gereformeerde Kerken in België. Zij heeft ruim honderd plaatselijke gemeenten (zowel aan de Nederlandstalige als de Franstalige kant van België). Evenals in Nederland vinden evangelische kerken, de Pinksterbewegingen en andere charismatische bewegingen steeds meer aanhang. Zij hebben zich voor het grootste deel verenigd in de Federale Synode van Protestantse en Evangelische kerken in België. De VPKB en de Federale Synode vormen sinds 2003 samen de Administratieve Raad van de Protestants-Evangelische Eredienst (ARPEE) een administratieve vertegenwoordiging richting de Belgische staat. De laatste tijd groeit de protestantse gemeenschap met name door migratie van protestants-evangelischen uit Afrika en Zuid-Amerika.
Protestantse opleidingen:

</doc>
<doc id="17961" url="https://nl.wikipedia.org/wiki?curid=17961" title="Friesland">
Friesland

Friesland [ˈfrislɑnt] (); officieel, Fries: Fryslân [ˈfrislɔ̃ːn] () is een provincie in Noord-Nederland.
Friesland telde in 2020 649.957 inwoners. De hoofdstad is Leeuwarden. Naast het Nederlands heeft in de provincie het Fries de status van officiële bestuurstaal.
Geografie.
Ligging.
Friesland heeft een lange kustlijn, die zich uitstrekt langs het IJsselmeer en de Waddenzee. De provincie ligt voornamelijk op het vasteland, maar omvat ook een aantal Waddeneilanden. 
Friesland maakt deel uit van Groter-Friesland, een historische regio die zich uitstrekte van Noord-Holland tot de huidige Deense grens. Vanwege zijn historische ligging spreekt men ook van Westerlauwers Friesland, ten westen van de rivier Lauwers. Hieraan ontleend is de Duitse benaming "Westfriesland".
Qua totale oppervlakte (inclusief water) is Friesland de grootste provincie van Nederland. Qua landoppervlak staat het op de derde plaats. De provincie ligt erg laag. Het hoogste punt op het vasteland is de Bosberg bij Appelscha (26,6 meter). Met de Waddeneilanden meegerekend, ligt het hoogste punt op het Vuurboetsduin (45 m).
Het gedeelte op het vasteland grenst aan de provincies Flevoland, Overijssel, Drenthe en Groningen. Via de Afsluitdijk bestaat er ook een grens met Noord-Holland.
Landschap.
De vereniging It Fryske Gea (= het Friese Landschap) is de provinciale instantie voor natuurbeheer.
Friesland heeft een open landschap en is waterrijk. Het Friese landschap bestaat uit negen verschillende landschappen. Er liggen ook vier nationale parken en twee beschermde landschappen.
Naam.
Betekenis.
In de middeleeuwse historiografie werd algemeen aangenomen dat Friesland zijn naam dankt aan een legendarische stichter genaamd Friso. Anderzijds verhaalt het "Oude Goudse Kroniekje" (± 1450) hoe keizer Valentinianus "den Rijn neder quam ... inder wilder Neder Sassen lant ... ende om dattet soo couden lant is, soo dedent die Romeynen Vrieslant hieten". Recenter is de veronderstelling dat de benaming 'Fries' oorspronkelijk 'krulharig volk' betekende.
Fryslân.
Op 1 januari 1997 werd de officiële naam van de provincie door de Friese Provinciale Staten veranderd van ‘Friesland’ in ‘Fryslân’. In november 2004 besloot het Ministerie van Binnenlandse Zaken erop toe te zien dat de officiële naam in overheidsstukken ook consequent wordt gebruikt.
Heitelân.
"It Heitelân" (Nederlands: "het vaderland") is voor Friezen "om utens", dit wil zeggen Friezen die buiten Friesland verhuisd zijn, een veel gebruikte term om Friesland aan te duiden.
Geschiedenis en archeologie.
Archeologie.
In 1939 is bij het toenmalige Wijnjeterp een vuurstenen vuistbijl gevonden. Mogelijk trokken aan het einde van de laatste ijstijd, ruim 14.000 jaar geleden, jagers-verzamelaars over de hoge zandruggen langs de beken in het zuiden en oosten van Friesland. Deze eerste rondtrekkende moderne mensen in het huidige Friesland waren van de Hamburgcultuur. Bivakplaatsen van deze rendierjagers zijn aangetroffen bij Makkinga (Lochtenrek), Oldeholtwolde en Ureterp.
Prehistorie en oudheid.
Van ongeveer 400 tot 200 voor Chr. begon een proto-Friese cultuur te ontstaan in het gebied tussen de Vlie en Eems. Gezien het gevaar voor overstromingen, verhoogde men de natuurlijke hoogten tot kunstmatige heuvels, de zogenaamde terpen en wierden. Veel van de archeologische rijksmonumenten in Friesland zijn dergelijke terpen.
Romeinen.
De Romeinen, die vanaf 16 v.Chr. vanuit Italië grote delen van Europa hadden veroverd, kwamen het gebied binnen via het Flevomeer in 12 v.Chr., onder aanvoering van de grote bevelhebber generaal Drusus, die op dat moment gouverneur van Gallië was. De verhoudingen waren toendertijd eerder als samenwerking te duiden dan als vijandelijke overname, de bevolking ondersteunde Drusus bij zijn verdere veldtocht naar Germania. Halverwege de eerste eeuw richtte het Romeinse Rijk een apart Fries bestuursgebied in, het had eigen gezagsdragers en wetten, die op Romeinse leest waren geschoeid. De eerste Friese voormannen die bij naam bekend zijn waren Malorix en Verritus, die in 54 grondgebied langs de Rijn op de Romeinen veroverden. De Romeinse geschiedschrijver Tacitus vermeldt het volk der "Frisii" in zijn werk "Germania", ze heetten Φρισίοι bij de auteur Cassius Dio.
Koninkrijk Friesland (500–1000).
Tijdens volksverhuizingen in de 4e eeuw vestigden zich andere Germaanse stammen in de Friese gebieden die de naam van het land waarin zij terechtkwamen en van het volk dat daar van oudsher woonde overnamen. Vier Friese koningen kennen we bij naam: Audulf, Aldgisl, Radboud (Redbad) en Poppo. Het Friese koninkrijk reikte van het Zwin tot aan de Wezer, blijkens de Friese Wetten, die omstreeks 800 uitgevaardigd werden. Deze zone zullen 19e- en 20e-eeuwse historici later 'Groter-Friesland' noemen. In 734 werd het koninkrijk ingelijfd door de Franken.
Omstreeks 750 kwam de missionaris Bonifatius naar Friesland, om er het christendom te brengen. Voorlopig had dat geen succes en hij moest het met zijn dood bekopen. Na 850 werden her en der de eerste abdijen in Friesland gesticht. Frankische Kloosters als Fulda en Echternach kregen na de pacificatie van Friesland uitgebreide landerijen geschonken als keizerlijke schenkingen, met de bedoeling deze landbouwkundig te ontwikkelen. De komst van de abdijen was voor Frisia Magna (Groot Friesland) van groot belang, gezien de ontwatering die op initiatief van de kloostergemeenschappen ondernomen werden. Als abten werden edellieden benoemd die, als zij Friezen waren, ook de band met de bevolking versterkten.
De Friese vrijheid (1000–1500).
Al in de vroege middeleeuwen bestond Groter-Friesland uit drie deelgebieden: "West-Frisia" (van het Zwin tot de Vlie), "Midden-Frisia" (van de Vlie tot de Lauwers) en "Oost-Frisia" (van de Lauwers tot de Wezer). Na 1000 viel "West-Frisia" uiteen in de heerlijkheden Zeeland, Holland en West-Friesland. In 1288–1297 nam Floris V van Holland West-Friesland in.
Evenals "West-Frisia", vielen ook "Midden-" en "Oost-Frisia" uiteen. De vrije dorpen en stadjes die zo ontstonden, evolueerden echter niet tot traditionele heerlijkheden. Bovendien bleven zij nauw met elkaar samenwerken, onder andere de Zeven Friese Zeelanden die hun rechtspraak gemeenschappelijk organiseerden onder de Upstalsboom. Het ontbreken van een centraal gezag leidde echter ook tot onderlinge twisten, zoals de vete tussen de Schieringers en Vetkopers. De edelen in "Midden-" en "Oost-Frisia" zwoeren geen trouw aan vreemde leenheren (de 'Friese Vrijheid'). Een belangrijke overwinning voor het behoud van deze zelfstandigheid was de Slag bij Warns (1345).
Toch kwam na 1450 ook de onafhankelijkheid van "Oost-Frisia" in het gedrang. De meest westelijke dorpen in het Emsland kwamen onder invloed van Groningen en werden bij de 'Ommelanden van Groningen' gevoegd. De dorpen beoosten de Eems tot aan de Wezer werden door huwelijk (1455) verenigd tot graafschap Oost-Friesland, met Emden als hoofdstad. De eerste graaf van Oost-Friesland, Ulrich van Cirksena, zwoer trouw aan de keizer. Tegelijk waren de westelijke gebieden van Frisia onder de naam West-Friesland, na tevergeefs gewapend verzet, onder de Hollandse graven gekomen. Nu waren enkel de dorpen en stadjes in "Midden-Frisia", het huidige Friesland, nog zelfstandig.
Heerlijkheid Friesland (1500–1800).
In 1498 schonk keizer Maximiliaan van Oostenrijk (Midden)-Friesland en Groningen aan Albrecht van Saksen. Deze richtte de heerlijkheid Friesland op, bestuurd door het nieuwe Hof van Friesland. De bevolking verzette zich echter tegen de nieuwe machtshebber, en kreeg daarbij hulp van het hertogdom Gelre (Gelderse Oorlogen). Erfgenaam George van Saksen had onvoldoende middelen om de opstand te onderdrukken en verkocht zijn rechten aan Karel V (1515). Die verdreef de Geldersen en lijfde de heerlijkheid in bij de Habsburgse Nederlanden (1524). Een nieuwe ambtelijke bestuurslaag van niet-Friezen werd in Friesland gevestigd en zou Nederlands definitief een plaats geven als bestuurstaal.
In de jaren 1570, aan het begin van de Nederlandse Opstand, kwam de bevolking in opstand tegen stadhouder Robles. De Staten van Friesland namen de macht over en sloten zich aan bij de Unie van Utrecht. Tijdens de Tachtigjarige Oorlog kwam Friesland in handen van de Republiek. In het begin van de oorlog moesten nog veel protestanten vluchten, vooral naar de Oost-Friese stad Emden die een Nederlands protectoraat (1595) werd waar de Calvinistische Kerk een organisatorische basis kreeg. De eerste synodes van de Nederduitsch Gereformeerde Kerk vonden hier plaats en hoewel de kerkelijke bovenlaag na 1590 over de opstandige provincies uitstroomde bleef Emden een in cultuur Nederlandse stad totdat zij in 1744 onder het koninkrijk Pruisen kwam, toen Frederik II van Pruisen aanspraak maakte op geheel Oost-Friesland.
Departement en provincie Friesland (1800–nu).
In 1802, ten tijde van de Bataafse Republiek, werd Friesland omgevormd tot departement Friesland. Voor korte tijd kwam ook Oost-Friesland weer bij de Nederlanden (Vrede van Tilsit). Na de ondergang van het Franse keizerrijk (1815) werd de oude situatie hersteld. Sindsdien is (Midden-)Friesland een provincie van Nederland, en Oost-Friesland een deel van Pruisen, later Duitsland.
Taal.
Fries.
De talen die het meeste worden gesproken in de provincie zijn het Nederlands en het Fries ("Frysk"). Het Fries is sinds 1956 in de provincie Friesland naast het Nederlands een officiële bestuurstaal. Ook heeft het de status van minderheidstaal onder het Europees Handvest voor regionale talen of talen van minderheden. De taal kan gebruikt worden in de rechtspraak, hoewel ze daar weinig toepassing vindt. In het onderwijs wordt ze afwisselend gebruikt, afhankelijk van de inzet van de leerkrachten en de taalsamenstelling van de leerlingen. Om het gebruik van Fries te verhogen bestaat het Taalplan Frysk 2030, een project om via het onderwijs kinderen in aanraking te laten komen met de Friese taal.
Ook worden ambtenaren en politieagenten in Friesland geacht het Fries minstens te kunnen verstaan. In ruimere mate wordt Fries gebruikt door (een aantal) overheden en dan met name de provinciale, door gemeenten en door de media, en dan met name de regionale radio en de tv, voor zover deze geprogrammeerd worden door Omrop Fryslân. Sinds de jaren 1980 vindt er in Friesland een zekere optische verfriesing plaats, hetgeen met name tot uitdrukking komt in een groot aantal topografische namen die in het Fries zijn gesteld, zoals straat- en waternamen en plaatsnaamborden.
Behalve het Standaardfries heeft het Fries ook een aantal dialecten: het Kleifries, Woudfries en Zuidwesthoeks hebben daarvan het grootste aantal sprekers. Kleinere groepen spreken of spraken Aasters (op Terschelling), Hindeloopers, en Schiermonnikoogs. De gekende verschillen tussen de drie hoofddialecten, zoals de uitspraak van de &lt;ei&gt; in "dei" 'dag' of de verspreiding van de "uu"-klank in een woord als ‘huis’ dateren pas uit de 18e en 19e eeuw. Daarvoor bestonden er heel andere dialectverschillen (zo was er in de 17e en 18e eeuw een west-oostverschil in het meervoud van 'dag': "deagen" (west), "dagen" (oost)). Deze dialectverschillen verminderen in de ontwikkeling van een algemeen Standaard-Fries, dat al bestond als geschreven taal, maar nu ook als gesproken taal gelding verwerft.
Nederlandse en Nedersaksische dialecten.
In de Friese steden wordt onder meer Stadsfries, een Hollands dialect met sterke Friese invloeden, gesproken. Aan dit 'Friese Nederlands' zijn enkele andere dialecten verwant als Amelands, Bildts en op Terschelling Midslands. Ook in het dorp Kollum wordt een Stadsfries dialect gesproken: het Kollumers. Een verklaring voor het ontstaan van deze, overigens afnemend gebruikte, talen ligt in de nauwe contacten met Holland zoals die zich sinds de 16de eeuw ontwikkelen. De regionale mobiliteit die veel plattelanders naar de steden bracht betekende enig tegenwicht in die zin dat nu ook Fries in de steden wordt gebruikt, niet als algemeen taalmedium maar in onderlinge verbanden.
In het zuidoosten van de gemeente Noardeast-Fryslân (dat is het oostelijk deel van de voormalige gemeente Kollumerland en Nieuwkruisland) wordt vanouds, maar afnemend, een dialect gesproken dat verwant is met het dialect van het aangrenzende Groningse Westerkwartier: het Kollumerlands. In dat Westerkwartier liggen aan de grens met Friesland dan weer enkele dorpen waar vanouds Fries wordt of werd gesproken. In het zuidoosten van de provincie wordt beneden de Tjonger het Stellingwerfs gesproken dat aan de streektaal van noordwestelijk Overijssel en van zuidwestelijk Drenthe (Drents) verwant is. Deze streektaal behoort tot het Nedersaksisch. Onder andere de "Stichting Stellingwarver Schrieversronte" probeert het gebruik ervan nog te promoten.
Plaatsnamen.
Alle plaatsen in Nederland, dus ook in Friesland, hebben slechts één officiële naam. Dat is de naam die in bijvoorbeeld notariële akten en in de Gemeentelijke Basisadministratie en in de Basisregistraties Adressen en Gebouwen (BAG) wordt gebruikt.
Dat is in de meeste Friese gemeenten de Nederlandse naam, met uitzondering van twee gemeenten: Dantumadiel (Dantumadeel) en Tytsjerksteradiel (Tietjerksteradeel). Tevens zijn er gebieden in de gemeenten Leeuwarden, Súdwest-Fryslân, Waadhoeke en Noardeast-Fryslân die vroeger onderdeel waren van de gemeenten Menameradiel (Menaldumadeel), Littenseradiel (Littenseradeel), Leeuwarderadeel en Ferwerderadiel (Ferwerderadeel) waar de Friese namen officieel zijn. In een aantal van deze (voormalige) gemeenten worden naast de officiële namen ook de onofficiële Nederlandse benamingen op de komborden weergegeven. 
De verfriezing van plaatsnamen stuit op complicaties waar het niet om een Friese verbetering van een taalkundig Nederlandse of vernederlanste vorm gaat. Namen die een Oudfriese versie weergeven welke nooit modern werd aangepast vallen er voor sommige betrokkenen niet onder, zoals bleek uit het verzet tegen een aantal moderne aanpassingen in de gemeente Noardeast-Fryslân, voorheen Dongeradiel.
Welkomstpakket nieuwe inwoners.
Aan nieuwe inwoners van de provincie Friesland wordt een welkomstpakket uitgereikt om informatie te geven over de meertalige situatie. Op jaarbasis gaat het om ruim tienduizend personen.
Inhoud pakket 2008: aanbiedingsbrief provincie, de brochure ‘Taal van het hart’ over meertaligheid, informatie over cursusaanbod van de Afûk, een cursus Fries (Edufrysk) op cd-rom, de dvd "meartalenmeartakomst" (meer talen, meer toekomst), een theaterbon van Tryater en het Suske en Wiske-verhaal "De Alvestêdestunt", de Friese vertaling van De elfstedenstunt.
Nieuwe Friese taalwet.
Toenmalig minister Donner van Binnenlandse Zaken kondigde op 12 februari 2011 bij Omrop Fryslân aan dat er een nieuwe Friese taalwet zou komen. Deze wet garandeert iedereen het recht om in de provincie Friesland zelf te kiezen voor de Nederlandse of de Friese taal in het contact met de overheid of in de rechtszaal. Een onderdeel van die wet is de introductie van een Raad voor de Friese taal. Deze raad kan met beleidsadviezen bijdragen aan het stimuleren en waarborgen van het gebruik van de Friese taal. In de praktijk kiezen Friestaligen ervoor om met niet-Friestaligen, en dat zijn (hogere) ambtenaren en rechters als regel, Nederlands te spreken. Aangezien vrijwel alle Friestaligen tweetalig zijn en genoemde functionarissen niet of nauwelijks moeten de redenen sociaalpsychologisch geduid worden: de sociale afstand die geschapen wordt door tussenkomst van een tolk die wanneer deze afstand ongunstig zou kunnen uitwerken voor het in het geding zijnde eigenbelang.
Sport.
Een aantal sporten wordt, in meerdere of mindere mate terecht, als ‘typisch Fries’ beschouwd:
Cultuur.
Friesland kende van 1945 tot 1991 de cultuurorganisatie Fryske Kultuerried (Friese cultuurraad) met commissies voor muziek, zang, schilderkunst en beeldhouwkunst, literatuur, volkskunst, toneel en film. Opvolger als provinciale organisatie voor kunst en cultuur werd het Frysk Keunstynstitút, dat in 1993 werd opgevolgd door de cultuurorganisatie Keunstwurk.
Literatuur.
In een overzicht van de Friese literatuur, schrijvers en dichters behoren de Friese renaissanceschrijver Gysbert Japicx en de vooraanstaand dichter uit de 20e eeuw Obe Postma tot de bekendste schrijvers. Naar beiden is een Friese literatuurprijs genoemd. De blinde Friese dichter Tsjêbbe Hettinga is internationaal bekend.
Musea.
In 2014 ontvingen de musea in Friesland in totaal 965.400 bezoeken, ruim 100.000 bezoeken meer ten opzichte van 2013. Volgens Museumfederatie Fryslân ontvingen de volgende musea de meeste bezoekers: Fries Museum/Verzetsmuseum Friesland, Tresoar, Natuurmuseum Fryslân, Museum Belvédère, Koninklijk Eise Eisinga Planetarium, Natuurcentrum Ameland en het Jopie Huisman Museum.
Muziek.
In de jaren 80 van de twintigste eeuw was er een levendige Friese popmuziekscene. In de media Friese Bries genaamd. Voorname exponenten waren Kobus Gaat Naar Appelscha, Umberto di Bosse é Compadres en Visitor. Friestalige pop was er in die jaren van de experimentele band It Dockumer Lokaeltje.
Volksmuziek werd volop beleefd tijdens het jaarlijkse Friese volksmuziekfestival Tsjoch.
Bekende Friese orgelbouwer is Van Dam. Bekende Friese organisten zijn: Liuwe Tamminga (-2021), Jan Jongepier en Theo Jellema.
Evenementen.
Daarnaast wordt er in vrijwel alle Friese dorpen een dorpsfeest georganiseerd. Dit is vaak een meerdaags evenement waarbij een kermis aanwezig is en er 's avonds een avondprogramma in een feesttent wordt gehouden. Dit omvat vaak muziek of acts door inwoners uit het dorp zelf.
Keuken.
De Friese keuken is oorspronkelijk een boerenkeuken. Met simpele voedzame gerechten, zoals stamppotten, bonengerechten en soep. Sipelsop is een uiensoep met geprakt hardgekookt ei en bestrooid met nagelkaas. Typisch Friese koeken zijn, oranjekoek, Friese kruidkoek, dumkes en sûkerbôle. Bekende streekkazen zijn Friese nagelkaas, Tynjetaler en Kollumer kaas. Berenburg is een Fries-Groningse kruidenbitter die wel "It nasjonale slokje fan Fryslân" wordt genoemd.
Heamiel is de traditionele feestmaaltijd die gegeten wordt nadat de hooioogst is binnengehaald. Het is in Bolsward en uitgegroeid tot een jaarlijks festival.
Kunst in de openbare ruimte.
In Friesland zijn diverse beelden, sculpturen en objecten geplaatst in de openbare ruimte, zie:
Cultuurgebieden.
Binnen het Friese cultuurgebied kunnen nog drie grote cultuurgebieden worden onderscheiden: de Kleistreek, de Friese Wouden en de Zuidwesthoek. Ook zijn er gebieden die in mindere mate tot het Friese cultuurgebied behoren, waarvan de bekendste zijn het vanouds Saksische gebied ten zuiden van de Tjonger, het door Hollanders ingepolderde Het Bildt en de Waddeneilanden.
Demografie.
De periode 1880-1900 laat een afvlakking van de groei zien. Ten gevolge van de landbouwcrisis emigreerden meer dan 20.000 Friezen naar de Verenigde Staten. In de jaren 50 van de 20e eeuw volgde opnieuw een emigratiegolf naar Noord-Amerika, nu vooral ook naar Canada.
Met een bevolkingsdichtheid van 195 inwoners per km² in 2021 is Friesland na Drenthe de dunst bevolkte provincie van Nederland.
Het geboortecijfer in Friesland bedraagt 9,0‰, ofwel 9,0 geboortes per duizend inwoners in 2020. Het geboortecijfer is de afgelopen decennia gedaald. In 1995 bedroeg het geboortecijfer nog 12,4‰, wat na 2003 (12,4‰) gedaald is naar 9,0‰ in 2020. In 2020 bedroeg het sterftecijfer 9,9‰. Het geboorteoverschot bedraagt −0,9‰ en is sinds 2015 negatief. Het gemiddelde kindertal bedroeg in 1988 1,67, wat steeg naar 2,00 in 2009 en 2010. Het kindertal is vervolgens gedaald naar 1,70 in 2020. De gemeentes met het hoogste kindertal waren Dantumadeel en De Friese Meren met beide 1,98 kinderen per vrouw. De gemeente met het laagste aantal kinderen per vrouw was Schiermonnikoog met 0,98 kinderen per vrouw.
De prognose is dat de bevolkingsomvang tot 2025 zal groeien tot 657.000 en daarna zal afnemen.
Op 1 januari 2021 had 10,5% van de bevolking in Friesland een migratieachtergrond. In 1996 bedroeg dit 6,6%. 5,2% heeft een westerse migratieachtergrond en 5,3% een niet-westerse migratieachtergrond. De gemeente met het hoogste percentage mensen met een migratieachtergrond was de gemeente Leeuwarden met 17,9%. De gemeente met het laagste percentage mensen met een migratieachtergrond was Achtkarspelen met 4,5%.
Economie.
Friesland heeft van oorsprong een uitgesproken agrarisch karakter. De provincie stond vooral bekend vanwege de veeteelt en de daarmee verbonden zuivelindustrie. Toerisme, met name op de meren in het zuidwesten van de provincie en op de Waddeneilanden, is in de zomer een belangrijke bron van inkomsten. Deze streken kennen in de winter een grote seizoenswerkloosheid. De sterk opkomende dienstensector concentreert zich in Leeuwarden, Drachten en Heerenveen. Ook de scheepvaart, met de haven van Harlingen en scheepswerven zoals in Makkum zijn een belangrijke economische activiteit in Friesland. 
De beroepsbevolking bestond in 2020 uit 339.000 personen, wat toen 3,8% was van de totale Nederlandse beroepsbevolking. Het bruto binnenlands product van de provincie bedroeg in 2019, € 20,7 miljard, oftewel 3,17% van het BBP van Nederland.
Bestuur.
Politiek.
Friesland wordt bestuurd vanuit het provinciehuis (Fries: provinsjehûs) aan de Tweebaksmarkt in Leeuwarden. Het college van Gedeputeerde Staten bestaat in de periode 2023-2027 uit een coalitie van BBB, CDA, FNP en ChristenUnie, onder voorzitterschap van commissaris van de Koning Arno Brok (VVD).
Verkiezingsuitslag 2023:
Gemeentelijke indeling.
Friesland is sinds 1 januari 2019 opgedeeld in 18 gemeenten (de officiële namen zijn cursief aangegeven waar deze afwijken van de hieronder gegeven naam):
Plaatsen.
Een overzicht van de plaatsen in Friesland (met Friestalige namen).
Friese elf steden.
De Friese elf steden zijn elf plaatsen in de Nederlandse provincie Friesland die stadsrechten hebben gehad en waar tevens de schaatsmarathon Elfstedentocht naar is genoemd.
Grootste plaatsen.
De grootste woonplaatsen in de provincie naar het aantal inwoners () zijn:
Beschermde stads- en dorpsgezichten.
Friesland telt tien beschermde stadsgezichten en 48 beschermde dorpsgezichten (inclusief beschermde gebieden).
Klimaat.
Friesland heeft net als de rest van Nederland een gematigd zeeklimaat. Het klimaat wordt beïnvloed door de Noordzee. Hierdoor ontstaan er verschillen tussen het westen (Waddengebied en IJsselmeerkust) en het oosten van Friesland. De klimaatgegevens zijn van het KNMI-meetstation in Leeuwarden.
Architectuur.
In de Top 100 van de Rijksdienst voor de Monumentenzorg staan drie rijksmonumenten uit Friesland, waarvan twee in Franeker: het stadhuis en het planetarium. Het derde is het ir. D.F. Woudagemaal, dat tevens het enige bouwwerk in Friesland is dat tot het Werelderfgoed behoort.
Van de vele kerken in Friesland zijn er ook kerken die hun functie gaan verliezen. Vijfenvijftig (2023) middeleeuwse kerken zijn eigendom van de Stichting Alde Fryske Tsjerken.
De meer dan zestig klokkenstoelen staan vooral in kleine plaatsen, meestal zonder kerk, of bij een kerk zonder klok.
Van de molens in Friesland zijn er meer dan veertig eigendom van de Stichting De Fryske Mole. De provincie heeft relatief ook nog veel windmotoren. De watertorens en de meeste vuurtorens hebben hun functie verloren.
De Toren van Spannenburg is, met 118 m hoogte, het hoogste gebouw van Friesland, op de voet gevolgd door de Achmeatoren in Leeuwarden. De Sneeker Waterpoort is de bekendste waterpoort van Nederland.
De provincie Friesland telt 4163 gebouwde rijksmonumenten in het rijksmonumentenregister (augustus 2014). Leeuwarden (616) en Harlingen (517) zijn de twee plaatsen met de meeste rijksmonumenten. In een overzicht van plaatsen in Nederland met de meeste monumenten staan ze respectievelijk op de 11e en 15e plaats.
Verkeer en vervoer.
Wegen.
Er liggen veertien aquaducten in Friesland, waarvan zes in rijkswegen.
Spoorwegen.
In Friesland zijn vier spoorlijntrajecten in gebruik:
Voormalige spoorlijnen: Leeuwarden – Anjum, Stiens – Harlingen en Tzummarum – Franeker. De Nederlandsche Tramweg Maatschappij had een aantal tramlijnen in Friesland.
Toekomstige spoorlijn: de spoorlijn Heerenveen – Drachten – Groningen, of een deel ervan, is een mogelijk compensatieproject voor het afblazen van de Zuiderzeelijn.
Scheepvaart.
De haven van Harlingen is de belangrijkste haven van Friesland met twee industriehavens voor de zeeschepen. De veerboten liggen in de Veerhaven. Ook is er een bruine vloot.
De belangrijkste vaarwegen voor de binnenvaart zijn het Prinses Margrietkanaal en het Van Harinxmakanaal. De Friese meren en de meeste andere Friese wateren zijn er voor de pleziervaart. In de zomermaanden is de Johan Frisosluis in Stavoren een van de drukste sluizen in Friesland. Friesland telt meer dan 200 jachthavens.
Veerdiensten in Friesland zijn er over de Waddenzee van en naar de Friese Waddeneilanden en de veerponten over de kanalen.

</doc>
<doc id="17962" url="https://nl.wikipedia.org/wiki?curid=17962" title="Keuzeaxioma">
Keuzeaxioma

Het keuzeaxioma is een enigszins controversieel axioma uit de verzamelingenleer, dat in 1904 werd geformuleerd door Ernst Zermelo. Het keuzeaxioma zegt dat het, gegeven een oneindige verzameling van verzamelingen, altijd mogelijk is om uit elk van deze verzamelingen precies één element te kiezen, ook al is er geen keuzeregel gedefinieerd die bepaalt welk element uit ieder van deze verzamelingen gekozen moet worden. Preciezer geformuleerd:
of in formule
Het keuzeaxioma wordt in tal van deelgebieden van de wiskunde gebruikt. Het heet een axioma omdat het niet kan worden bewezen uit de andere axioma's van de verzamelingenleer. Het is er echter ook niet mee in tegenspraak. Het is equivalent met een aantal stellingen, waaronder het lemma van Zorn en de welordeningsstelling. Elk van deze zou dus ook als axioma beschouwd kunnen worden, en het keuzeaxioma een stelling die op basis van dat axioma bewezen kan worden.
Het keuzeaxioma wordt niet vereist als er sprake is van een eindig aantal verzamelingen of als er wel een "keuzeregel" is gedefinieerd.
Geschiedenis.
Het keuzeaxioma werd in 1904 door Ernst Zermelo opgesteld. Hoewel aanvankelijk omstreden, wordt het keuzeaxioma nu zonder voorbehoud door de meeste wiskundigen gebruikt. Een motivatie voor dit gebruik is dat een aantal belangrijke wiskundige resultaten, zoals de stelling van Tychonov, het keuzeaxioma voor hun bewijzen vereisen. Hedendaagse verzamelingentheoretici bestuderen ook axioma's die niet compatibel zijn met het keuzeaxioma, zoals het axioma van bepaaldheid. In tegenstelling tot het keuzeaxioma worden deze alternatieven gewoonlijk niet voorgesteld als axioma's van de wiskunde, maar alleen als beginselen met interessante gevolgen in de verzamelingenleer.
Bewering.
Een keuzefunctie is een functie formula_4, gedefinieerd op een verzameling formula_1 van niet-lege verzamelingen, zodanig dat voor elke verzameling formula_6 in formula_1, formula_8 een element van formula_6 is. Met dit concept kan het axioma als volgt worden geformuleerd:
De ontkenning van het keuzeaxioma stelt dat er een verzameling van niet-lege verzamelingen bestaat die geen keuzefunctie heeft.
Elke keuzefunctie op een verzameling formula_1 van niet-lege verzamelingen kan worden beschouwd als (of kan worden geïdentificeerd met) een element van het cartesisch product van de verzamelingen in formula_1. Dit leidt tot een gelijkwaardige stelling aan het keuzeaxioma:
Varianten.
Er zijn vele andere gelijkwaardige formuleringen van het keuzeaxioma. Deze zijn in die zin equivalent dat zij, in het bijzijn van andere fundamentele axioma's van de verzamelingenleer, het keuzeaxioma impliceren en dat omgekeerd het keuzeaxioma door hen geïmpliceerd wordt.
Een variant vermijdt het gebruik van keuzefuncties door elke keuzefunctie in feite te vervangen door haar bereik.
Een ander gelijkwaardig axioma beschouwt alleen verzamelingen formula_1, die in wezen machtsverzamelingen van andere verzamelingen zijn:
Auteurs die gebruikmaken van deze formulering, spreken vaak van de "keuzefunctie op formula_26", maar ga ervan uit dat dit een iets andere notie van een keuzefunctie betreft. Haar domein is de machtsverzameling op formula_26 (waar de lege verzameling uit is verwijderd), en is dus zinvol voor elke verzameling formula_26, terwijl met de definitie, die elders in dit artikel wordt gebruikt, het domein van een keuzefunctie op een "verzameling van verzamelingen" die verzameling zelf is en dus alleen voor verzamelingen van verzamelingen zinvol is. Met deze alternatieve notie van een keuzefunctie kan het keuzeaxioma compact als volgt worden geformuleerd
wat gelijkwaardig is aan
De ontkenning van het keuzeaxioma kan dus uitgedrukt worden als:
Beperking tot eindige verzamelingen.
De gebruikelijke formulering van het keuzeaxioma refereert niet aan enige specifieke oneindige verzameling, en heeft als zodanig een eindige restrictie die beweert dat elke eindige verzameling van niet-lege verzamelingen een (eindige) keuzefunctie heeft. De eindige restrictie is een stelling van de Zermelo-Fraenkel-verzamelingenleer (ZF) en kan gemakkelijk worden bewezen door gebruik te maken van volledige inductie. De intuïtiviteit van het keuzeaxioma kan te danken zijn het aan het veralgemenen van dit eindige geval.
Gebruik.
Hoewel het keuzeaxioma toen nog niet formeel was geformuleerd, werd het in de laat-19de eeuw wel al vaak impliciet gebruikt. Na bijvoorbeeld te hebben vastgesteld dat de verzameling formula_1 alleen niet-lege verzamelingen bevat, zou een wiskundige gezegd kunnen hebben: "Laat formula_44 voor alle formula_6 in formula_1 een van de elementen van formula_6 zijn." In het algemeen is het onmogelijk om te bewijzen dat formula_48 bestaat zonder het keuzeaxioma, maar dit lijkt totdat Zermelo zich hierin verdiepte onopgemerkt te zijn gebleven.
Niet elke situatie vereist het keuzeaxioma. Voor eindige verzamelingen formula_1 volgt het keuzeaxioma uit de andere axioma's van de verzamelingenleer. In dat geval is het gelijkwaardig met zeggen dat als we meerdere (maar wel een eindig aantal) dozen hebben, die elk ten minste een object bevatten, dat wij dan uit elke doos precies een object kiezen. Uiteraard kunnen we dit doen: We beginnen bij de eerste doos, kiezen een object, gaan naar de tweede doos, kiezen een object, en ga zo maar door. Het aantal dozen is eindig, dus uiteindelijk komt onze keuzeprocedure tot een einde. Het resultaat is een expliciete keuzefunctie: een functie die uit de eerste doos het eerste object geeft dat we kozen, uit de tweede doos het tweede object dat we kozen, en zo verder. (Een formeel bewijs voor alle eindige verzamelingen zou gebruikmaken van het principe van volledige inductie.)
Voor bepaalde oneindige verzamelingen formula_1 is het ook mogelijk om te voorkomen dat wij de hulp van het keuzeaxioma moeten inroepen. Stel bijvoorbeeld dat de elementen van formula_1 verzamelingen van natuurlijke getallen zijn. Iedere niet-lege verzameling van natuurlijke getallen heeft een kleinste element, dus om onze keuzefunctie te specificeren kunnen we gewoonweg zeggen dat het elke verzameling afbeeldt op het kleinste element van deze verzameling. Dit geeft ons een definiete keuzefunctie van een element uit elke verzameling en we kunnen een expliciete uitdrukking formuleren, die ons vertelt welke waarde onze keuzefunctie aanneemt. Iedere keer als het mogelijk blijkt te zijn om zo'n expliciete keuze te specificeren, is het niet nodig een beroep te doen op het keuzeaxioma.
De moeilijkheid treedt op wanneer er geen natuurlijke keuze van elementen uit elke verzameling is. Als we geen expliciete keuzes kunnen maken, hoe weten we dat onze verzameling bestaat? Stel bijvoorbeeld dat formula_1 de verzameling is van alle niet-lege deelverzamelingen van de reële getallen. Allereerst kunnen we proberen net te doen alsof formula_1 eindig is. Als we proberen om een element uit elke verzameling te kiezen, dan zal, omdat formula_1 oneindig is, onze keuzeprocedure nooit tot een einde komen, en zullen we dus ook nooit in staat zijn een keuzefunctie voor alle elementen van formula_1 te produceren. Vervolgens zouden wij kunnen proberen om het kleinste element uit elke verzameling te specificeren. Sommige deelverzamelingen van de reële getallen kennen echter geen kleinste elementen. Bijvoorbeeld, het open interval (0,1) heeft geen kleinste element: als formula_56 in (0,1) ligt, dan doet formula_57 dat ook en is formula_57 strikt genomen altijd kleiner dan formula_56. Deze poging mislukt dus ook.
De verklaring voor het feit dat we in staat zijn de kleinste elementen uit deelverzamelingen van de natuurlijke getallen te kiezen, is dat de natuurlijke getallen zijn uitgerust met een welgeordendheid: Iedere niet-lege deelverzameling van de natuurlijke getallen heeft onder deze natuurlijke ordening een uniek kleinste element. Men zou kunnen zeggen, "Zelfs als de gebruikelijke ordening van de reële getallen niet werkt, kan het mogelijk zijn om een andere ordening van de reële getallen te vinden, die welgeordend is. In dat geval kan onze keuzefunctie het kleinste element van elke verzameling vinden met inachtneming van onze ongebruikelijke ordening". Het probleem wordt dan het vinden van de constructie van een welgeordendheid, wanneer die voor haar bestaan het keuzeaxioma blijkt te vereisen. Elke verzameling kan dan en slechts dan welgeordend zijn als het keuzeaxioma waar is.
Niet-constructieve aspecten.
Een bewijs dat gebruikmaakt van het keuzeaxioma is, in een betekenis van het woord, niet-constructief: zelfs als het bewijs het bestaan van een object staaft, kan het toch onmogelijk zijn om het object in de taal van de verzamelingenleer te definiëren. Terwijl het keuzeaxioma bijvoorbeeld impliceert dat er een welgeordendheid van de reële getallen bestaat, zijn er modellen van de verzamelingenleer met het keuzeaxioma, waarin geen welgeordendheid van de reële getallen kan worden gedefinieerd. Als een ander voorbeeld kan men van een deelverzameling van de reële getallen, die niet Lebesgue-meetbaar is, bewijzen dat deze bestaat door gebruik te maken van het keuzeaxioma, maar is het consistent dat geen enkele van dergelijke verzamelingen definieerbaar is.
Het keuzeaxioma produceert deze ondefinieerbare zaken (objecten waarvan men door gebruik te maken van een niet-constructief bewijs kan bewijzen dat zij bestaan, maar die niet expliciet geconstrueerd kunnen worden), wat in strijd kan zijn met sommige filosofische principes. Omdat er geen welgeordendheid van alle verzamelingen bestaat, hoeft een constructie die zich verlaat op een welgeordendheid geen kanoniek resultaat te produceren, zelfs als een kanoniek resultaat gewenst zou zijn (zoals vaak het geval is in de categorietheorie). In het constructivisme vereist men dat alle existentiebewijzen volledig expliciet zijn. Dat wil zeggen dat men in staat moet zijn om, op een expliciete en canonieke manier, alles te construeren waarvan men kan bewijzen dat het bestaat. Dit raamwerk verwerpt het volledige keuzeaxioma, omdat het keuzeaxioma het bestaan van een object stelt zonder haar structuur op unieke wijze te bepalen. In feite laat de stelling van Diaconescu-Goodman-Myhill zien hoe de constructief onaanvaardbare wet van de uitgesloten derde, of een beperkte vorm daarvan, in de constructieve verzamelingenleer valt af te leiden uit de aanname van het keuzeaxioma.
Een ander argument tegen het keuzeaxioma is dat het het bestaan van contra-intuïtieve objecten impliceert. Een voorbeeld hiervan is de Banach-Tarskiparadox, die zegt dat het mogelijk is om de 3-dimensionale eenheidsbol in eindig veel stukjes te "ontleden", en vervolgens uitsluitend door gebruik te maken van rotaties en translaties deze stukjes te herassembleren tot twee massieve ballen, elk met hetzelfde volume als het origineel. De stukjes in deze, met behulp van het keuzeaxioma geconstrueerde, decompositie zijn bijzonder gecompliceerd.
De meerderheid van de wiskundigen accepteert het keuze-axioma tegenwoordig als een geldig principe, waarvan gebruik kan worden gemaakt bij het bewijzen van nieuwe resultaten in de wiskunde. Het debat is echter dusdanig interessant, dat het van belang wordt geacht wanneer een stelling in ZFC (ZF plus het keuzeaxioma) logisch equivalent is (met alleen de ZF-axioma's) aan het keuzeaxioma, en wiskundigen zoeken naar resultaten die vereisen dat het keuzeaxioma onwaar is, hoewel dit type van deductie minder gebruikelijk is dan het type, waarbij men vereist dat het keuzeaxioma waar is.
Het is mogelijk om vele stellingen te bewijzen zonder daarbij gebruik te maken van het keuzeaxioma, noch van de ontkenning daarvan; dit is gebruikelijk in de constructieve wiskunde. Dergelijke beweringen zullen in elk model van de Zermelo-Fraenkel-verzamelingenleer (ZF), ongeacht de waarheid of onwaarheid van het keuzeaxioma in dat specifieke model, waar zijn. De beperking tot ZF maakt elke claim, die zich hetzij op het keuzeaxioma hetzij op de ontkenning daarvan baseert, onbewijsbaar. De Banach-Tarskiparadox is bijvoorbeeld noch bewijsbaar noch weerlegbaar aan de hand van alleen ZF: het is onmogelijk om de geëiste decompositie van de eenheidsbal in ZF te construeren, maar het is ook onmogelijk te bewijzen dat er niet een dergelijke decompositie bestaat. Op gelijkwaardige wijze zijn alle genoemde onderstaande beweringen, die het keuzeaxioma of een zwakkere vorm daarvan vereisen voor wat betreft hun bewijs onbewijsbaar in ZF, maar aangezien elke bewering bewijsbaar is in ZFC, zijn er modellen van ZF waarin elke bewering waar is. Beweringen, zoals de Banach-Tarskiparadox, kunnen worden geherformuleerd als voorwaardelijke stellingen, bijvoorbeeld: "Als het keuzeaxioma waar is, bestaat de decompositie in de Banach-Tarskiparadox." Dergelijke voorwaardelijke beweringen kunnen in ZF worden bewezen, wanneer de oorspronkelijke beweringen bewijsbaar zijn vanuit ZFC.
Gelijkwaardige vormen.
Er bestaat een opmerkelijk aantal belangrijke resultaten die, uitgaande van de axioma's van ZF, maar zonder het keuzeaxioma of de ontkenning ervan, gelijkwaardig zijn aan het keuzeaxioma. De belangrijkste resultaten zijn het lemma van Zorn en de welgeordendheidstelling. In feite introduceerde Zermelo zijn keuzeaxioma in eerste instantie om zijn bewijs van het welgeordendheidsprincipe te formaliseren.
Zwakkere vormen.
Er zijn verschillende zwakkere beweringen die niet gelijkwaardig zijn aan het keuzeaxioma, maar die er wel nauw aan verwant zijn. Een voorbeeld is het axioma van de afhankelijke keuze (DC). Een nog zwakker voorbeeld is het axioma van de aftelbare keuze (ACω of CC), dat stelt dat er een keuzefunctie bestaat voor elke aftelbare verzameling van niet-lege verzamelingen. Deze axioma's zijn voldoende volwaarde voor vele bewijzen in de elementaire analyse, en zij zijn in overeenstemming met een aantal principes, zoals de Lebesgue-meetbaarheid van alle verzamelingen van reële getallen, principes die weerlegbaar zijn, wanneer men het keuzeaxioma gebruikt.
Andere keuzeaxioma's zwakker dan het keuzeaxioma zijn onder andere de Booleaanse priemideaalstelling en het axioma van uniformiteit.
Resultaten die zwakkere vormen dan het keuzeaxioma vereisen.
Een van de meest interessante aspecten van het keuzeaxioma is het grote aantal plaatsen in de wiskunde, waar het axioma opduikt. Hieronder staan de nodige stellingen, die het keuzeaxioma vereisen in de zin dat deze stellingen niet bewijsbaar zijn vanuit alleen ZF, maar wel bewijsbaar zijn vanuit ZFC (dat wil zeggen ZF plus het keuzeaxioma (AC)). Op gelijkwaardige wijze zijn deze stellingen waar in alle modellen van ZFC, maar onwaar in sommige modellen van ZF.

</doc>
<doc id="17964" url="https://nl.wikipedia.org/wiki?curid=17964" title="Vierkant">
Vierkant

In de meetkunde is een vierkant een regelmatige veelhoek met vier gelijke zijden en vier rechte hoeken tussen die zijden.
Een vierkant kan ook gekarakteriseerd worden als
Een kubus heeft zes zijvlakken, die elk de vorm van een vierkant hebben.
Symmetrie.
Symmetrie: dihedrale groep formula_6, met algebraïsche structuur formula_7
Taalkundig.
Het woord 'vierkant' kan behalve als zelfstandig naamwoord, ook bijvoeglijk worden gebruikt, met de facto dezelfde betekenis, zoals in de zin "Zwitserland heeft een vierkante nationale vlag."
Een vierkante vorm wordt bij een gebouw of zaalopstelling soms aangeduid als 'carré'. Voorbeelden zijn de carré als slagorde en de carréboerderij of vierkantshoeve. Het woord kwadraat, afgeleid van het Latijnse "quadrātum" ‘vierkant, kwadraat’ wordt wel als synoniem van vierkant gebruikt, zoals in kwadraatzuur en vroeger ook wel in maten: een vierkante voet, een vierkante mijl. 
Symboliek.
Het vierkant en de verwante kubus staan voor het materiële en aardse bestaan, zoals de vier windstreken en de vier seizoenen. Hiertegenover staat de driehoek die het goddelijke of hemelse voorstelt.

</doc>
<doc id="17966" url="https://nl.wikipedia.org/wiki?curid=17966" title="Zeepbel">
Zeepbel

Een zeepbel is een bolvormig vlies, bestaande uit een oplossing van zeep in water, gevuld met lucht of een ander gas. 
Fysica.
Een zeepbelwand is maar enkele nanometers dik. Dit betekent dat er naar verhouding een groot binnen- en buitenoppervlak is gemeten naar het volume van de zeepoplossing. Zeepmoleculen hebben een polaire kop die dus graag in water oplost en een lange apolaire staart die liever niet door water omringd wordt. De aanwezigheid van zeep verlaagt de oppervlaktespanning, doordat de zeepmoleculen bij voorkeur aan het oppervlak gaan zitten met hun kop in het water en de staart er buiten. Dit bevordert de vorming van een groot oppervlak. 
Kleuren.
Afhankelijk van de lichtinval kan men kleuren zien op het oppervlak van de zeepbel. Dit wordt veroorzaakt door reflectie van het invallende licht op de zeepbelwand. Het licht wordt gedeeltelijk door de buitenkant gereflecteerd, en gedeeltelijk door de binnenkant. De laatste reflectie is dus iets later dan de eerste. Door dit tijdsverschil zijn de terugkaatsende lichtgolven niet meer volledig in fase, terwijl ze wel beide in dezelfde richting terugkaatsen. Dit wordt interferentie genoemd. Het interferentiepatroon hangt af van de golflengte van het licht, de hoek waaronder het licht valt, en de dikte van de zeepbelwand.
Meerdere zeepbellen.
Wanneer zeepbellen met elkaar in contact komen, worden ze samen één geheel. Ze worden niet samen een bel, maar ze plakken aan elkaar. Drie even grote zeepbellen zitten altijd in een hoek van 120 graden aan elkaar. 
Figuurlijk.
De zeepbel bevat (naast zeep) alleen maar lucht. Daarom wordt een zeepbel weleens genoemd als iets kleins (of niets) tot enorme proporties wordt opgeblazen, waarbij men er pas uiteindelijk achter komt dat het om niets ging; de zeepbel spatte uiteen.
In de schilderkunst.
Zeepbellen komen ook voor in de schilderkunst. Bij meerdere vanitasschilderijen kunnen zeepbellen teruggevonden worden. Een bekende uitspraak van Erasmus die hiermee gepaard gaat is dan ook "Homo bulla est" (de mens is een zeepbel). 
Straatartiesten.
Straatartiesten hebben technieken ontwikkeld om zeer grote zeepbellen te maken en treden op voor publiek. Hieronder een straatartiest aan het werk in Barcelona.

</doc>
<doc id="17967" url="https://nl.wikipedia.org/wiki?curid=17967" title="Radio Mi Amigo">
Radio Mi Amigo

Radio Mi Amigo was een zeezender voor de Benelux en ging als enige door na de anti-piratenwet van 31 augustus 1974.
Voorgeschiedenis.
De Belgische zeezender Radio Mi Amigo is vernoemd naar het radiozendschip de M.V. Mi Amigo. Dat schip was al begin jaren zestig korte tijd in gebruik bij het Zweedse radiostation Nord (zie ook M.V. Mi Amigo). In het voorjaar van 1964 werd de boot de thuisbasis van Radio Atlanta voor de Britse kust, maar kort nadien kwam het in handen van het Radio Caroline van de Ier Ronan O'Rahilly. Er werd gewoon doorgegaan met uitzenden na het van kracht worden van de Britse 'Marine Broadcasting Offences Act' in augustus 1967, maar in het voorjaar van 1968 werd het schip binnengesleept door schuldeiser Wijsmuller. Samen met een tweede schip van Caroline lag de M.V. Mi Amigo eerst in de haven van Amsterdam en vervolgens geruime tijd in de haven van Zaandam, maar in 1972 voer het schip via IJmuiden weer uit en ging voor anker bij de twee andere zendschepen Radio Veronica en Radio Noordzee voor de Nederlandse kust bij Scheveningen. Het werd de terugkeer van Radio Caroline, dat in september 1972 de uitzendingen hervatte. Nieuw op Caroline was dat er ook Nederlandstalige uitzendingen te beluisteren waren. Een succes was het station door de aanwezigheid van de beide andere zendschepen echter niet, en er werd uitgekeken naar een zakenpartner. Die werd gevonden in de persoon van de Belgische zakenman en muziekproducer Adriaan Van Landschoot, die bij booteigenaar en Caroline-baas Ronan O'Rahily drie maanden zendtijd huurde. Op zondag 15 juli 1973 startte de zeezender Radio Atlantis vanaf het schip M.V. Mi Amigo. Op 18 oktober 1973, net voor het aflopen van deze huurperiode eind diezelfde maand, brak de zendmast tijdens een zeer zware storm af. Van Landschoot ging op zoek naar een eigen zendschip. Ronan O' Rahily zocht naar een oplossing voor een terugkeer van Radio Caroline, en hij vond die uiteindelijk bij iemand die een nieuw Belgisch radiostation wilde beginnen ter promotie van zijn handelswaar. Dat werd Radio Mi Amigo.
Er moest een nieuwe zendmast op de M.V. Mi Amigo geplaatst worden. Rond Kerstmis werd deze zendmast op volle zee opgebouwd toen het weer aldaar geschikt bleek daarvoor. De zender kon op 28 december 1973 getest worden. Ondertussen was Ronan O'Rahily in zee gegaan met een andere zakenpartner: de Belgische wafelbakker en muziekuitgever Sylvain Tack. Tack was eigenaar van de fabriek van Suzywafels in Buizingen, maar ook uitgever van popblad Joepie en sponsor van Vlaamse artiesten zoals Paul Severs. Sylvain Tack startte op het zendschip een eigen Nederlandstalige service met de naam "Radio Mi Amigo". Aanvankelijk kwamen Ronan O'Rahilly en Sylvain Tack een huurbedrag overeen, later na het van kracht worden van het verdrag van Straatsburg in Nederland, ingaande september 1974, nam Mi Amigo de gehele bevoorrading voor zijn rekening, zowel het voedsel als de brandstof voor beide radiostations op de M.V. Mi Amigo.
Uitzendingen.
Radio Mi Amigo begon op dinsdag 1 januari 1974 om 12:00 uur met de uitzendingen voor de Vlaamse en Nederlandse luisteraars. Deze werden aanvankelijk legaal opgenomen in de Radio Caroline-studio's aan de Van Hogendorpstraat in de Stationsbuurt van Den Haag. De dj's van het eerste uur waren Norbert (voorheen ook op BRT-Radio 2 te horen), Bert Bennett (alias van Bert Wijfjes), de inmiddels overleden Joop Verhoof en Will van der Steen (alias van Willem Steentjes). Later week Radio Mi Amigo uit naar Breda. In Oostburg had Radio Atlantis in 1973 en 1974 haar studio's. De andere toenmalige zeezenders hadden ook opnamestudio's in Nederland: Radio Veronica in Hilversum, waar nu Hotel Lapershoek is gevestigd, en Radio Noordzee in de "Strengholt"-studio's in de Hofstede Oud Bussem in Naarden.
De programma's waren meestal een week later te horen; dit was mogelijk omdat de opnamestudio's vrij dicht bij het zendschip waren gelegen. Hierdoor kon een tender vaker programmabanden, voedsel, en brandstof nodig om de nodige stroom op te wekken voor de zender, live-dj's en bemanningsleden aan boord van het zendschip brengen, waardoor men beter kon inspelen op de ontwikkelingen in de muziekindustrie.
Radio Mi Amigo werd in korte tijd zeer populair in zowel Nederland als België, en ver daarbuiten. Dit was mede te danken aan de krachtige zender van 50 kilowatt. Daarvan werd in de uitzendingen ook gewag gemaakt om de broodnodige reclames te kunnen binnenhalen.
Er was in geheel Nederland en Vlaanderen een redelijk tot goede ontvangst, zeker overdag, omdat een zeezender op open zee geen obstakels kent zoals gebouwen en dergelijke, hetgeen voor een zender aan land wél het geval is. 's Avonds trad fading op, een onvermijdbaar verschijnsel, en storing door verre zenders die op dezelfde golflengte uitzonden.
Dankzij Mi Amigo drongen ook Vlaamse artiesten in de Nederlandse hitparade door, bijvoorbeeld Ivan Heylen, Joe Harris, Trinity en Octopus. Het was ook een meertalig radiostation: de uitzendingen werden vooral in het Nederlands verzorgd, maar soms ook in het Engels en later -in 1975- waren er ook een tijdje Franse uitzendingen op de zaterdagmorgen van 06:00 uur tot 12:00 uur. 's Nachts verzorgde Radio Caroline vanaf hetzelfde schip en op dezelfde golflengte de Engelstalige uitzendingen.
Verdrag van Straatsburg.
Totdat de anti-zeezenderwet (Verdrag van Straatsburg) op zondag 1 september 1974 van kracht werd zond Radio Mi Amigo uit van 6 uur 's morgens tot 7 uur 's avonds, waarna Radio Caroline de uitzendingen overnam. Luisteraars die op zaterdag 31 augustus 1974 een afscheidsprogramma verwachtten kregen van dj Peter van Dam, nadat hij had stilgestaan bij het verdwijnen van de andere zeezenders, te horen: "Wat de luisteraars van Mi Amigo betreft, stemt u morgenochtend om 6 uur wederom af op Radio Mi Amigo", en dit voordat Radio Caroline de uitzendingen overnam om 7 uur. Enkele maanden eerder, toen het nog onduidelijk was of Mi Amigo ging stoppen of doorgaan, was er al wel een afscheidsjingle gemaakt, die echter nooit werd uitgezonden.
Enige tijd later was er te horen dat Radio Mi Amigo een nieuw postadres had, namelijk: Radio Mi Amigo, Platja d'Aro (in het Spaans: Playa de Aro), provincie Gerona in Spanje. Voor een postadres in Spanje werd gekozen, omdat Spanje het Verdrag van Straatsburg niet had getekend. Radio Mi Amigo/Radio Caroline was toen nog de enig overgebleven zeezender op de Noordzee.
Op donderdag 29 augustus 1974, drie dagen voordat op zondag 1 september 1974 om 00:00 uur Nederlandse tijd alle uitzendingen illegaal werden, en ook het bevoorraden vanuit Nederland onwettig werd, ging het schip weer voor de Engelse zuidoostkust liggen, waar zendschip MV Mi Amigo (van Radio Caroline South) tijdens de Engelse zeezenderperiode (1964-1968) ook lag verankerd: nabij de kust van Margate (Kent); de uitzendingen gingen door. De gedachte hierachter was dat de bevoorrading, liggend voor de Engelse kust, makkelijker zou gaan dan liggende voor de Nederlandse. Nu was de verwachting dat de Nederlandse justitie getergd zou zijn, omdat de zender doorging na invoering van de nieuwe wet, en de bevoorrading dus extra scherp in de gaten zou houden. Door de wisseling van de Nederlandse naar de Engelse kust was de zender minder krachtig, maar nog steeds redelijk te ontvangen in Nederland en België.
De programma's werden na 31 augustus 1974 in het geheim opgenomen in de Suzywafelfabriek van Sylvain Tack, maar omdat dit te gevaarlijk werd, werd al snel uitgeweken naar een afgelegen boerderij in het Belgische Opbrakel. Deze werd overvallen op 17 februari 1975 door de Belgische politie, toen nog de BOB genoemd, en de opnameapparatuur werd in beslag genomen. Wel werden de programmabanden, het bewijs voor justitie, op tijd gewist. Peter van Dam, dj van Radio Mi Amigo, werd toen samen met zijn toenmalige vriendin opgepakt en heeft uiteindelijk zeven dagen in de cel gezeten. Hierna is hij naar het zendschip gegaan om liveprogramma's te doen. Omdat er ook op andere plaatsen nog illegale opnamestudio's waren (onder andere in Brugge en Enschede), kon redelijk veel apparatuur, platen en ander materiaal worden meegenomen toen ze moesten vluchten uit Nederland en België.
Mi Amigo in Playa de Aro.
Er werd naar Spanje uitgeweken omdat dat het enige West-Europese land was dat het Verdrag van Straatsburg niet had ondertekend. Toen in Nederland het Verdrag van kracht werd (1 september 1974), haakte diskjockey Ad Petersen, die als Ad Roland ook voor Hilversum 3 (bij de TROS) werkte, af: hij kon niet tegelijkertijd voor een legaal en een illegaal radiostation werken.
De andere dj's gingen nog een half jaar door, de illegale periode in, tot de ballingschap naar Spanje, begin 1975. Uiteindelijk gingen maar drie diskjockeys (Peter van Dam, Joop Verhoof en Bert Bennett) mee naar Spanje. Deze werden aangevuld met onder andere ex-medewerkers van de andere zeezenders die wel wilden emigreren, onder anderen de ex-zeezender Veronica-dj's Stan Haag (overleden in 2001) en Bart van Leeuwen (alias van Ton Egas).
Programma's voor Radio Mi Amigo werden voortaan opgenomen in de villa van Sylvain Tack in Playa de Aro in Spanje. De opnamebanden (op cassettebandjes) werden dan met de Europa-buslijn, een wekelijkse verbinding voor vakantiegangers, van Spanje naar de Benelux (onder andere België) vervoerd, om dan via geheime bevoorrading met schepen en soms zelfs per vliegtuig naar het zendschip te gaan. Radio Mi Amigo was de allereerste zeezender die cassettebandjes gebruikte voor programma's omdat die veel minder plaats innamen dan de grote 26 cm-spoelen die daarvóór werden gebruikt. Dit gebeurde aan het begin van de illegale periode, omdat cassettebandjes beter weg te smokkelen waren. Het enige verschil is wel dat de snelheid van cassettebandjes maar 4,75 cm/s is, terwijl 26 cm-spoelen met snelheden van 9,5 cm/s en 19 cm/s (en zelfs 38 cm/s) werden opgenomen; de geluidskwaliteit van cassettebandjes is dan ook over het algemeen iets minder. Door de grote afstand tussen Spanje en het zendschip (meer dan 1000 km) moesten de Nederlandstalige programma's minstens 14 dagen van tevoren zijn opgenomen. De Mi Amigo's Top 50 op zaterdag werd meestal maar zeven dagen van tevoren opgenomen om dan per vliegtuig naar het schip te worden gebracht. Desondanks ontbraken vaak platen die 'nieuw' binnenkwamen in de lijst.
Bloeitijd.
In de loop van 1976 werden er bij Radio Mi Amigo live programma's geïntroduceerd, naast de bandprogramma's die afkomstig waren uit Playa de Aro. Live-dj's uit die periode waren onder anderen Bart van Leeuwen (die eerst onder de naam Tim Ridder werkte), Marc Jacobs (alias van Rob van Dam) en Frank van der Mast (alias van Jan de Hoop). Vanuit Spanje werkten op tape Stan Haag en Michelle (alias van Mieke Haag), en Haike Debois (alias van Nouschka Suykerbuyk), de inmiddels overleden echtgenote van programma-technicus Maurice Bokkebroek (alias van Michel Moorkens). In 1977 werd de ploeg aangevuld met Hugo Meulenhof (alias van Jan de Boer), Herman de Graaf (alias van Wim Beckers) en Ferry Eden (alias van Ferry Bosman) en eind dat jaar met Ton Schipper. Zijn komst volgde op het vertrek van Stan Haag en Michelle bij Mi Amigo en 'Playa de Aro'. Vanwege de slechte bevoorrading keerden Frank van der Mast en Hugo Meulenhof niet meer terug aan boord en Marc Jacobs bleef ook tien maanden weg.
In 1978 kwamen er daarom enkele nieuwe live-dj's bij: Rob Hudson (alias van Ruud Hendriks), Dick Verheul (alias van Frans Maes) en Johan Visser (alias van Ron Bisschop) en werd het aantal live uitzendingen uitgebreid. Mi Amigo en Caroline zonden nu beide uit via de 319 meter middengolf, 962 kHz waarbij Mi Amigo uitzond van 6 uur 's ochtends tot 7 uur 's avonds, waarna Caroline de uitzendingen overnam.
In de loop van datzelfde jaar nog werden de problemen met het zendschip echter groter: het had al geruime tijd last van lekken en het gebeurde steeds vaker dat de zender enkele dagen uit de ether verdween door problemen met de bevoorrading of noodzakelijke herstellingen van de generatoren. Hier liet zich ook de wet gelden. Het schip kon niet voor onderhoud een haven binnenvaren. Maar de bemanning bleef er de moed in houden en ging door, ondanks averij, wespenplagen en andere ongemakken. De onderbrekingen werden steeds talrijker en de omstandigheden werden steeds zwaarder.
Einde op het zendschip M.V. Mi Amigo.
Radio Mi Amigo staakte de uitzendingen voorlopig op 20 oktober 1978, toen de generatoren het af lieten weten. Het station was uit de lucht en het was stil op de 319 meter van de middengolf. De laatste boordploeg (Marc Jacobs, Ferry Eden en Johan Visser) werd van boord gehaald want het was duidelijk dat de wegen van Radio Caroline, eigenaar van het schip de M.V. Mi Amigo, en Radio Mi Amigo hier scheidden.
Mi Amigo-baas Sylvian Tack kreeg vervolgens van de Spaanse autoriteiten het dringende verzoek de radio-activiteiten op Spaanse bodem te beëindigen. Spanje wilde namelijk lid worden van de Europese Unie. Nu oefenden Nederland, België en het Verenigd Koninkrijk druk uit om het Verdrag van Straatsburg te ondertekenen. Tack was ondertussen met andere mensen bezig aan een nieuw project, met Radio Mi Amigo vanaf een ander zendschip. Maar omdat Spanje als mogelijkheid wegviel, besloot hij uiteindelijk zich terug te trekken.
Het zendschip M.V. Mi Amigo bleef op de Noordzee, maar vanwege de generatorproblemen zweeg ook Radio Caroline. Via Radio Delmare kwam er een nieuwe generator aan boord, maar tot een samenwerking tussen Caroline en deze Nederlandse organisatie kwam het uiteindelijk niet. Op 19 januari 1979 maakte de Mi Amigo zwaar slagzij, maar Radio Caroline overleefde de wet, een tekort aan financiën en de natuurelementen of weersomstandigheden. Op Paaszondag 15 april 1979, de 15e verjaardag van Caroline, was de zeezender, nu zowel in het Engels als in het Nederlands, terug.
Mi Amigo vanaf zendschip Magdalena.
Terwijl iedereen in de winter van 1978-1979 nog dacht dat het einde van de zeezenders in zicht was, kwam niet alleen Radio Caroline terug, maar ook Radio Delmare op 5 juni 1979 en zelfs Radio Mi Amigo op 1 juli 1979. Radio Caroline vanaf de oude schuit M.V. Mi Amigo lag op de oude plek in de Theemsmonding, Radio Delmare vanaf het scheepje Aegir 2 (Martina) voor de Nederlandse kust en Radio Mi Amigo vanaf het M.S. Magdalena voor de Belgische kust.
Omdat Radio Caroline eerder op 15 april (paaszondag 1979) was begonnen met Nederlandstalige uitzendingen en de meeste Mi Amigo-dj's had overgenomen, moest Radio Mi Amigo op zoek naar een bijna geheel nieuwe ploeg. Ton Schipper zat in militaire dienst en was bereid het eerste uur te doen op Mi Amigo, maar daar bleef het bij. De enige dj van de oude Mi Amigo-ploeg die desgevraagd bij Radio Mi Amigo bleef, was Ferry Eden en in de loop van juli ging hij aan boord van de Magdalena. Hij presenteerde daar het middagprogramma 'Lunch op Zee', op zaterdag de Top 50 en elke avond zijn programma 'De Gouden van Dagen'. Nieuwe dj's waren Wim de Groot(programmaleider), Daniel Boolen, Ben van Praag, Johan Vermeer, Jerry Hoogland en Erik Mes. De zendertechniek aan boord lag de eerste weken in handen van Johan Vermeer, die in de eerste uitzendweken van het station onder meer 'Ook Goeiemorgen' en de Top 50 presenteerde. Nadien was de Belg Sjaak van Dijk zendertechnicus en tijdens zijn korte afwezigheid begin september was dat tijdelijk Jaap van Velzen. Er was een Ghanese bemanning waarvan Daniël de kok was en de Syrische ´kapitein Hannah´ (eigenlijk generatortechnicus). Zij hadden eerder op de vroegere coaster ´Centricity´ gewerkt en waren aan boord werkzaam gebleven toen het een zendschip werd. Alle uitzendingen kwamen live vanaf het zendschip. Radio Mi Amigo zond vanaf het MS Magdalena uit op 272 meter middengolf, aanvankelijk met een zendkristal voor 1100 kHz, in augustus werd dat 1098 kHz.
Sylvain Tack had zich al begin 1979 uit het zeezenderproject teruggetrokken. Dat was mede het gevolg van de koerswijziging in Spanje, dat onder druk van andere Europese landen de weg bewandelde om medewerking aan zeezenders te verbieden. Op de zender, die 1 juli 1979 van start ging,live met Wim de Groot vanaf 13.00 uur, verdween om die reden al na een paar dagen de naam Mi Amigo en werd alleen nog Radio 272 genoemd. Kennelijk kon men Sylvain Tack ervan weerhouden een klacht in te dienen tegen het gebruik van de naam Mi Amigo, want kort nadien werd die naam op de Magdalena weer gewoon gebruikt. Hoewel het station dus Radio Mi Amigo heette en de oude 'onzichtbare' organisatie in België in uitvoerende zin de leiding had, zat qua financiering "de man van Radio Atlantis" (Adriaan Van Landschoot) en de platenmaatschappij Monopole Records achter dit project. Dat was vooral merkbaar aan tal van Belgische producties die ter promotie op de zender werden gedraaid. Waar in het Mi Amigo verleden vooral Nederlandse producties domineerden, waren dat nu vooral Belgische. In de Belgische Nationale Hitparade, die bij Mi Amigo 272 op zaterdagmiddag van 12 tot 3 werd gedraaid, kon het aantal Belgische producties met gemak de tien te boven gaan, terwijl het er eerder altijd minder dan vijf waren.
Het schip was helaas niet goed uitgerust en vanwege de wens om al in de zomer van 1979 uit te zenden en via de reclames en plugplaten opbrengst te genereren, ging het project onafgewerkt en te snel van start. Niet alleen waren de studio's niet optimaal uitgerust, de coaster was feitelijk niet berekend op een permanente ankerpositie bij de Thorntonbank voor de Belgische kust bij Zeebrugge. Het grootste probleem was dat men had nagelaten om de ankerapparatuur geheel te vernieuwen, waardoor er een enorme ankerketting aan de veel kleinere originele ketting van deze oorspronkelijke coaster werd geknoopt. De boot sloeg met regelmaat van zijn anker. Meer dan drie maanden duurde het hele verhaal niet: het zendschip Magdalena kwam na diverse rondvaarten over de Noordzee uiteindelijk in de Nederlandse wateren terecht en liep vast op een zandbank. Het was die laatste keer niet gelukt de scheepsmotoren te starten en voor de kust van Goeree werd het op 21 september 1979 in beslag genomen.
Het was het definitieve einde van Radio Mi Amigo, maar de Belgische organisatie keerde in 1981 aan land terug met een groot radiostation dat Radio Maeva heette, waaraan de oud-Mi Amigo dj´s Ben van Praag en Ferry Eden hun medewerking verleenden.
Caroline, Monique en Laser.
Het leek er in 1981 en 1982 op dat het zeezendertijdperk ten einde was, maar dat bleek niet zo. Alhoewel dit buiten het verhaal Radio Mi Amigo valt, begon Radio Caroline op 19 augustus 1983 opnieuw met uitzendingen, nu vanaf een grote ex-IJslandtrawler, genaamd de "Ross Revenge", en opnieuw voor de Engelse kust, in het "Knock John Deep", gelegen aan de monding van de Theems. Op 16 december 1984 om 12:00 uur Nederlandse tijd begonnen ook officiële uitzendingen van een Nederlandstalige service, Radio Monique genaamd, dat door Ad Roberts werd geopend. Voor dit station werkten ook de toenmalige Mi Amigo-dj´s Ferry Eden en Dick Verheul. 
Tussen 1984 en 1987 was er verder nog een Amerikaanse zeezender onder de naam Laser 558. Hun boot was het zendschip "Communicator", en dat lag amper één km verderop aan diezelfde monding van de Theems. In 1989 kwam er dan definitief een eind aan het zeezendertijdperk.
Internetradio.
Alhoewel die niets met de zeezender Mi Amigo te maken hadden, hebben vanaf de jaren tachtig allerlei radiostations deze naam geleend. Eerst vooral via de ether, later ook via internet. Zo ook een aantal voormalige medewerkers van de middengolfzender Radio 192. Eind 2004 werd op internet gestart met testuitzendingen onder de naam Radio Mi Amigo 192. Vanaf 2005 werden de programma’s gepresenteerd. Het internetstation richtte zich net als de zeezender op Vlaanderen en Nederland. Aan het radiostation werkten gewezen Radio Caroline- en Radio Mi Amigo-dj's als Peter van Dam, Ferry Eden, Dick Verheul, Ad Roberts, Peter de Vries en Hendrik van Nellestijn mee.
Begin juli 2006 deed het station een verwoede maar mislukte poging om met het uitzenden van een "Top 10.000" in het Guinness Book of Records te komen. Op 31 augustus van dat jaar, de laatste uitzenddag van de lijst, werd vanaf de oude ankerplaats van de Mi Amigo, zo'n vijf kilometer buiten de kust van Scheveningen, uitgezonden. Met Pasen 2006 werd samen met een deel van de originele bemanning en luisteraars de ligplaats van de Mi Amigo voor de Nederlandse kust bezocht. In de nachtelijke uren wordt het landelijke FM-netwerk van 100%NL gebruikt. In september van hetzelfde jaar werd in Nederland de landelijke tv gehaald met de "vrouwen-uitlaatservice", een initiatief om vrouwen veilig na een avondje uitgaan naar huis te begeleiden. Kort daarna brak er ruzie uit over de koers van het station en medewerkers vertrokken naar Radio Popular en werkten mee aan de oprichting van Radio Extra Gold.
In 2010 keerde Hendrik van Nellestijn terug en brak de FM-periode voor Mi Amigo in Spanje aan. De jaren 1970 werden omgekeerd: nu geen programma’s vanuit Spanje voor de Benelux, maar het omgekeerde. Er werd gestart op de Costa del Sol, en al snel kwam daar de Costa Blanca bij. Vanaf die tijd heette het station Radio Mi Amigo. Toen de uitzendingen op de Costa Blanca begonnen, werd Mi Amigo-kapitein Werner de Zwart weer met zijn station herenigd: hij woonde namelijk al sinds de jaren 1970 aan de Costa Blanca.
Met een klein groepje deejays houdt Hendrik van Nellestijn, zoals hij zelf zegt, "Mi Amigo in de pauzestand tot er een nieuwe uitdaging komt". Het economische tij speelt hierbij een hoofdrol. De medewerkers achter de schermen zijn Dirk van de Vel, Guy Westelinck, Hans Eland, Hans van der Valk, John Westland en Wies Wiedema. In 2014 bestond Mi Amigo 40 jaar en ter gelegenheid van deze mijlpaal werd in het weekend weer gepresenteerd door de bekende Mi Amigo-stemmen van de laatste jaren. Het team bestaat anno 2019 uit (in alfabetische volgorde): Dirk van de Vel, Guy Westelinck, Hans Eland, Hans van der Valk, Hendrik van Nellestijn, John Westland, Leon Balmaekers, Mike Duprez, Rudi Schils, Theo de Brabander en Wies Wiedema.
Gebruikers van de naam Mi Amigo.
Er is nog een twintigtal andere Radio Mi Amigo's actief (meestal op internet), waaronder ook al jaren een in Duitsland, die zich richt op Duitse toeristen in Spanje, en een in Italië.

</doc>
<doc id="17968" url="https://nl.wikipedia.org/wiki?curid=17968" title="Oktaaf">
Oktaaf



</doc>
<doc id="17970" url="https://nl.wikipedia.org/wiki?curid=17970" title="Collectieve Arbeidsovereenkomst">
Collectieve Arbeidsovereenkomst



</doc>
<doc id="17972" url="https://nl.wikipedia.org/wiki?curid=17972" title="Guy Thys">
Guy Thys

Guy Thys (Antwerpen, 6 december 1922 – aldaar, 1 augustus 2003) was een Belgisch voetbaltrainer.
Biografie.
Guy Thys was de zoon van topschutter Ivan Thijs van Beerschot AC. Guy debuteerde als 17-jarige in 1939 bij deze club waar hij 10 jaar zou blijven. Door de Schemeroorlog die volop woedde zijn véél spelers gemobiliseerd voor het leger.
De eerste wedstrijden zijn moeilijk. Maar uiteindelijk liet Guy zich opmerken tijdens de wedstrijd tegen Royal Olympic Club de Charleroi, die Beerschot wint met 8-2. De jonge Thys scoorde vijfmaal.
De Duitse inval van 10 mei 1940 stopte de competitie bruut. Thys ging in op een oproep om zich aan te melden bij een Rekruteringcentrum van het Belgische leger, de CRAB, om daar een opleiding te krijgen voor het reserverkader in het vooruitzicht van een langdurige oorlog.
Door de oorlog miste hij zijn debuut als Rode Duivel in de uiteindelijk afgelaste interland tegen Nederland van 29 mei 1940. Door de afwezigheid van de sterspelers en zijn goede prestaties werd Guy door de pers getipt als een mogelijke keuze. Hij moest na zijn terugkeer uit Frankrijk nog twaalf jaar wachten op een nieuwe selectie. Na zo'n twaalf dagen werd Guy ingehaald door de oprukkende Duitsers en keert de jonge man terug naar huis, waar hij zo goed en zo kwaad mogelijk zijn voetbalcarrière wilde verderzetten.
Om meer speelkansen te krijgen verhuist Guy Thys tijdelijk naar Brussel waar hij naar de tweede divisieclub Daring Club de Bruxelles om het jaar erna terug naar Beerschot AC te trekken. Door het statuut als sportbeoefenaar genoot Guy Thys van de vrijstelling tot verplichte tewerkstelling opgelegd door de bezetters. In de zomer nam hij deel aan wielerwedstrijden om zeker te kunnen blijven van zijn vrijstelling.
Daarnaast was de jonge voetballer ook ingeschreven als arbeider in een fabriek die meewerkte aan het herstel van spoorwegen voor de Duitsers in La Louvière. Elke week moest het aanwezigheidsregister ondertekend worden en hiervoor reed Thys met de fiets heen en weer vanuit Antwerpen.
In 1944 werd de toestand echter ingewikkeld. Het kampioenschap eindigde in april en de Duitsers deden steeds moeilijker wat betreft de verplichte tewerkstelling. Guy moest zich aanbieden voor een nakend vertrek. Maar de jonge man duikt onder voor zo'n drie maanden tot de bevrijding.
In 1950 trekt hij naar Standard Luik. Hij was speler-trainer bij Cercle Brugge vanaf 1954 en bij Racing Lokeren vanaf 1959 en vervolgens werd trainer bij verschillende clubs waaronder Antwerp.
Op 22 mei 1976 werd Thijs bondscoach van het Belgisch team. Onder zijn leiding behaalde het Belgische team de finale op het E.K. in 1980 en op de mondiale in 1986 bereikte België de halve finales. Thijs was trainer van het Belgische nationale voetbalteam van 22 mei 1976 tot 9 juni 1989 en van 1990 tot 1 mei 1991.
Privéleven.
Zijn kleinzoon Arthur De Greef was een tennisser.

</doc>
<doc id="17973" url="https://nl.wikipedia.org/wiki?curid=17973" title="Massaspectrometrie">
Massaspectrometrie

Massaspectrometrie is een veelzijdige techniek, die gebruikt kan worden voor de identificatie, kwantificatie en profilering van isotopen, moleculen en molecuulcomplexen in zeer kleine hoeveelheden van chemische en biologische mengsels.
In een massaspectrometer worden individuele moleculen van het monster, afhankelijk van de ionisatietechniek, in de gasfase dan wel de vloeibare fase geïoniseerd. In de massaspectrometer worden de hierdoor gevormde ionen versneld in een zeer precies geregeld elektrisch veld en komen vervolgens in een magnetisch veld waar ze door de lorentzkracht een cirkelvormige baan volgen. De ionen worden ruimtelijk gescheiden op basis van hun massa/ladingsverhouding (m/z) waarna de detectie volgt. In een "massaspectrum" wordt de intensiteit uitgezet tegen de m/z waarden.
De massa wordt in de massaspectrometrie uitgedrukt in atomaire massa-eenheden (u): één atomaire massa-eenheid is een twaalfde van de massa van een koolstofatoom, dat is ongeveer de massa van een kerndeeltje (proton of neutron).
Monstervoorbereiding.
In een massaspectrometer heerst een hoog-vacuüm. Er zijn verschillende methoden om het monster in de massaspectrometer te brengen.
Wanneer een zuivere stof moet worden geanalyseerd, kan men soms volstaan met een eenvoudig inbrengen van een klein beetje van de stof in de ionisatiekamer, bijvoorbeeld door sublimatie.
Als een mengsel moet worden geanalyseerd, wordt vaak gebruikgemaakt van chromatografie om het mengsel te scheiden, en de componenten om de beurt in de massaspectrometer te brengen. Men spreekt van "GC-MS" wanneer gaschromatografie wordt gebruikt, en van "LC-MS" wanneer vloeistofchromatografie wordt gebruikt om het monster in componenten te scheiden. Men kan het instrument in zulke gevallen ook van de andere kant beschrijven: het is het gebruik van een massaspectrometer als detector voor een chromatografisch experiment.
Vooral wanneer LC wordt gebruikt moet vóór de uitstroom de massaspectrometer ingaat een groot gedeelte van de drager worden afgedampt zodat alleen het monster in zuivere vorm kan worden geanalyseerd. Vroeger was dit ook zo voor GC, maar sinds de introductie van zogenaamde 'capillaire kolommen' is dit niet meer nodig, omdat voor deze kolommen een veel lager dragerdebiet nodig is (ca. 1 ml/min) wat gemakkelijk door het vacuümsysteem verwerkt kan worden. Scheiding van de drager en de te meten stof vindt bij LC-MS plaats via diverse zogenaamde 'interfaces' die tussen de LC en de massaspectrometer worden geplaatst. Voorbeelden van interfaces zijn 'Moving Belt' (tegenwoordig niet meer gebruikt), Particle Beam (sporadisch gebruikt) en 'Atmospheric Pressure Ionization', een verzamelnaam voor 'Electrospray', 'Ionspray', 'Atmospheric Pressure Ionization' en 'Atmospheric Pressure Photo Ionization'. Atmospheric Pressure Ionization is tegenwoordig de meest gebruikte ionisatietechniek voor LC-MS
Soms worden ook andere scheidingstechnieken gebruikt zoals in CE-MS, waar gebruikgemaakt wordt van capillaire elektroforese.
Ionisatie.
De oudste, commercieel beschikbare, manier om het monster te ioniseren is door het monster in de gasfase met elektronen te bombarderen. De elektronen komen uit een gloeidraad die op enige afstand van het gasvormig monster wordt opgewarmd. De elektronen worden versneld tot ca. 70 eV. Wanneer ze met deze snelheid op een molecuul van het monster botsen, kan daarbij een positief moleculair ion worden gevormd (M+., de plus geeft de elektrische lading van het ion weer, de punt het feit dat het een radicaalmolecule betreft waarin een reactief ongepaard elektron aanwezig is).
Deze techniek voldoet goed voor eenvoudige monsters waarvan voldoende in de gasfase kan worden gekregen, en die ook niet meteen helemaal uit elkaar vallen door de ioniserende botsing. Andere oudere methoden voor ionisatie zijn de chemische ionisatie waarbij men het monster laat reageren met een positief ion, en "FAB" ("Fast atom bombardment" ofwel bombardement met snelle atomen).
Sinds ca. 1980 is gewerkt aan alternatieve ionisatiemethoden die minder eisen aan het monster stellen. Dit heeft geresulteerd in "electrospray" ionisatie, en de "matrix assisted laser desorption/ionisation" (kort MALDI). Voor deze beide technieken is in 2002 de Nobelprijs voor de Scheikunde uitgereikt. Deze ionisatietechnieken zijn zo "zacht" dat zelfs minuscule monsters van zeer gevoelige eiwitten kunnen worden geanalyseerd in een massaspectrometer.
Bij MALDI wordt een matrix gebruikt. Een matrix bestaat uit de kristallen van een chemische stof, die de energie van een laserpuls opvangen en via een nog niet geheel opgehelderd proces de analyten kunnen ioniseren.
Er is ook een aantal varianten van MALDI beschikbaar, waarbij geen matrix wordt gebruikt, maar een silica oppervlak.
Massascheiding.
De scheiding van de ionen naar snelheid kan op verschillende manieren gebeuren.
Afleiding van de m/z-relatie voor magneetsector massaspectrometers.
De kinetische energie van een deeltje aan het eind van het te doorlopen potentiaalverschil bedraagt
De potentiële energie van een deeltje met elektrische lading aan het begin van het te doorlopen potentiaalverschil bedraagt
Deze energieën zijn in een massaspectrometer waarin de deeltjes in stilstand beginnen aan elkaar gelijk:
oftewel
waaruit volgt dat
De kracht op een bewegend geladen deeltje in een magnetisch veld (bewegingsvlak loodrecht op magneetveld) wordt gegeven door
De middelpuntzoekende kracht nodig om in een cirkelbaan te blijven is gelijk aan
Deze twee krachten moeten aan elkaar gelijk zijn:
oftewel
en dus
Wanneer beide uitdrukkingen voor de snelheid worden gecombineerd, dan wordt volgende uitdrukking verkregen:
waaruit volgt dat
Alle enkelvoudig geïoniseerde deeltjes (met eenheidslading "e" = 1,60217653 × 10−19 C) krijgen dus een baan met een kromtestraal waarvoor geldt:
waarbij:
Detectie.
De ionen die door de analysator komen moeten uiteindelijk worden geteld. Dit wordt gedaan door het ion te laten botsen op een doel. Uit het doelmateriaal worden zo per ion een aantal elektronen losgeslagen. Het is mogelijk om deze minuscule stroom direct te meten, maar in de meeste instrumenten worden de losgemaakte elektronen opnieuw versneld en op een nieuw doelmateriaal gericht. Uit dat tweede doel worden per ion opnieuw een aantal elektronen losgeslagen. Dit proces wordt een aantal malen herhaald zodat een signaalversterking van ca. 1 miljoen wordt verkregen. Op deze manier kan elk ion dat de detector raakt betrouwbaar worden geteld.
Bij sommige systemen worden de elektronen na één stap op een fosfor scherm gericht, waar de stroom in licht wordt omgezet. In een beeldversterker wordt het lichtsignaal daarna verder versterkt. Dit maakt het mogelijk dat de eigenlijke detector zich buiten het vervuilende instrument bevindt, en daardoor langer mee gaat.
Hoeveelheden.
De hoeveelheden monster die nodig zijn voor een massaspectrum zijn erg klein. Elk individueel molecuul dat door het apparaat gaat wordt uiteindelijk geteld, en zelfs een paar honderd moleculen kunnen zo een significant signaal vormen. Bij de monstervoorbereiding en ionisatie gaat echter nog een groot gedeelte van het monster verloren. Afhankelijk van de techniek die gebruikt wordt om de massaseparatie uit te voeren kan het ook nog zo zijn dat tijdens een enkele meting slechts ionen van één bepaalde massa kunnen worden geteld, en alle andere ionen verloren gaan. Voor het maken van een volledig spectrum zijn dan een aantal tientallen tot honderdtallen metingen nodig, en daarom ook meer monster.
Al deze verliezen in ogenschouw genomen zijn normaal gesproken femtogrammen tot picogrammen van een stof nodig om een massaspectrum op te nemen.
Fragmentatie.
In een eenvoudige massaspectrometer wordt vaak een enkele quadrupool analysator gebruikt, maar zeker wanneer men geïnteresseerd is in fragmentatie en een zachte ionisatiemethode wordt toegepast, worden vaak meertraps instrumenten ingezet. Men refereert aan die techniek als MS-MS, of ook wel MSn met n=2 of 3 of 4.
Fragmentatie is van groot belang voor de identificatie van het monster. Verschillende somformules kunnen eenzelfde molecuulmassa geven. Zo geven bijvoorbeeld C4H10 en C3H6O beide een molecuulmassa van 58. Tenzij men een instrument met een zeer grote resolutie heeft kan men het onderscheid tussen de twee somformules niet maken (zie echter onder isotopenverhouding, later). Maar zelfs als de somformule vastligt, is het mogelijk dat er meerdere isomeren zijn. Het onderscheid tussen butaan, methylpropaan, aceton en propanal, allen met een molecuulmassa van 58, kan echter met behulp van fragmentatie eenvoudig worden bepaald.
Fragmentatie in een massaspectrometer kan optreden bij de ionisatie wanneer deze "hard" is zoals bij een elektronen-bombardement. Alternatief kan men een klein kamertje in het instrument opnemen waar de ionen met een inert gas (vaak argon) kunnen botsen, en daardoor kunnen fragmenteren.
Bij een fragmentatie breekt normaal gesproken een enkele chemische binding in het molecuul. Wanneer in het massaspectrum van een stof met een molecuulmassa van 58 een piek optreedt bij een massa van 29 is het blijkbaar mogelijk dat het molecuul precies in tweeën breekt. Dat sluit aceton als mogelijke kandidaat uit. Op deze manier kan men aan de hand van fragmentatie een preciezere uitspraak doen over de identiteit van het monster.
Mochten de pieken in het massaspectrum niet voldoende informatie geven om het monster uniek te identificeren, dan kan men in een MS-MS instrument een verder fragmentatie-experiment uitvoeren: men kan in de eerste MS stap het fragment met een massa van 29 selecteren, en dat fragment opnieuw laten botsen met een inert gas om opnieuw fragmentatie de induceren. In het tweede instrument kan men dan een tweede orde fragment-spectrum maken om te zien wat de identiteit van het fragment-ion met massa 29 is.
Isotopenverhouding.
Veel chemische elementen hebben meerdere natuurlijk voorkomende isotopen. Normaal gesproken kan men in de scheikunde geen chemische verschillen waarnemen tussen moleculen die verschillen in de isotoopsamenstelling (alleen het kinetisch isotoop effect). In de massaspectrometrie is het verschil tussen isotopen echter eenvoudig te zien: de massa van verschillende isotopen verschilt ongeveer een geheel aantal massa-eenheden. Verder is het zo dat men bij veel eigenschappen die voor de isotopen een klein verschil vertonen een gemiddelde meet wanneer meerdere isotopen voorkomen. Bij massaspectrometrie kijkt men naar elk molecuul individueel, en kan daardoor de individuele isotoopsamenstelling in elk molecuul zien.
Een van de isotopen die in de massaspectrometrie van organische chemische verbindingen een grote rol speelt is 13C, dat 1,1% van de natuurlijke koolstof vormt. Een molecuul methaan met 12C en 4 waterstof atomen heeft een molecuulmassa van 16, maar 1,1% van alle methaan moleculen bevat een 13C atoom en heeft een massa van 17: een klein piekje naast de belangrijkste moleculaire piek. Voor butaan, C4H10 zijn er vier koolstofatomen, en is de kans ruwweg 4,4% dat een van de koolstofatomen een 13C atoom is: een klein piekje bij een massa van 59 naast de moleculaire piek op 58. Op deze manier kan men voor organische stoffen het aantal koolstofatomen tellen, en kan het onderscheid worden gemaakt tussen propanal en butaan: ze hebben allebei een massa van 58, maar propanal heeft drie, en butaan vier koolstofatomen.
Andere veel voorkomende isotopen zijn 18O (0,2% twee eenheden boven de normale 16O), 79Br en 81Br met een verhouding van 1:1 en 35Cl en 37Cl met een verhouding van 3:1.
Wanneer de isotopen van een element erg ingewikkeld worden kan dit het interpreteren van een massaspectrum bemoeilijken: lood is daarvan een voorbeeld met drie natuurlijk stabiele isotopen die, afhankelijk van de oorsprong van het erts, in verschillende verhoudingen kunnen voorkomen.
Men kan isotoopverhoudingen die verschillen tussen de verschillende mijnen ook "gebruiken" wanneer men de oorsprong van een materiaal zoekt. Massaspectrometrie is gevoelig genoeg om zelfs van elementen die slechts in minuscule hoeveelheden in een monster voorkomen te kunnen vaststellen wat de isotopenverhouding is. Voor de beste gevoeligheid gebruikt men voor zo'n massaspectrum een ionisatiemethode die de moleculen in het monster helemaal opbreekt in atomaire ionen; zo'n techniek is het inductief gekoppeld plasma (Engelse afkorting "ICP"; men spreekt over "ICP-MS").
Een heel ander doel van het bepalen van nauwkeurige isotoopverhouding is het bepalen van geologische tijdschalen: radio-actief verval zorgt ervoor dat het voorkomen van verschillende isotopen afhangt van de leeftijd van het monster. Een voorbeeld is koolstof 14-datering.
Andere toepassingen.
Een aantal toepassingen van de massaspectrometrie zijn inmiddels aan de orde geweest:
Andere toepassingen zijn:

</doc>
<doc id="17975" url="https://nl.wikipedia.org/wiki?curid=17975" title="Gorbatsjov">
Gorbatsjov



</doc>
<doc id="17977" url="https://nl.wikipedia.org/wiki?curid=17977" title="Zuid Afrika">
Zuid Afrika



</doc>
<doc id="17981" url="https://nl.wikipedia.org/wiki?curid=17981" title="Saterland">
Saterland

Het Saterland (Saterfries: "Seelterlound", Westerlauwers Fries: "Sealterlân") is een gemeente in het Landkreis Cloppenburg in de Duitse deelstaat Nedersaksen. De gemeente telt inwoners en een oppervlakte van 123 km². De gemeente is in 1974 ontstaan door een fusie van vier voormalige gemeenten tot de nieuwe gemeente Saterland.
In Saterland woont een Friestalige minderheid, die waarschijnlijk teruggaat tot de 12e eeuw, toen het gebied werd gekoloniseerd door voor overstromingen gevluchte Oost-Friezen.
Gemeentewapen.
Het gemeentewapen toont Karel de Grote, die de Friezen naar een legende vrijheidsrechten toegekend zou hebben. Hij wordt afgebeeld in een koningsgewaad op een gouden troon, in de linkerhand een gouden scepter, in de rechterhand een rijksappel. Aan de troon is het oude rijkswapen van het keizerrijk (dubbelkoppige adelaar op een gouden schild).
Bestuurlijke indeling.
De gemeente bestaat uit vier voorheen zelfstandige gemeenten. De gemeente is het toegestaan om de Saterfriese naam als tweede naam op het kombord te vermelden. Hieronder is deze naam tussen haakjes vermeld. De voormalig zelfstandige gemeenten zijn, van noord naar zuid:
Volgens de website van de gemeente Saterland had deze in 2017 ca. 13.500 inwoners, als volgt onderverdeeld:
Geografie.
Buurgemeenten.
De buurgemeenten van Saterland zijn:
Wegverkeer.
De Bundesstraße 72 doorsnijdt de gemeente en loopt westelijk van de meeste dorpen langs.
Vaarwateren.
Oostelijk van de dorpen in Saterland stroomt, in vele meanders, van zuid naar noord, een kleine rivier, de "Sagter Ems". In het verleden werd deze door kleine binnenschepen , o.a. turfschepen, bevaren; tegenwoordig dient ze alleen voor de pleziervaart en als onderdeel van de waterhuishouding. Aan de noordgrens van de gemeente mondt ze uit in de Leda, waarop nog wel vrachtschepen kunnen varen.
Op de uiterste zuidpunt van Saterland grenst deze gemeente aan het Küstenkanal, en evenwijdig daaraan de Bundesstraße 401.
Openbaar vervoer.
Scharrel en Sedelsberg liggen aan de spoorlijn Cloppenburg - Ocholt. De lijn is sinds 1968 gesloten voor personenvervoer; incidenteel rijden er nog goederentreinen overheen. In het zomerseizoen wordt de lijn incidenteel gebruikt als museumspoorlijn. Het station Scharrel is tegenwoordig in gebruik als cultuurcentrum voor het Saterfries.
Openbaar-vervoerreizigers, die de gemeente willen bezoeken, kunnen het beste per trein naar Cloppenburg of Leer reizen en de reis van daaruit per taxi of huurfiets vervolgen. Er zijn slechts enkele busverbindingen, die eigenlijk alleen zijn bedoeld voor scholierenvervoer, niet alle dorpen van Saterland bedienen, en ook niet vaker dan 3 à 4 maal per dag rijden.
Geschiedenis en taal.
Het Saterland was oorspronkelijk een 15 km lang en een 1 tot 4 km breed zanderig eiland in een veengebied. Tussen 1100 en 1400 werd het eilandje door Friezen uit Oost-Friesland in gebruik genomen als woongebied. Tot ver in de negentiende eeuw was het een extreem geïsoleerd gebied, dat uitsluitend 's zomers per boot en 's winters over het bevroren veen te bereiken was. Vanwege die geïsoleerde ligging hebben de Saterlanders het Fries van hun Oost-Friese voorouders eeuwenlang bewaard, terwijl het in Oost-Friesland zelf is uitgestorven. Door de geïsoleerde ligging kon zich een eigen dialect ontwikkelen. Tegenwoordig zijn er in Saterland naar schatting nog 1000-2500 sprekers van het Saterfries, vooral ouderen. Er zijn nog maar enkele tientallen jonge Friestaligen in Saterland, maar de laatste jaren lijken activiteiten van onder andere de schrijfster Margarethe Grosser, het Roomelster gezin Herre en de jongerenorganisaties SeWi, FYK en YEN de interesse voor de eigen taal en cultuur bij Saterfriese jongeren enigszins aan te wakkeren.
In de Middeleeuwen beschikte het Saterland over een eigen grondwet en een eigen rechtspraak. Het Saterland had echter nog meer privileges verleend gekregen en was een zeer onafhankelijk gebied. Toch was het niet geheel onafhankelijk: het behoorde tot aan de Napoleontische tijd tot het Nedersticht van het Prinsbisdom Münster. Het gevolg hiervan was, dat de Reformatie in de 16e eeuw slechts van tijdelijke aard was; de grote meerderheid van de christenen in Saterland is, ook tegenwoordig nog, rooms-katholiek. Daarmee is Saterland het enige Friese gebied, waar de protestanten niet de meerderheid onder de christenen vormen.
In 1803 werd het gebied door het hertogdom Oldenburg geannexeerd. Pas rond deze tijd ontstond het dorp Sedelsberg als veenkolonie; dit dorp groeide mede, doordat Scharrel in 1821 bij een brand grotendeels verwoest werd.
In 1934 werd een eerste gemeente Saterland opgericht met naast Ramsloh en Scharrel ook het thans tot Friesoythe behorende dorp Neuscharrel. 
In de Tweede Wereldoorlog werd Scharrel in 1945 zwaar beschadigd door een geallieerd bombardement.
Op 1 maart 1974 ontstond de huidige gemeente Saterland; daarbij "promoveerde" Sedelsberg van een "Ortsteil" van Scharrel tot gelijkwaardig "Ortsteil" van de nieuwe gemeente.
Politiek.
Gemeenteraad.
De laatste verkiezingen voor de gemeenteraad (2021: 26 zetels; 2016: 25 zetels) waren in september 2021. Sindsdien heeft de raad volgens de website van de gemeente onderstaande samenstelling:
Daarnaast heeft de burgemeester ambtshalve een zetel in de raad.
Jumelage.
De gemeente Saterland heeft een partnerschap Środa Śląska (Duits: "Neumarkt in Schlesien") in Polen.

</doc>
<doc id="17982" url="https://nl.wikipedia.org/wiki?curid=17982" title="Tietjerksteradeel">
Tietjerksteradeel

Tietjerksteradeel (); officieel, Fries: Tytsjerksteradiel (, is een gemeente in de Nederlandse provincie Friesland. De gemeente telt inwoners (, CBS) en heeft een oppervlakte van 161,41 km².
De gemeente is gelegen op het Friese platteland, ten oosten van de provinciehoofdstad Leeuwarden. Sinds 1989 is de Friese naam van de gemeente de officiële; daarvoor was het Nederlandse "Tietjerksteradeel" de officiële naam. De hoofdplaats is Bergum.
Kernen.
Tietjerksteradeel telt zestien officiële kernen (dorpen). Sinds 1989 zijn de Friese plaatsnaamaanduidingen de officiële. De plaatsnaamborden van de dorpen zijn doorgaans tweetalig, waarbij de Nederlandse naam in een kleiner lettertype onder de Friese naam staat. De plaatsnaamborden van de buurtschappen zijn doorgaans eentalig Fries.
Dorpen.
Overige officiële kernen:
Politiek.
Gemeenteraad.
De gemeenteraad van Tietjerksteradeel bestaat uit 23 zetels. Hieronder de behaalde zetels per partij bij de gemeenteraadsverkiezingen sinds 1998:
College van burgemeester en wethouders.
Burgemeester van Tietjerksteradeel per 2017 is Jeroen Gebben (VVD)
Sinds 2022 zijn de wethouders:
Monumenten.
In de gemeente zijn er een aantal rijksmonumenten en oorlogsmonumenten, zie:

</doc>
<doc id="17985" url="https://nl.wikipedia.org/wiki?curid=17985" title="Topologie">
Topologie

Topologie (Oudgrieks "topos" ("τόπος"), "plaats," en "logos" ("λόγος"), "studie") is de tak van de wiskunde die zich bezighoudt met eigenschappen van de ruimte die bewaard blijven bij continue vervorming (de objecten mogen niet worden gescheurd of geplakt). De topologie is een uitgroeisel van de meetkunde, maar anders dan de meetkunde, houdt de topologie zich niet bezig met metrische eigenschappen zoals de afstand tussen punten, maar met eigenschappen die beschrijven hoe een ruimte is samengesteld, zoals samenhang en oriëntatie.
Het woord "topologie" wordt zowel gebruikt om het studiegebied zelf aan te duiden, als voor de familie van verzamelingen die bepaalde eigenschappen beschrijft die worden gebruikt om een topologische ruimte te definiëren (het basisobject van de topologie). Van bijzonder belang in de studie van de topologie zijn de vervormingen die homeomorfismen worden genoemd. Informeel kunnen deze functies worden gezien als functies die de ruimte uitrekken zonder deze echter te scheuren of verschillende delen samen te plakken. Een meer abstracte notie van een vervorming is een homotopische equivalentie, een begrip dat ook een fundamentele rol speelt.
Toen de discipline aan het eind van de 19e eeuw ontstond, noemde men de topologie aanvankelijk "geometria situs" (Latijn: "meetkunde van plaats") en "analysis situs" (Latijn: "analyse van plaats"). Topologie is intussen een grote tak van de wiskunde, die op zijn beurt weer vele deelgebieden kent. Van ongeveer 1925 tot 1975 kende de topologie een bloeiperiode en was zij een belangrijk groeigebied in de wiskunde.
De meest basale en traditionele verdeling binnen de topologie is de driedeling tussen
Opgemerkt dient echter te worden dat sommige van de meest actieve gebieden, zoals laag-dimensionale topologie, niet goed in deze opdeling passen.
In allerlei andere deelgebieden van de wiskunde, zoals analyse, meetkunde en algebra, wordt veelvuldig gebruikgemaakt van ideeën en stellingen uit de topologie. De Nederlandse wiskundige Luitzen Egbertus Jan Brouwer heeft in de beginperiode van de topologie belangrijke bijdragen geleverd aan de ontwikkeling van het vakgebied.
Inleiding.
In de topologie zijn de objecten die bestudeerd worden, topologische ruimten. Een topologische ruimte is een verzameling "X" voorzien van een collectie deelverzamelingen van "X", open verzamelingen geheten, die aan een aantal axioma's voldoen. Deze collectie wordt overigens ook zelf de "topologie" van "X" genoemd. Verder worden continue afbeeldingen gedefinieerd, evenals begrippen als compactheid en samenhangendheid. Een ander belangrijk begrip is dat van homeomorfisme; dit is een continue afbeelding die inverteerbaar (bijectief) is en waarvan de inverse ook continu is. Als er tussen twee topologische ruimten "X" en "Y" een homeomorfisme bestaat, zijn "X" en "Y" (topologisch) 'hetzelfde' in de zin dat ze tot elkaar vervormd kunnen worden zonder scheuren of plakken.
De algemene topologie bestudeert elementaire eigenschappen van topologische ruimten en de afbeeldingen daartussen. De algebraïsche topologie bouwt hierop voort door technieken uit de algebra toe te passen op topologische ruimten, wat leidt tot begrippen als de fundamentaalgroep en homologiegroepen van een topologische ruimte.
Geschiedenis.
De tak van de wiskunde die nu topologie wordt genoemd, begint met een onderzoek naar een aantal openstaande vragen in de meetkunde. Eulers publicatie uit 1736 over de "Zeven bruggen van Koningsbergen" wordt als een van de eerste topologische resultaten gezien.
De term "topologie" werd in 1847 als eerste in de Duitse taal geïntroduceerd door Johann Benedict Listing in zijn "Vorstudien zur Topologie" (Vandenhoeck en Ruprecht, Göttingen, pag. 67, 1848). Maar al in de tien jaar daarvoor gebruikte Listing het woord, "Topologie", in zijn privé-correspondentie. Het woord werd in het in 1883 in het Engels geïntroduceerd in het blad "Nature" om een onderscheid te kunnen maken tussen "kwalitatieve meetkunde" en de "normale meetkunde, waarin kwantitatieve relaties worden behandeld". De term "topologist", in de zin van iemand die gespecialiseerd is in de topologie, werd in 1905 in het blad "Spectator" gebruikt.
De moderne topologie is sterk verweven met de ideeën uit de verzamelingenleer, zoals deze in het laatste gedeelte van de 19e eeuw door Georg Cantor werden ontwikkeld. Cantor onderzocht tevens puntverzamelingen in de Euclidische ruimte, als een onderdeel van zijn studie naar Fourierreeksen.
In 1895 publiceerde Henri Poincaré zijn werk, "Analysis Situs". In dit werk introduceerde hij de concepten van homotopie en homologie, die beide nu als onderdelen van de algebraïsche topologie worden beschouwd.
Maurice Fréchet verenigde het werk over functies dat was uitgevoerd door Cantor, Volterra, Arzelà, Hadamard, Ascoli en anderen. In 1906 introduceerde hij het begrip metrische ruimte. Een metrische ruimte wordt nu gezien als een speciaal geval van een algemene topologische ruimte. In 1914 voerde Felix Hausdorff de term "topologische ruimte" in. Tevens gaf hij de definitie van wat nu een Hausdorff-ruimte wordt genoemd. In de huidige definitie, die in 1922 werd gegeven door Kazimierz Kuratowski, is een topologische ruimte een "lichte" veralgemening van een Hausdorff-ruimte.
Voor verdere ontwikkelingen, zie point-set topologie en algebraïsche topologie.
Wiskundige definitie.
Laat "X" een willekeurige verzameling zijn en "T" een familie van deelverzamelingen van "X". Dan is "T" een "topologie" op "X" iff
Als "T" een topologie op "X" is, noemt men het paar ("X", "T") een "topologische ruimte", en men noteert "X""T" om een verzameling "X" aan te duiden die is voorzien van de specifieke topologie "T".
De deelverzamelingen van "X" in "T" worden "open" verzamelingen genoemd. Merk op dat in het algemeen niet alle deelverzamelingen van "X" tot de familie "T" behoeven te horen. Van een deelverzameling van "X" zegt men dat deze gesloten is, als zijn complement open is, dus in "T" ligt. Een deelverzameling van "X" kan open, gesloten, beide of geen van beide zijn.
Een functie of afbeelding van de ene topologische ruimte naar de andere wordt "continu" genoemd als het inverse beeld van elke open verzameling ook open is. Als de functie reële getallen op de reële getallen afbeeldt (beide ruimten met de standaard topologie), dan is deze definitie van continuïteit gelijkwaardig met de definitie van continuïteit in de wiskundige analyse. Als een continue functie een-op-een en surjectief (op) is en als de inverse van de functie ook continu is, dan wordt de functie een homeomorfisme genoemd, en zegt men dat het domein van de functie homeomorf is met het bereik. Een andere manier om dit te zeggen is dat de functie een natuurlijke uitbreiding van de topologie heeft. Als twee ruimten homeomorf zijn, hebben zij identieke topologische eigenschappen en worden zij topologisch als hetzelfde beschouwd. De kubus en de sfeer zijn homeomorf, net als het koffiekopje en de donut. Maar de cirkelschijf is niet homeomorf met de donut.
Voorbeelden.
Zie het artikel over topologische ruimten voor voorbeelden hiervan. Voorbeelden van resultaten uit de algemene topologie zijn:
Voortgebrachte topologie.
Een topologie formula_4 van de topologische ruimte formula_5 heet voortgebracht door de deelverzameling formula_6 van formula_4, als elk element van formula_4 de (eventueel oneindige) vereniging is van elementen uit formula_6.
Ruimtelijke informatie.
Binnen geografische informatiesystemen wordt topologie toegepast om de ruimtelijke relaties tussen elementen of objecten (bijvoorbeeld punten, lijnen en polygonen) aan te duiden. Hierbij wordt niet specifiek gerefereerd aan x- en y-coördinaten.

</doc>
<doc id="17992" url="https://nl.wikipedia.org/wiki?curid=17992" title="Electronvolt">
Electronvolt



</doc>
<doc id="17995" url="https://nl.wikipedia.org/wiki?curid=17995" title="Korendijk">
Korendijk

Korendijk () was een van de vijf gemeenten op het eiland Hoeksche Waard in de Nederlandse provincie Zuid-Holland, net ten zuiden van havenstad Rotterdam. Sinds 1 januari 2019 vormt de Korendijk met de voormalige gemeenten Binnenmaas, Strijen, Cromstrijen en Oud-Beijerland de gemeente Hoeksche Waard.
De gemeente had inwoners (per ). Het gemeentehuis stond in Piershil. Landbouw en boomgaarden nemen in deze gemeente de meeste ruimte in. De dijken worden begraasd door schapen en koeien (op Tiengemeten worden ook Schotse Hooglanders ingezet). Vanwege het groene en stille karakter trekt het gebied veel dagjesmensen die hier kunnen wandelen, fietsen, zeilen, enz.
Geschiedenis.
Korendijk is op 1 januari 1984 ontstaan uit een samenvoeging van de gemeenten Goudswaard, Nieuw-Beijerland, Piershil en Zuid-Beijerland. Het eiland Tiengemeten hoort ook bij Korendijk. Aan de zuidkant liggen het Haringvliet en het Vuile Gat. Aan de westkant loopt het Spui dat het Haringvliet verbindt met de Oude Maas.
De naam van de gemeente is bij de gemeentelijke herindeling voorgesteld als "Coorndijck". Deze naam komt van het oudste gedeelte van de nieuwe gemeente, namelijk de polder "de Oude Korendijk" van de vroegere gemeente Goudswaard. De ruwaard van Putten gaf ergens in het begin van de 15e eeuw opdracht een nieuw coornland te bedijken, wat toen de naam "de Coorndijck" kreeg.
De provincie Zuid-Holland en de Tweede Kamer namen het naamvoorstel in zoverre over dat de naam op de nieuwe manier zou worden geschreven. In het wetsontwerp werd de benaming "West-Hoeksche Waard" gebruikt.
Korendijk is gestopt met bestaan in 2019 omdat alle dorpen/gemeenten in de Hoeksche Waard nu vallen onder de gemeente Hoeksche Waard.
Politiek.
Zetelverdeling gemeenteraad.
De gemeenteraad van Korendijk bestond uit 15 zetels. Hieronder staat de samenstelling van de gemeenteraad sinds 1998:
In verband met de per 1 januari 2019 voorgenomen fusie zijn er in 2018 geen gemeenteraadsverkiezingen geweest.
Cultuur.
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente Korendijk zijn diverse beelden, sculpturen en objecten geplaatst in de openbare ruimte, zie:
Natuur.
De Korendijkse Slikken is een vogelreservaat dat wordt beheerd door de Vereniging Natuurmonumenten. Die bezit en beheert tevens het eiland Tiengemeten. Het eiland is bereikbaar met de pont vanuit Nieuwendijk (gelegen tussen Zuid-Beijerland en Goudswaard). Al enkele jaren wordt gewerkt om de landbouw op dit eiland weg te werken ten behoeve van extra natuur. Op termijn zal een deel moerasgebied worden. Sinds 8 juli 2009 is het Rien Poortvlietmuseum op Tiengemeten gevestigd.

</doc>
<doc id="17996" url="https://nl.wikipedia.org/wiki?curid=17996" title="Waterhoos">
Waterhoos

Een waterhoos is een vaak trechtervormige slurf onderaan een wolk, veroorzaakt door snel draaiende luchtbewegingen boven open water. Hierbij wordt water omhoog gevoerd. Als zo'n slurf het wateroppervlak raakt en water opzuigt, wordt dit verschijnsel een waterhoos genoemd. Een waterhoos is doorgaans een betrekkelijk onschuldige vorm van een windhoos en duurt zelden langer dan een kwartier. Boven land verliest de hoos meestal zijn kracht. Alleen in zeldzame gevallen behoudt de waterhoos voldoende kracht langs de kust om ongelukken te veroorzaken en schade aan te richten. Desondanks kunnen ze boven water hoogtes van wel 6 kilometer bereiken.
Voorkomen.
Waterhozen komen vooral in de tweede helft van de zomer en het najaar voor, wanneer het relatief warme zeewater de vorming van buien bevordert. Die buien ontstaan vooral in koude uit de poolstreken afkomstige lucht waarbij grote temperatuurverschillen optreden tussen het zeewater en de lucht daarboven. Waterhozen zijn in Nederland soms onder de wolken zichtbaar boven de Noordzee, de Waddenzee en het IJsselmeer. Jaarlijks worden voor de Nederlandse kust en boven het IJsselmeer een tiental waterhozen gezien. Waarschijnlijk komen er in werkelijkheid meer voor, maar niet alle hozen worden opgemerkt. Op 17 augustus 1953 zijn boven het IJsselmeer in anderhalf uur tijd 18 waterhozen waargenomen.
Waarschuwing.
Vooral wie zich op het water bevindt, moet bedacht zijn op waterhozen. Het windveld is in de regel veel minder sterk dan bij windhozen, maar sterk genoeg om voorzichtigheid in acht te nemen. Meer algemeen: watersporters doen er verstandig aan om, wanneer een flinke bui in aantocht is, zo snel mogelijk de kant op te zoeken en het water te verlaten. Afgezien van hozen gaan zware buien vaak vergezeld van windstoten en onweer.
"Bull's-eye squall" / "White squall".
Portugese vissers vrezen dit verschijnsel omdat het de vorming verraadt van een waterhoos in een wolkenloze blauwe hemel. Het verschijnsel laat zich zien als een heldere witte vlek in of nabij het zenit. Deze witte vlek (de "Bull's-eye squall" of "White squall") daalt af en vervormt zich tot waterhoos. "Bull's-eye squalls" of "White squalls" treden regelmatig op nabij de westkust van Afrika .

</doc>
<doc id="17997" url="https://nl.wikipedia.org/wiki?curid=17997" title="Open verzameling">
Open verzameling

In de metrische topologie en aanverwante gebieden van de wiskunde wordt een verzameling, formula_1, open genoemd, indien, intuïtief gesproken, vanaf elk punt formula_2 in formula_1 men een infinitesimaal kleine beweging in elke richting kan maken en in alle gevallen nog steeds deel uitmaakt van de verzameling formula_1. Met andere woorden, de afstand tussen elk punt formula_2 in formula_1 en de rand van formula_1 is altijd groter dan nul. 
Men kan dit illustreren aan de hand van het plaatje hiernaast. Intuïtief is het rode gebied zonder rand een open verzameling: rond elk punt formula_2 kan men een omgeving (gebiedje), formula_9 construeren dat helemaal om formula_2 heen ligt, maar toch in zijn geheel ook deel uitmaakt van formula_1. Een verzameling, waarvan het complement open is, heet gesloten. In ons voorbeeld is de blauwe cirkel een gesloten verzameling.
Zie het artikel over topologische ruimten voor de precieze eigenschappen, waaraan de topologie (de collectie open verzamelingen van een topologische ruimte) moet voldoen. De bekendste voorbeelden van open verzamelingen zijn de open bollen in een metrische ruimte formula_12 met metriek formula_13. Dit zijn verzamelingen van de vorm 
voor gegeven formula_15 en formula_16 een reëel getal groter dan 0.
Beschouw als een verder voorbeeld, het open interval, formula_17, bestaande uit alle reële getallen formula_2 met formula_19. De topologie is hier de topologie van de Euclidische ruimte op de reële getallenlijn. We kunnen dit op twee manieren bekijken. Aangezien elk punt in het interval verschilt van 0 en 1, is de afstand vanaf dat punt tot de rand altijd niet-nul. Of equivalent uitgedrukt, voor elk punt binnen het interval kunnen wij een infinitesimaal klein stukje in enige richting bewegen zonder de rand te raken, terwijl we nog steeds nog binnen het interval blijven. Het interval formula_20, bestaande uit alle getallen formula_2 met formula_22, is niet open in de topologie van de reële getallenlijn; als men start in formula_23 leidt zelfs een infinitesimale beweging in de positieve richting ertoe, dat men buiten het interval formula_20 zit. 
Definities.
Er zijn verschillende definities voor een open verzameling.
Analytisch.
Een verzameling in formula_25 wordt open genoemd, als ieder punt formula_26 van de verzameling een inwendig punt is.
Euclidisch.
Een deelverzameling formula_1 van de euclidische -ruimte formula_25 wordt open genoemd als, gegeven enig punt formula_29, er een reëel getal formula_30 bestaat, zodanig dat, ieder punt formula_31 waarvan de euclidische afstand tot formula_2 kleiner is dan formula_33, ook tot formula_1 behoort. formula_1 wordt op dezelfde manier open genoemd als ieder punt in formula_1 een omgeving heeft die deel van formula_1 uitmaakt.
Metrisch.
Een deelverzameling formula_1 van de metrische ruimteformula_39 wordt open genoemd als, gegeven enig punt formula_29, er een reëel getal formula_30 bestaat, zodanig dat, elk punt formula_42 met formula_43, ook tot formula_1 behoort. formula_1 is op dezelfde manier open als ieder punt in formula_1 een omgeving heeft die deel van formula_1 uitmaakt.
De euclidische en de metrische definitie van een open verzameling verschillen er dus alleen in, dat in de metrische definitie de afstandsfunctie nog niet is bepaald en dat in de euclidische definitie daar de euclidische norm voor is gekozen.
Topologisch.
In topologische ruimten wordt openheid als een fundamenteel begrip gezien. Uitgaand van een willekeurige verzameling formula_12 en een familie van deelverzamelingen van formula_12 die bepaalde eigenschappen heeft, waaraan elke "redelijke" notie van openheid geacht wordt te voldoen, wordt van deelverzamelingen een topologie op formula_12 genoemd. De leden van de familie worden de open verzamelingen van de topologische ruimte formula_51 genoemd. Merk op dat de doorsnede van open oneindige verzamelingen zelf niet open hoeft te zijn. De doorsnede van alle intervallen van de vorm formula_52 waar formula_53 een positief geheel getal is, is de verzameling formula_54 die op de reële getallenlijn gesloten is. Verzamelingen die kunnen worden geconstrueerd als aftelbaar veel open verzamelingen worden aangeduid als formula_55-verzamelingen. 
De topologische definitie van een open verzameling is algemener dan de definitie van een metrische ruimte: als men met een metrische ruimte begint en een open verzameling zoals aangegeven definieert, dan is de familie van alle open verzamelingen een topologie op de metrische ruimte. Iedere metrische ruimte is dan ook een topologische ruimte. Er zijn daarentegen topologische ruimten die geen metrische ruimte zijn.
Gebruik.
Open verzamelingen zijn van fundamenteel belang in de topologie. Het concept is vereist om topologische ruimten en andere topologische structuren, die te maken hebben met de begrippen van nabijheid en convergentie voor een ruimte, zoals metrische-n en uniforme ruimten zowel te definiëren als ook een zinvolle betekenis te geven. 
Elke deelverzameling formula_56 van een topologische ruimte formula_12 bevat een (mogelijk lege) open verzameling, de grootste van deze open verzamelingen wordt het inwendige van formula_56 genoemd. Zij kan worden geconstrueerd door de vereniging van alle open verzamelingen die opgesloten zijn in formula_56. 
Gegeven de topologische ruimten formula_12 en formula_61, is een functie formula_62 van formula_12 naar formula_61 "continu" als het inverse beeld van elke open verzameling in formula_61 ook open is in formula_12. 
De afbeelding formula_62 wordt "open" genoemd als de afbeelding van elke open verzameling in formula_12 open is in formula_61. 
Een open verzameling op de reële getallenlijn heeft de kenmerkende eigenschap dat het een aftelbare vereniging van disjuncte open intervallen is.
Opmerking.
Merk op dat of een bepaalde verzameling formula_1 open is afhangt van de omringende ruimte. Als formula_1 bijvoorbeeld wordt gedefinieerd als de verzameling van de rationale getallen in het interval formula_72, dan is formula_1 open voor de rationale getallen, maar niet open in de reële getallen. Dit komt doordat wanneer formula_1 "in de rationale getallen" is er geen irrationale getallen zijn die met de kleinst mogelijke verplaatsing kunnen worden verplaatst van het ene rationale getal naar het andere. Bovendien hoe dicht een element van formula_1 ook bij 0 of 1 is, er is altijd een ander rationaal getal dat dichter bij 0 of 1 is, dus voor elk element van formula_1 is er altijd wel een manier om een klein genoege verplaatsing te maken die je dichter bij 0 of 1 brengt terwijl men toch binnen formula_1 blijft. Maar wanneer deze verzameling "in de reële getallen" is, zijn er irrationale getallen tussen alle rationale getallen, en is het mogelijk zich te verplaatsen van een element van formula_1 naar een irrationaal getal (dat geen deel uitmaakt en dus geen element van formula_1 is). Dus voor enige verplaatsing van een beginelement van formula_1 naar een zekere eindelement, is er altijd een kleinere afstand vanaf het beginelement naar een irrationaal getal dat buiten formula_1 ligt. (Zelfs als dit irrationale getal tussen 0 en 1 ligt, maakt het geen deel uit van formula_1, omdat formula_1 alleen de rationale getallen bevat.)
Sommige verzamelingen zijn zowel open als gesloten. Zij worden wel clopen verzamelingen genoemd. In formula_84 en andere samenhangende ruimten zijn alleen de lege verzameling en de gehele ruimte clopen, terwijl bijvoorbeeld de verzameling van alle rationale getallen kleiner dan √2 clopen is in de rationale getallen. Andere verzamelingen zijn noch open noch gesloten, zoals het halfopen interval formula_85 in formula_84. In feite is de verzameling formula_85 de vereniging van de verzamelingen formula_72 (een open verzameling) en formula_89 (een gesloten verzameling). Een belangrijk punt is dat een open verzameling niet het tegenovergestelde is van een "gesloten verzameling"; een gesloten verzameling is gedefinieerd als het complement van een open verzameling.

</doc>
<doc id="17998" url="https://nl.wikipedia.org/wiki?curid=17998" title="Christa Paffgen">
Christa Paffgen



</doc>
<doc id="17999" url="https://nl.wikipedia.org/wiki?curid=17999" title="Topologische ruimte">
Topologische ruimte

Een topologische ruimte is een verzameling met een zodanige structuur dat er continue afbeeldingen (functies) op kunnen worden gedefinieerd. De tak van de wiskunde die zich bezighoudt met topologische ruimten en continue afbeeldingen daartussen, is de topologie.
Definitie.
Een "topologische ruimte" is een verzameling formula_1 samen met een collectie formula_2 van deelverzamelingen van formula_1, "open verzamelingen" genoemd, die aan de volgende axioma's voldoen:
Een dergelijke collectie open verzamelingen wordt een "topologie" op formula_1 genoemd. Het koppel formula_7 wordt dan een "topologische ruimte" genoemd. Een gesloten verzameling is een verzameling waarvan het complement open is.
Continuïteit.
"Zie Continue functie (topologie) voor het hoofdartikel over dit onderwerp."
Als formula_7 en formula_9 topologische ruimten zijn, dan heet een afbeelding formula_10 "continu" als het (volledig) origineel van iedere open verzameling van formula_11 opnieuw een open verzameling van formula_1 is:
De categorie Top heeft als objecten de topologische ruimten en als morfismen de continue afbeeldingen.
Als equivalentie in deze categorie geldt het bestaan van een homeomorfisme, dat wil zeggen een tweezijdig omkeerbare afbeelding (bijectie) die in beide richtingen continu is. Twee topologische ruimten heten "homeomorf" als tussen beiden een homeomorfisme bestaat. Dergelijke ruimten kunnen topologisch niet van elkaar worden onderscheiden.
Voorbeelden.
Voorbeelden van topologische ruimten zijn:
Alternatieve karakteriseringen.
De topologische structuur van formula_1 kan ook worden vastgelegd door een van de volgende elementen te specificeren:
Basis.
Een basis voor een topologische ruimte formula_43 is een collectie open verzamelingen formula_44 met de eigenschap dat iedere andere open verzameling van formula_1 geschreven kan worden als een (eventueel oneindige) vereniging van elementen van de basis. Topologische ruimten zijn eenvoudiger te bestuderen als ze beschikken over een basis met een beperkt aantal elementen (bijvoorbeeld aftelbaar), zelfs als de collectie van "alle" open verzamelingen veel groter is.
In de metrische ruimte formula_46 (met de gewone Euclidische afstandsfunctie) vormen de open bollen
een basis.
Een subbasis is een collectie open verzamelingen formula_48 met de eigenschap dat de collectie van eindige doorsneden
een basis vormt voor formula_50 Dit is gelijkwaardig met de uitspraak dat formula_51 de kleinste topologie op formula_1 is die de familie formula_53 omvat, of nog dat formula_51 de doorsnede is van alle topologieën op formula_1 die formula_53 omvatten. Men zegt dat formula_51 wordt "voortgebracht" door formula_58
De open halfrechten met rationale eindpunten
vormen een subbasis (maar geen basis) voor de gewone topologie op de reële getallen.
Bijzondere topologische ruimten.
Aftelbaarheidsaxioma's.
"Zie Aftelbaarheidsaxioma voor het hoofdartikel over dit onderwerp."
Men kan topologische ruimten indelen naargelang van het bestaan van bases met een "klein" aantal open verzamelingen, zoals geformuleerd in de aftelbaarheidsaxioma's formula_60 en formula_61.
De Euclidische ruimte formula_46 heeft overaftelbaar veel open verzamelingen, maar er bestaan aftelbare basissen - bijvoorbeeld: de open bollen met rationale straal en rationale coördinaten van het middelpunt. Men zegt daarom dat formula_46 een formula_61-ruimte is.
Scheidingsaxioma's.
"Zie Scheidingsaxioma voor het hoofdartikel over dit onderwerp."
Men onderscheidt bijzondere categorieën van topologische ruimten met betrekking tot de mogelijkheid om punten en verzamelingen onderling te scheiden door open verzamelingen. In oplopende volgorde van strengheid bepalen de verschillende scheidingsaxioma's, tussen haakjes vermeld, de volgende ruimten:
Compactheid.
"Zie Compact voor het hoofdartikel over dit onderwerp."
Men onderscheidt bijzondere topologische ruimten naargelang van de mogelijkheid om open overdekkingen te verfijnen tot kleinere overdekkingen. Een ruimte is "compact" als iedere open overdekking kan verfijnd worden tot een eindige deeloverdekking. Verwante eigenschappen zijn: lokale compactheid, paracompactheid en formula_72-compactheid.
De reële getallen zijn niet compact, want de familie van alle begrensde open intervallen (een voorbeeld van een open overdekking van formula_73) kan niet worden herleid tot een eindige deelfamilie die nog steeds heel formula_73 overdekt.
Separabiliteit.
"Zie Separabel voor het hoofdartikel over dit onderwerp."
Een ruimte formula_43 is "separabel" als er een aftelbare deelverzameling van formula_1 bestaat die dicht is, dat wil zeggen dat haar afsluiting formula_1 zelf is.
De reële getallen, en algemener de reële Euclidische ruimte formula_78 is separabel omdat de punten waarvan de coördinaten rationale getallen zijn, een aftelbare dichte deelverzameling vormen.
Samenhang.
"Zie Samenhang voor het hoofdartikel over dit onderwerp."
Een topologische ruimte heet "onsamenhangend" als ze de vereniging is van twee disjuncte niet-lege open deelverzamelingen. Als dergelijke deelverzamelingen niet bestaan, is de ruimte "samenhangend." Een verwant (strikter) begrip is dat van een "wegsamenhangende" ruimte.
De reële getallen zijn wegsamenhangend en dus samenhangend. Een discrete topologische ruimte met minstens twee elementen is onsamenhangend omdat het singleton met het ene element en zijn complement de gezochte disjuncte niet-lege open verzamelingen zijn.

</doc>
<doc id="18001" url="https://nl.wikipedia.org/wiki?curid=18001" title="Leontien van Moorsel">
Leontien van Moorsel

Leontine Martha Henrica Petronella (Leontien) Zijlaard-van Moorsel (Boekel, 22 maart 1970) is een voormalig Nederlands wielrenster en viervoudig olympisch kampioene met als bijnamen: "Tinus," "Ties en de joekel van Boekel".
Biografie.
Van Moorsel werd geboren als dochter van een handelaar in bouwmaterialen en een verpleegster. Ze begon haar wielercarrière eind jaren tachtig. Ze was zo fanatiek dat ze last kreeg van anorexia en zichzelf aan het 'kapotfietsen' was. Na een lange dip kwam ze langzaam weer terug in de sport en behoorde sindsdien tot de beste wielrensters ter wereld. In 1992 en 1993 won Van Moorsel de Ronde van Frankrijk. Van Moorsel zette een punt achter haar wielercarrière na de Olympische Zomerspelen in Athene in 2004.
Ze werd zes keer "Sportvrouw van het Jaar": in 1990, 1993, 1999, 2000, 2003 en 2004. Tijdens het gala ter gelegenheid van het 75-jarig bestaan van de KNWU werd Van Moorsel (samen met Joop Zoetemelk) verkozen tot beste Nederlandse renners aller tijden. In 2006 werd zij onderscheiden met de Fanny Blankers-Koen Trofee.
Van Moorsel was bijna twaalf jaar lang de houdster van het werelduurrecord. Zij verbeterde op 1 oktober 2003 in Mexico-Stad het oude record van haar Franse rivale Jeannie Longo (45,094 km) met bijna één kilometer: 46,065 km. Na de reglementswijzigingen in 2014 en de vele pogingen bij de mannen, werd ook het record bij de vrouwen aangevallen. De Amerikaanse Molly Shaffer Van Houweling zette op 12 september 2015 in Aguascalientes het nieuwe record op 46,274 km.
Bij de Olympische Spelen in Sydney 2000 behaalde Van Moorsel een nieuw wereldrecord op de 3 km achtervolging: 3.30,816.
In Athene, bij de volgende Olympische Spelen, waar ze haar vierde gouden olympische medaille won, verbeterde ze deze tijd in 3.27,111.
In 2012 organiseerde Van Moorsel samen met haar echtgenoot Michael Zijlaard de Leontien Ladies Ride, een fietstoertocht voor vrouwen. Dit evenement vond plaats in 's-Hertogenbosch, Zwolle, Amsterdam en Rotterdam. Tevens is ze het boegbeeld voor de wielertocht GO-Classic, die op 7 september voor het eerst verreden werd op Goeree-Overflakkee.
In 2008 kwam de door haar geautoriseerde biografie "Leontien van Moorsel, de rit van mijn leven" uit (geschreven door Marjolein Hurkmans).
Vanuit haar eigen ervaring met anorexia richtte zij eind 2013 het Leontienhuis op waar jonge mensen met een eetstoornis worden ondersteund.
Van Moorsel werd in 2017 de koersdirecteur van de heringevoerde vrouwenwedstrijd van de Amstel Gold Race, die ze in 2002 zelf wist te winnen.
Ploegen.
Leontien van Moorsel heeft voor verscheidene wielerploegen gereden.
Persoonlijk.
Van Moorsel trouwde op 25 oktober 1995 in Rotterdam met ploegleider en voormalig wielrenner Michael Zijlaard, met wie zij een dochter heeft. Sinds april 2022 heeft ze een eigen kledinglijn met haar dochter bij Jeans Centre.

</doc>
<doc id="18002" url="https://nl.wikipedia.org/wiki?curid=18002" title="Metrische ruimte">
Metrische ruimte

In de wiskunde verstaat men onder metrische ruimte een verzameling waarop een afstand is gedefinieerd, zodat van elke twee elementen de afstand ertussen is gegeven.
Het begrip metrische ruimte werd in 1906 door Maurice Fréchet geïntroduceerd in zijn werk "Sur quelques points du calcul fonctionnel", Over enkele punten in de functionaalanalyse.
Achtergrond.
De ruimten die het meest overeenkomen met ons intuïtieve begrip van metrische ruimte, zijn de twee- en de driedimensionale euclidische ruimte. Het begrip metriek is in feite is een generalisatie van de euclidische metriek die voortvloeit uit de vier sinds lange tijd bekende eigenschappen van de euclidische afstand.
De euclidische metriek definieert de afstand tussen twee punten als de lengte van het lijnstuk dat deze twee punten verbindt.
De meetkundige eigenschappen van de ruimte hangen af van de gekozen metriek, en door een andere metriek te gebruiken, kan men interessante niet-euclidische meetkundes, zoals die in de algemene relativiteitstheorie worden gebruikt, construeren.
Een metrische ruimte induceert topologische eigenschappen, zoals open- en gesloten verzamelingen, die leiden tot de studie van nog meer abstracte topologische ruimten.
Een deelverzameling van een metrische ruimte is zelf ook een metrische ruimte met als metriek de restrictie tot de betreffende paren punten, de geïnduceerde metriek.
Definitie.
Een metrische ruimte is een geordend paar formula_1 waarbij formula_2 een verzameling is en formula_3 een functie
die voldoet aan de eigenschappen van een afstand.
Voorbeelden.
Een belangrijk voorbeeld van een metrische ruimte is de formula_5 met de gewone metriek:
Een speciaal geval hiervan vormen de complexe getallen formula_7 met de modulus als afstand:
Een ander voorbeeld van een metrische ruimte is formula_9 met de 'Manhattan-blokmetriek':
Deze metriek dankt haar naam aan het tweedimensionale voorbeeld waarbij men in een stadswijk met een patroon van elkaar loodrecht kruisende straten volgens de kortste weg van hoekpunt formula_11 naar hoekpunt formula_12 wandelt.
Norm.
De eerste twee voorbeelden hierboven hebben gemeen dat de verzameling formula_13 telkens een reële of complexe vectorruimte is, waarin de afstandsfunctie geïnduceerd wordt door een of andere norm formula_14, dat wil zeggen
Heel algemeen maakt deze constructie van elke genormeerde ruimte een metrische ruimte. Als de aldus ontstane metrische ruimte volledig is, noemt men de genormeerde ruimte een banachruimte.
Topologie.
De door een metriek geïnduceerde topologie is de topologie voortgebracht door de open bollen. De open bol formula_16 om het punt formula_17 met straal formula_18 bestaat uit de punten die op een kleinere afstand dan formula_19 van formula_17 liggen:
Met deze topologie wordt iedere metrische ruimte een topologische ruimte.
Niet elke topologie is echter afkomstig van een metriek. Een topologische ruimte heet metriseerbaar als haar topologie wordt voortgebracht door de open bollen van een of andere metriek op de dragende verzameling.
Er bestaan verschillende verbanden tussen metriseerbaarheid en de aftelbaarheidsaxiomas en de scheidingsaxiomas. De stelling van Smirnov-Nagata-Bing bepaalt een precieze equivalentie tussen metriseerbaarheid enerzijds en de combinatie van een aftelbaarheidsaxioma en een scheidingsaxioma anderzijds.
Equivalentie metriek.
In twee ruimten met een equivalente metriek is dezelfde verzameling of in allebei open of in allebei gesloten, en omgekeerd definiëren dezelfde convergente rijen en continue functies equivalente metrieken.

</doc>
<doc id="18003" url="https://nl.wikipedia.org/wiki?curid=18003" title="Vlaamse Vervoermaatschappij">
Vlaamse Vervoermaatschappij



</doc>
<doc id="18004" url="https://nl.wikipedia.org/wiki?curid=18004" title="Modulus (wiskunde)">
Modulus (wiskunde)



</doc>
<doc id="18005" url="https://nl.wikipedia.org/wiki?curid=18005" title="Opérateur de Transport de Wallonie">
Opérateur de Transport de Wallonie

TEC, afkorting van Transport en commun, vanaf 1991 tot en met 31 december 2018 ook wel Société Régionale Wallonne du Transport (SRWT), of sinds 1 januari 2019 Opérateur de Transport de Wallonie (OTW), is een vervoerbedrijf dat stads- en streekvervoer exploiteert in Wallonië in opdracht van het Waals Gewest.
Met 1543 voertuigen (+ 533 van exploitanten) worden jaarlijks 158,5 miljoen reizigers vervoerd.
De OTW is voortgekomen uit het Waalse deel van de NMVB/SNCV en fusies met de stadsvervoerbedrijven van Verviers (STIV), Luik (STIL) en Charleroi (STIC).
In tegenstelling tot De Lijn opereerden de verschillende entiteiten tot en met 31 december 2018 bij de SRWT zelfstandiger. Zo leggen zij zelf de tarieven vast en hebben alle een eigen website. Per 1 januari 2019 zijn door een hervorming de vijf entiteiten gefuseerd. Tegelijkertijd werd de naam gewijzigd en het aantal directies gereduceerd.
Diensten.
Het bedrijf vervoert voornamelijk per bus. De OTW exploiteert daarnaast ook het tramnetwerk in en rond Charleroi (vier lijnen, deels op een premetrotracé), en een kabelspoorweg in Spa.
Een deel van de buslijnen van de OTW wordt door onderaannemers of exploitanten uitgebaat. De grootste exploitantenholding in Wallonië is EBH.
TEC Express.
TEC Express is sinds oktober 2020 een netwerk van 28 langere, structurerende buslijnen tussen steden waartussen een spoorlijn ontbreekt. De bedoeling is om snel en comfortabel te kunnen reizen. De afstanden tussen bushaltes (op termijn met fietsenstallingen) zijn daardoor langer en de prijzen zijn ongeveer 50% duurder dan van gewone lijnen. De lijnnummers beginnen met de letter 'E' en de bussen zullen op termijn herkenbaar zijn aan de uniforme gele kleur. Dit netwerk is de opvolger van de eerdere netten Bus Express, Rapido Bus en Conforto.
Vervoerbewijzen.
Biljetten en Kaarten.
De TEC maakt enerzijds gebruik van papieren biljetten (één enkele rit) en anderzijds van een magneetstripkaart (meerdere ritten). De biljetten evenals de kaarten kunnen op de bussen van de TEC worden gekocht (met uitzondering van de Multi8-kaart). Er wordt geen hogere prijs aangerekend bij het kopen van het biljet op de bus ten opzichte van de voorverkoop van biljetten.
De TEC kent drie verschillende formules, afhankelijk van het aantal zones dat men doorkruist en welke bus men neemt: Next (1 of 2 zones), Horizon (meer dan 2 zones, maar niet geldig op de Express-lijnen) en Horizon + (geldig op het gehele netwerk).
De geldigheidsduur van het biljet is afhankelijk van de gekozen formule: 60 minuten (Next) of 90 minuten (Horizon, Horizon +).
Naast de biljetten voor één enkele rit zijn er eveneens biljetten voor 1 of 3 dagen te verkrijgen.
Er zijn 2 verschillende kaarttypes bij de TEC. De Multi8-kaart voor korte afstanden (formule Next) en de Multiflex-kaart die voor alle ritten (zowel korte als lange) kan gebruikt worden. Bij het opstappen op de bus dient men de Multiflex-kaart in het ontwaardingsapparaat te steken en de toepasselijke formule te kiezen (Next, Horizon of Horizon +).
Abonnementen.
De TEC kent eveneens verschillende abonnementen. De prijs van de abonnementen verschilt enerzijds van de leeftijd (jonger dan 12 jaar, 12-24 jaar, 25-64 jaar en 65 jaar en ouder) en van de formule die men kiest (Next, Horizon of Horizon +).
Sinds 1 juli 2013 dienen eveneens 65-plussers te betalen voor een rit met de TEC. Zij kunnen echter gebruikmaken van een speciaal abonnement voor 65-plussers welke € 36,00 per jaar kost, ongeacht de formule. Dit abonnement is gratis voor 65-plussers met een bescheiden gezinsinkomen (gekoppeld aan het statuut verhoogde tegemoetkoming).

</doc>
<doc id="18006" url="https://nl.wikipedia.org/wiki?curid=18006" title="Transport en Commun">
Transport en Commun



</doc>
<doc id="18007" url="https://nl.wikipedia.org/wiki?curid=18007" title="TEC">
TEC



</doc>
<doc id="18008" url="https://nl.wikipedia.org/wiki?curid=18008" title="SRWT">
SRWT



</doc>
<doc id="18009" url="https://nl.wikipedia.org/wiki?curid=18009" title="Cassiopeia (sterrenbeeld)">
Cassiopeia (sterrenbeeld)

Cassiopeia (afkorting Cas) is een sterrenbeeld dat op de breedte van de Benelux het gehele jaar is te zien, het is circumpolair. Het sterrenbeeld heeft de vorm van de letter W. Het ligt tussen rechte klimming en en declinatie +55° en +75°.
Telescopisch waarneembare objecten.
New General Catalogue (NGC).
NGC 103, NGC 110, NGC 129, NGC 133, NGC 136, NGC 146, NGC 147, NGC 185, NGC 189, NGC 225, NGC 278, NGC 281, NGC 358, NGC 366, NGC 381, NGC 433, NGC 436, NGC 457, NGC 559, NGC 581, NGC 609, NGC 629, NGC 637, NGC 654, NGC 657, NGC 659, NGC 663, NGC 743, NGC 771, NGC 886, NGC 896, NGC 1027, NGC 1343, NGC 7438, NGC 7635, NGC 7654, NGC 7788, NGC 7789, NGC 7790, NGC 7795, NGC 7801
Index Catalogue (IC).
IC 10, IC 11, IC 59, IC 63, IC 155, IC 166, IC 289, IC 1590, IC 1747, IC 1795, IC 1805, IC 1824, IC 1831, IC 1848, IC 1851, IC 1871, IC 5366
Bezienswaardigheden.
Het lijstje van deep-sky objecten in Cassiopeia is relatief lang, mede doordat het sterrenbeeld in de Melkweg ligt.
Mythologie.
In de Griekse mythologie is Cassiopeia de koningin van de Ethiopiërs. Ze was de vrouw van Cepheus en moeder van Andromeda.

</doc>
<doc id="18011" url="https://nl.wikipedia.org/wiki?curid=18011" title="Paashaas">
Paashaas

De paashaas is een fictieve haas die rond Pasen actief is. De paashaas komt volgens negentiende-eeuwse aannames voort uit een Germaanse traditie voor het vieren van de lente en het nieuwe leven.
De haas speelt een prominente rol in paassprookjes. Hij is, naast eieren, een belangrijk attribuut van het niet religieus paasfeest. Er zijn onder andere beeldjes van chocolade en velerlei andere afbeeldingen van het dier. De haas is een belangrijk marketinginstrument voor de paasverkopen.
In Nederland heeft de haas een mandje op zijn rug met daarin paaseieren. Kinderen wordt verteld dat de paashaas deze verstopt, bijvoorbeeld in de tuin of op het balkon tussen de planten. In werkelijkheid wordt dit gedaan door de ouders. Een speurtocht naar die eieren op paasmorgen hoort bij deze traditie. Het betreft vaak eieren gemaakt van chocolade.
Rooms-katholieken vertelden hun kinderen dat de paaseieren door de paasklokken gebracht werden. De kerkklokken gingen na het luiden tijdens de mis op Witte Donderdag naar Rome om er de paaseieren op te halen. Ze kregen vleugeltjes en vlogen zo door de lucht. Omdat dit de protestanten niet aansprak kreeg de paashaas bij hen de rol van eierbrenger.
Oorsprong.
De kerk zou Pasen over een heidens voorjaarsfeest heen hebben geplaatst, in een poging dit feest te kerstenen. Deze theorie rondom de Germaanse mythologie is opgekomen in de Romantiek. Tegenwoordig gaat men er echter van uit dat de kennis van die mythologie is gebaseerd op allerlei twijfelachtige reconstructies en speculaties. In een enkel geval is zo’n 'heidense', mythologische, oud-Germaanse en voor-christelijke verklaring mogelijk, vrijwel altijd echter onwaarschijnlijk, soms speculatief of geheel onjuist. Veel van deze opvattingen zijn keer op keer klakkeloos overgenomen uit populaire publicaties, waarin dit soort theorieën nog altijd worden vermeld, maar die door de serieuze wetenschap al lang zijn opgegeven.
De paashaas is een verzonnen kinderritueel, met een pedagogisch karakter. Hij schenkt oorspronkelijk slechts eieren aan kinderen die zich goed gedragen. Via een vertaald Duits boek was de paashaas in ieder geval in 1825 in Nederland bekend. In 1961 wordt de paashaas als 'nieuwe' traditie genoemd door volkskundige S.J. Van der Molen. Mogelijk is het gebruik van de paashaas eveneens door Duitse migranten naar Nederland gebracht, zoals ook de kerstboom door Duitsers in Nederland is geïntroduceerd. In Duitsland wordt de paashaas namelijk al in 1682 genoemd, die het voor elkaar kreeg om gekleurde eieren te leggen.
De door de Gebroeders Grimm veronderstelde Germaanse vruchtbaarheidsgodin Eastra, waarvan het bestaan allerminst zeker is, die in overgeleverde mythologieën als half-krankzinnig en soms even bloeddorstig als vrijgevig is geafficheerd, vertoonde zich op aarde vaak in de vorm van een haas. Met name als de ‘gekke’ maartse haas in het paarseizoen aan het begin van de lente. Het christelijke Pasen was in deze contreien oorspronkelijk haar lentefeest. Pasen heet in het Engels ook nog steeds naar deze godin ‘Easter’. Vandaar dat nog steeds de heidense haas in het van origine christelijke Pasen figureert. De woorden Ōstarūn en Ēostron en hun moderne equivalenten Ostern en Easter hebben dezelfde oorsprong, en zijn afgeleid van het Oergermaanse woord voor het oosten. Al deze vormen gaan terug op Oergermaans *austrōn-[2], dat zelf nauw verwant is met het Litouwse woord voor dageraad, aušrà. Vanuit taalkundig oogpunt lijkt het lentefeest dus vernoemd naar het opkomen of terugkeren van de zon.
Varianten.
In plaats van een haas is er een haan in Beieren, een kip in Tirol, een vos in Thüringen en in Westfalen en een koekoek in Hannover.

</doc>
<doc id="18012" url="https://nl.wikipedia.org/wiki?curid=18012" title="Kwantumfysica">
Kwantumfysica

De kwantumfysica is het deelgebied van de natuurkunde dat zich bezighoudt met verschijnselen die met de kwantummechanica kunnen worden beschreven. Het wordt doorgaans niet als zelfstandig vakgebied beoefend door onderzoekers, maar men vindt het wel vaak als (deel)vak in een universitaire opleiding. Kwantumfysische verschijnselen vindt men onder meer in de vastestoffysica, atoomfysica en (moleculaire) biofysica (bijvoorbeeld fotosynthese), maar ook in de kwantumchemie.
Kwantumfysische verschijnselen zijn bijvoorbeeld:
De kwantumfysica beslaat verschillende onderwerpen, waaronder de kwantumchemie, de kwantumveldentheorie en de kwantumtechnologie

</doc>
<doc id="18013" url="https://nl.wikipedia.org/wiki?curid=18013" title="Volkenkunde">
Volkenkunde



</doc>
<doc id="18014" url="https://nl.wikipedia.org/wiki?curid=18014" title="Etnologie">
Etnologie

Etnologie, ook wel Europese etnologie, richt zich op de bestudering van breed gedragen cultuurverschijnselen in hun historische, sociale en geografische dimensie, waarbij deze dimensies opvat worden als dynamische, groepsgebonden processen van betekenisgeving en toe-eigening.
Etnologie is niet geheel een synoniem van volkskunde. De wetenschapsdiscipline etnologie is in de plaats gekomen van het vak volkskunde. Met name sinds de jaren 1980 heeft de volkskunde zich vernieuwd. Internationaal wordt het vak sindsdien veelal met Europese etnologie / "European ethnology" aangeduid. In Nederland wordt sinds 1998 meestal de benaming Nederlandse etnologie gebruikt. De Europese etnologie is als antropologie van Europa verwant aan de volkenkunde (de niet-westerse antropologie) en culturele antropologie. De beoefenaren van het vak zijn georganiseerd in SIEF, the International Society for Ethnology and Folklore, gevestigd in Amsterdam.
In Nederland richt de onderzoeksgroep Nederlandse Etnologie van het Meertens Instituut zich op het dagelijks handelen van mensen in Nederland en de beeldvorming van dit handelen. Het doel van het onderzoek is inzicht te krijgen in het leven van alledag en de daarmee samenhangende cultuurverschijnselen. Met ingang van september 2013 is aan de Universiteit van Amsterdam een nieuwe leerstoel Europese etnologie ingesteld. Samen met het Meertens Instituut maakt deze leerstoel deel uit van het ACEE, het Amsterdam Center for European Ethnology, dat als coördinerende instelling op dat gebied in september 2014 van start ging.

</doc>
<doc id="18015" url="https://nl.wikipedia.org/wiki?curid=18015" title="Ziekte van Creutzfeldt-Jakob">
Ziekte van Creutzfeldt-Jakob

De ziekte van Creutzfeldt-Jakob is een zeer zeldzame, door prionen veroorzaakte hersenziekte gekenmerkt door geheugenverlies, ataxie, onwillekeurige bewegingen en stijfheid. De ziekte ontstaat jaarlijks (incidentie) bij 1 a 2 op de 1.000.000 mensen en manifesteert zich rond het 50e levensjaar. Na het ontstaan van klachten verloopt de ziekte in enkele maanden tot 1 à 2 jaar fataal. Er bestaat geen behandeling voor.
De ziekte is vernoemd naar twee neurologen, Hans Gerhard Creutzfeldt en Alfons Maria Jakob.
Vormen.
Er zijn epidemiologisch gezien drie verschillende soorten gevallen van CJD ("Creutzfeldt-Jakob Disease"): de spontane vorm, de erfelijke vorm en de iatrogene (door medisch handelen veroorzaakte) vorm. De grote meerderheid van de gevallen (85%) wordt gevormd door spontane, zgn. 'sporadische' gevallen.
In de jaren 1990-2000 kreeg de ziekte veel bekendheid doordat er gevallen werden gevonden die een mogelijke relatie hadden met boviene spongiforme encefalopathie, de "gekkekoeienziekte". Deze werden aangeduid als "variant Creutzfeldt-Jakob Disease" (vCJD). Op basis van een verschillend ziektepatroon (onder andere in de hersenen) heeft men vCJD uiteindelijk echter toch als een aparte ziekte gedefinieerd, zij het een ziekte met duidelijke overeenkomsten in de pathofysiologie: beide zijn prionziekten.
Beloop.
De ziekte begint vaak sluipend tussen de leeftijden van 50 en 70 jaar, met niet-specifieke symptomen zoals hoofdpijn, moeheid, of depressie, en bij gangbare neurologische onderzoeksmethoden (lichamelijk neurologisch onderzoek, beeldvormend onderzoek mbv CT- en MRI-scans, liquoronderzoek, EEG en EMG, bloedonderzoek) worden aanvankelijk zelden afwijkingen aangetroffen. De klachten, die worden veroorzaakt door het steeds sneller afsterven van zenuwcellen in de hersenen, nemen echter snel toe en breiden zich uit over verschillende gebieden: motorisch, sensorisch, cognitief en visueel. Vaak begint de ziekte in een enkel systeem maar breidt zich vrij snel uit naar andere tot uiteindelijk alle neurologische systemen zijn aangetast. De patiënt klaagt over tintelingen of abnormale sensaties in ledematen, gaat moeilijk lopen met onzekere, wat schokkende bewegingen (ataxie) en kan een valneiging ontwikkelen. Het geheugen en de intellectuele functies gaan achteruit en de patiënt kan moeite krijgen met lezen of visuele hallucinaties krijgen. Soms treden epileptische aanvallen op. Het beloop laat dan meestal een snelle verergering zien en de meeste patiënten zijn een jaar na het begin van de eerste symptomen overleden. Vaak treedt er ook myoclonus op, het ongewild samentrekken van spieren of spiergroepen. De gemiddelde ziekteduur is slechts vier maanden, en maar 5% van de patiënten is na 2 jaar nog in leven.
Oorzaak.
De Amerikaanse onderzoeker Stanley B. Prusiner kwam in 1982 voor het eerst met zijn nieuw infectieprincipe op de proppen en lanceerde de term ‘prion’, een samentrekking voor proteinaceous infectious particle. Hij ontving hiervoor in 1997 een Nobelprijs in de geneeskunde. Hij ontdekte dat bepaalde eiwitten in het lichaam verantwoordelijk waren voor enkele tot dan toe onbegrijpelijke ziektes.
Het was de grootste doorbraak in de medische microbiologie van de 20-ste eeuw, want het ging tegen alle gevestigde opvattingen in; men ging er namelijk nog steeds van uit dat alle infectieziekten veroorzaakt worden door ziekteverwekkende micro-organismen. Deze "klassieke" ziekteverwekkers bevatten allemaal DNA of RNA die de genetische codes bevatten voor deze organismen en nodig zijn om zichzelf te kunnen voortplanten.
De ziekte van Creutzfeld-Jacob is zo’n prionziekte en vindt zijn oorzaak in de omvorming van een normaal eiwit in de hersencellen tot een abnormaal eiwit. Het normaal eiwit heeft een functie in het biologisch ritme, het draagt boodschappen over tussen cellen en wordt in principe na gebruik door de enzymen van de hersencellen afgebroken. Door nog onbekende oorzaken verandert het eiwit soms van structuur waarna het een ravage aanricht in het zenuwstelsel. Zo’n infectieus eiwit of prion is namelijk in staat normale eiwitten om te vormen tot abnormale en schadelijke exemplaren. Deze schadelijke prionen vinden we terug in de hersenen van besmette dieren en deze kunnen bij stapeling leiden tot het afsterven van de zenuwcellen. Al de prion-ziektes hebben gemeen dat de getroffen zenuwcellen in de hersenen afsterven en kleine holtes achterlaten waardoor de hersenen er onder de microscoop als een spons gaan uitzien, ook wel Spongiforme Encefalopathie genaamd.
Infectie.
Het blijkt dat alle zoogdieren drager zijn van een prion-gen. Dit gen is verantwoordelijk voor de samenstelling van het eiwit dat op het eerste gezicht niet verschilt van het eiwit verantwoordelijk voor de hersenafbraak.
Volgens Prusiner bestaan er twee conformaties van dit prion-eiwit, de normale cellulaire vorm PrPc en de ziekmakende PrPsc. Ze verschillen slechts van elkaar in hun secundaire structuur: de gezonde vorm is gevouwen in de vorm van vier α-helices. De ziekmakende vorm daarentegen bestaat uit 2 α-helices en 4 β-sheets. Bij de overgang van het niet-infectieuze PrPc in het infectieuze PrPSc zijn 2 α-helices overgegaan in 4 grote platte β-sheets.
Een fout PrPsc kan de normale eiwitten in zijn buurt dwingen om de abnormale structuur over te nemen; hierdoor kan een domino-effect teweeg worden gebracht.
Het spontaan ontstaan van de besmettelijke vorm komt echter ook voor. Zo ontwikkelt ongeveer één op de miljoen mensen spontaan Creutzfeld-Jakob.
Je kan hiermee ook verklaren waarom er zowel spontane als overdraagbare vormen van sponsvormige encefalopathie bestaan. Een klein foutje in het prion-gen kan een onstabiele prion voortbrengen met een andere structuur dat makkelijker zal omklappen naar een gevaarlijk PrPsc Prion.
Overdraagbaarheid.
CJD is overdraagbaar van mens op mens, zoals is gebleken uit een aantal tragische medische ongevallen waarbij
Het prion-agens wordt namelijk, zoals toen bleek, niet voldoende onschadelijk gemaakt door normale, op dat moment gangbare sterilisatie-maatregelen.
De erfelijke vorm van de ziekte is het gevolg van een mutatie van het gen dat codeert voor het prion. De mutatie veroorzaakt een gemakkelijkere overgang van het gewone eiwit naar de afwijkende vorm.
Verband met gekkekoeienziekte.
Het is zo goed als zeker dat er een verband bestaat tussen de gekkekoeienziekte en de ziekte 'variant Creutzfeld-Jacob'. Het koeien-PrPsc is in zeldzame gevallen ook in staat om menselijke PrPc om te zetten. Dit is opmerkelijk, want echt besmettelijk is zo’n infectieus prioneiwit niet; het kan zich immers alleen verspreiden door inname van zenuw- en lymfoïd weefsel. Zo ontstond de Britse BSE-epidemie door besmetting van veevoer waarin hersenmateriaal was verwerkt. Het schadelijke prioneiwit is echter ook zeer taai, het is bestand tegen hitte, straling, enzymen en chemische ontsmettingsmiddelen. Doordat het in tegenstelling tot het normaal eiwit niet door de hersenen wordt afgebroken, kan het zich ook opstapelen. Bovendien nemen we de ziekmakende prionen op via de minst efficiënte manier, namelijk de spijsvertering. Ook zou het koeienprion het moeilijker hebben om menselijke PrPc om te klappen. Na eliminatie van BSE uit de Engelse veestapel is het optreden van nieuwe gevallen van vCJD in dat land inmiddels echter vrijwel tot nul gedaald na een piek van 28 gevallen per jaar in de begin jaren 2000. De incidentie van 'gewone' CJD blijft er stabiel op 80-100/jaar.
Oplossing.
De Spanjaarden Soto, Saborio en collega’s beschreven op 15 januari 2000 dat ze de
β-sheet-breker (iPrP13) peptide hadden gecreëerd. Wanneer ze die toevoegden aan PrPsc-moleculen en cellen van mensen met creutzfeldt-jakob zorgde het peptide voor een gedeeltelijke ontvouwing van PrPsc. De behandeling van de geïnfecteerde cellen leidde daadwerkelijk tot vermindering van de symptomen.
Het ongedaan maken van vormveranderingen bij prionen betekent een flinke aanzet voor mogelijke behandeling, niet alleen voor de creutzfeldt-jakobvariant maar ook voor andere ziekten die met verkeerde eiwitvouwing van doen hebben.
Medicijnen.
In april 2013 werd bekendgemaakt dat de geneesmiddelen astemizol en tacrolimus mogelijk een genezend effect op de ziekte hebben.
Verwante ziekten.
Ziekten van dezelfde familie zijn onder andere:

</doc>
<doc id="18016" url="https://nl.wikipedia.org/wiki?curid=18016" title="Hans Gerhard Creutzfeldt">
Hans Gerhard Creutzfeldt

Hans Gerhard Creutzfeldt (Harburg, 2 juni 1885 – München, 30 december 1964) was een Duits neuropatholoog. 
Creutzfeldt is vooral bekend geworden door de mede naar hem genoemde ziekte van Creutzfeldt-Jakob.
Hans Creutzfeldt werd geboren als oudste zoon van een arts. Hij promoveerde in 1909 op de pathologische anatomie van de hypofyse. In 1921 publiceerde hij over een door hem gevonden bijzondere afwijking. Omdat een soortgelijk geval door Alfons Maria Jakob ook al was beschreven, noemde zijn hoogleraar de ziekte naar beiden.
De Tweede Wereldoorlog was voor Creutzfeldt een bijzonder moeilijke periode vanwege de gewoonte van het naziregime om korte metten te maken met psychiatrische patiënten. Na de oorlog werd hij de eerste rector van de heropgerichte Universiteit van Kiel. Het was een huldebetoon aan de persoonlijke integriteit van Creutzfeldt die steeds het belang van zijn patiënten boven zijn eigen belang had gesteld.
Creutzfeldt was gehuwd met Clara Sombart, een dochter van Werner Sombart. Hij overleed op 79-jarige leeftijd.

</doc>
<doc id="18017" url="https://nl.wikipedia.org/wiki?curid=18017" title="Alfons Maria Jakob">
Alfons Maria Jakob

Alfons Maria Jakob (Aschaffenburg, 2 juli 1884 – Hamburg, 17 oktober 1931) was een Duitse neuroloog en hoogleraar.
Jakob was de eerste die de ziekte van Alpers als zodanig herkende en beschreef. Met Hans Gerhard Creutzfeldt deed hij hetzelfde voor de ziekte van Creutzfeldt-Jakob. Ook heeft hij bijgedragen aan de beschrijving van een aantal andere neurologische ziekten.

</doc>
<doc id="18019" url="https://nl.wikipedia.org/wiki?curid=18019" title="Spreeuw">
Spreeuw

De spreeuw ("Sturnus vulgaris") is een vogel uit de familie van de spreeuwachtigen (Sturnidae) uit de orde zangvogels (Passeriformes). Hoewel hij het hele jaar door te zien is, is het een trekvogel. De spreeuwen die in de zomer in Nederland of België zijn, vliegen in de winter naar het zuiden. Spreeuwen die in Nederland of België overwinteren bevinden zich gedurende de zomer noordelijker.
Kenmerken.
Het verenkleed is glanzend zwart met, vooral in de zon, een weerschijn van bronsgroen (kop en achterhoofd) en verschillende variaties purper. In de winter is het verenkleed duidelijker gespikkeld dan in de zomer. Behalve voor kenners is er eigenlijk nauwelijks onderscheid te maken tussen het mannetje en het vrouwtje. Omdat de veren van het wijfje wat groter en breder zijn, en omdat de uiteinden van de contourveren wit gekleurd zijn, zijn háár stippels van het winterkleed groter en staan bovendien wat dichter opeen. Jonge spreeuwen zijn grijsbruin met een lichte keel. Aan het eind van de zomer ruilen ze dit verenpak om voor dat van de volwassenen, zij het dat hun spikkels duidelijker zijn dan die van de oudere volwassenen die meer gemêleerd zijn.
De lengte bedraagt ongeveer 21 cm; met een spanwijdte van 37–42 centimeter en een gewicht van 70-80 gram.
Spreeuwen kunnen lang achtereen zingen. Het geluid dat ze hierbij maken klinkt vaak meer als een soort gekwetter dan een gefluit. Spreeuwen zijn goed in imiteren. In het onderstaande geluidsfragment valt een imitatie van een wielewaal te beluisteren. Behalve vogels imiteert de spreeuw ook omgevingsgeluiden. Zo kan het voorkomen dat spreeuwen die zich ophouden op spoorwegstations de geluiden aldaar nabootsen : van een binnenrijdende trein en het open- en dichtgaan van treindeuren tot het fluitje van de conducteur.
Zwermen.
Spreeuwen gebruiken na de broedtijd gezamenlijke slaapplaatsen. Dit zijn soms rietvelden in natuurgebieden, maar soms ook grote bomen of gemakkelijk toegankelijke grote bouwsels in steden zoals treinstations of winkelcentra. In de loop van de herfst en de winter vormen zij daar vaak enorme groepen (zwermen) die gezamenlijk spectaculaire vliegshows ten beste kunnen geven in de buurt van deze gezamenlijk gebruikte slaapplaatsen. De aantallen kunnen oplopen tot 100.000 individuen.
Voedsel.
De spreeuw is een alleseter. In het voorjaar eet hij vooral insecten, regenwormen en kleine slakken ; in de rest van het jaar voornamelijk fruit en bessen. Ook door mensen weggeworpen etensresten nuttigt de spreeuw graag. In zwermen van soms 1 miljoen vogels kunnen spreeuwen grote voedselschade aanrichten in met name wijngebieden (druiven) en kersenboomgaarden. Pogingen om de spreeuwen te verjagen met harde geluiden, reflecterende materialen e.d. waren niet succesvol. Tegenwoordig worden hoogwaardige wijngewassen en kersenboomgaarden afgeschermd met netten. Bij het zoeken naar voedsel op de grond beweegt de spreeuw zich lopend en niet huppend zoals de merel.
Verspreiding.
Het oorspronkelijke leefgebied van de spreeuw beslaat het grootste deel van Europa en delen van westelijk Azië.
Introductie in Noord-Amerika.
Net als de Europese mens is de spreeuw een kolonist in Noord-Amerika. Zijn verspreiding aldaar is redelijk goed bekend. Zijn introductie is een gevolg van bewust menselijk ingrijpen. Aanvankelijk sloeg de introductie van de spreeuw (Ohio 1872-1873, 1877 en 1887 New York, 1884 New Jersey en Massachusetts, 1887 wederom Massachusetts, 1897 Pennsylvania, 1889 en 1892 Oregon) niet aan. Maar Eugene Schieffelin, die zich had voorgenomen elke soort die in de werken van Shakespeare voorkwam in de Verenigde Staten te introduceren en die in de jaren zestig (van de negentiende eeuw) al met succes de huismus geïntroduceerd had, liet in 1890 een groepje van circa 60 uit Engeland afkomstige spreeuwen los in Central Park in New York en op dezelfde plaats een jaar later nog eens een stuk of veertig. Schieffelin informeerde regelmatig bij het centrale punt waar alle informatie op dit gebied bij elkaar kwam (het Museum of Natural History) of er al nieuwe waarnemingen gedaan waren. Uitgerekend onder de dakpannen van ditzelfde museum werd in 1891 het eerste nest waargenomen. Meer broedgevallen volgden. Binnen tien jaar was de spreeuw een reguliere bewoner in een gebied zo groot als Nederland en binnen dertig jaar kon hij als gewone bewoner van Noordoost-Amerika beschouwd worden tot aan ongeveer de grens met Canada (een gebied zo groot als West-Europa). De eerste waarnemingen van toen nog geïsoleerde spreeuwen aan de westkust waren in de winters van 1946-49 en de zomer van 1949. (De spreeuw verspreidt zich vanwege zijn trekneigingen in de winter het meest.) Tegenwoordig komt de spreeuw over bijna het gehele Noord-Amerikaanse continent voor, inclusief Canada en Alaska.
Status in Nederland.
In Nederland loopt de populatie spreeuwen sinds de jaren 1990 snel terug. SOVON vogelonderzoek telde vóór 1990 nog 1,3 miljoen exemplaren. In 2008 was dat aantal gedaald tot 600.000. De terugloop wordt geweten aan het verdwijnen van weilanden en de verdroging van het grasland door het bodembeheer.
Het aantal broedparen over de periode 2018-2020 ligt tussen 400.000 en 700.000.
Taxonomie.
In Europa komen twee soorten spreeuwen voor, de gewone spreeuw ("Sturnus vulgaris") en de zwarte spreeuw ("Sturnus unicolor"). De gangbare manier om te beslissen of soorten verschillend zijn of dat het slechts variaties zijn van dezelfde soort, is ernaar te kijken of ze zich onder natuurlijke omstandigheden mengen. Omdat de broedgebieden van deze twee soorten niet overlappend zijn is het vaak echter niet mogelijk hier een definitief antwoord op te geven.
Er worden dertien ondersoorten van de spreeuw onderscheiden:

</doc>
<doc id="18020" url="https://nl.wikipedia.org/wiki?curid=18020" title="Psychiater">
Psychiater

Een psychiater is een arts die zich heeft gespecialiseerd in de psychiatrie. Een psychiater is een medisch specialist. Psychiaters zijn bevoegd medicatie voor te schrijven, lichamelijk onderzoek te doen en laboratoriumtests aan te vragen en te interpreteren.
Psychiatrie wordt beoefend door psychiaters, maar er zijn ook veel andere behandelaars die zich met psychiatrische patiënten bezighouden. Numeriek zijn deze zelfs ruim in de meerderheid. Voorbeelden zijn klinisch psychologen en gz-psychologen, sociaal-psychiatrisch verpleegkundigen, psychiatrisch verpleegkundigen, vaktherapeuten, sociotherapeuten, maatschappelijk werkers, ervaringsdeskundigen en maatschappelijk assistenten.
Opleiding.
Nederland.
Om psychiater te worden in Nederland dient iemand eerst de studie geneeskunde te hebben afgerond, een opleiding die 6 jaar duurt. Hierna kan hij of zij solliciteren voor de opleiding tot psychiater. De opleidingsduur hiervan is 4,5 jaar. De arts in opleiding tot specialist (AIOS) wordt opgeleid tot psychiater binnen een van de drie aandachtsgebieden: volwassenenpsychiatrie, kinder- en jeugdpsychiatrie of ouderenpsychiatrie. Gedurende de opleiding besteedt de AIOS in totaal ten minste:
De AIOS kan binnen de opleiding specifieke keuzethema's verder uitdiepen. Dit zijn:
Onderscheid tussen psychiater en psycholoog.
Een psychiater is een medisch specialist, een psycholoog niet. Hierdoor kan een psychiater onderzoeken of en in welke mate er een samenhang is tussen lichamelijke ziekte, medicatiegebruik en/of ander middelengebruik en psychiatrische klachten en symptomen. Daarnaast kan een psychiater medicatie voorschrijven - een psycholoog niet. Een psycholoog heeft een master-opleiding psychologie behaald of een bacheloropleiding (WO) psychologie afgerond. Deze kan zich na de master verder specialiseren in de behandeling van psychiatrische problematiek door een tweejarige postdoctorale opleiding tot gz-psycholoog te volgen en hierna vervolgens vier jaar de postdoctorale opleiding tot klinisch psycholoog volgen. De psychiater en de (klinisch) psycholoog zijn beiden gespecialiseerd in diagnostiek van psychiatrische- en psychologische stoornissen. Een (klinisch) psycholoog richt zich meer op de psychologische behandeling van psychiatrische problematiek.
In Nederland zijn zowel psychiater als klinisch psycholoog beroepen die vallen onder artikel 14 van de wet BIG.

</doc>
<doc id="18021" url="https://nl.wikipedia.org/wiki?curid=18021" title="Grootvleugeligen">
Grootvleugeligen

De grootvleugeligen (Megaloptera) zijn een orde van gevleugelde insecten. Het is een relatief kleine groep die ongeveer 300 vertegenwoordigers telt. Er zijn verschillende uitgestorven groepen beschreven, grootvleugeligen zijn als fossiel bekend vanaf het Mesozoïcum. Ze worden beschouwd als een van de meest primitieve insecten binnen de Endopterygota, dit zijn de meer geavanceerde insecten die een volledige gedaanteverwisseling kennen.
Grootvleugeligen komen voor in Europa, Azië en noordelijk Afrika en verder in delen van Zuid-Amerika. Omdat de larven zich altijd in het water ontwikkelen zijn de grootvleugeligen meestal niet ver van een waterbron te vinden. De meeste vertegenwoordigers zijn onopvallende diertjes, de mannetjes van een aantal soorten hebben echter extreem lange kaken die niet dienen om te eten of te bijten, maar om andere mannetjes te imponeren.
Grootvleugeligen zijn ondanks hun grote vleugeloppervlak geen behendige vliegers en hebben een fladderige vlucht. De larven van grootvleugelige insecten zijn langwerpig van vorm en zien er opmerkelijk uit door de drie paar looppoten aan de voorzijde en acht paar pootachtige structuren aan weerszijden van het lichaam aan de achterzijde. Dit zijn echter de kieuwen zodat de larve onder water kan ademen.
Verspreiding.
Grootvleugeligen worden verdeeld in twee families, de Corydalidae en de Sialidae. De soorten uit de eerste groep komen voor in Afrika en Zuid- en Noord-Amerika, de Sialidae komen voor in Europa en Azië. In westelijk Europa komen ongeveer 6 soorten voor, waarvan er drie in Nederland leven; "Sialis fuliginosa", "Sialis lutaria" en "Sialis nigripes". De soorten worden wel elzenvliegen of slijkvliegen genoemd.
Grootvleugeligen leven altijd bij het water, dit komt doordat de larven van alle soorten onder water leven en zich op de oever verpoppen. De eitjes worden altijd op waterplanten afgezet.
Uiterlijke kenmerken.
Grootvleugeligen danken hun naam aan de relatief grote vleugels in vergelijking met andere insecten. De vleugels worden in rust over elkaar op de bovenzijde gevouwen. De vleugels zijn enigszins transparant en zijn voorzien van een duidelijke vleugeladering.
De soorten uit de familie Sialidae blijven altijd klein en bereiken een lichaamslengte van ongeveer drie centimeter. De soorten uit de familie Corydalidae worden in de regel groter, en enkele uitschieters kunnen in vergelijking met andere insecten reusachtige vormen aannemen. Vertegenwoordigers van het geslacht "Acanthocorydalis" uit Japan kunnen een lichaamslengte van zeven centimeter en een spanwijdte of vlucht van 16 cm bereiken en zijn de grootst bekende grootvleugeligen.
Grootvleugeligen hebben vrijwel altijd een bruine tot grijze kleur, slechts enkele soorten hebben bonte kleuren zoals gele vlekken. Door de net-achtige vleugeladering lijken veel soorten in rust op een verdord blad.
Kop.
De kop van grootvleugeligen draagt een paar lange antennes, die zijn opgebouwd uit dunne geledingen. De antennes zijn bij het overgrote deel van de soorten draadvormig of filiform, ze zijn nooit verdikt en eindigen nooit in een knop zoals andere insecten voorkomt. Bij een klein aantal soorten zijn de antennes geveerd, de antenneleden dragen bij dergelijke soorten kleine dwarsuitsteeksels. Dit komt maar bij een klein deel van de soorten voor, zoals de soorten uit het geslacht "Chauliodes". Opmerkelijk is dat bij een aantal soorten zowel de mannetjes als de vrouwtjes geveerde antennes hebben, zoals de soort "Chauliodes pectinicornis". Bij andere soorten hebben alleen de mannetjes geveerde antennes en zijn ze bij de vrouwtjes draadvormig, zoals bij "Chauliodes rastrinicornis".
De ogen zijn aan weerszijden van de kop geplaatst en bestaan net als bij andere insecten niet uit één geheel maar uit vele kleine deeloogjes. Het geheel wordt aangeduid met samengesteld oog, de individuele deeloogjes worden de ommatidiën genoemd.De twee families van grootvleugeligen zijn te onderscheiden aan de aan- of afwezigheid van ocelli aan de bovenzijde van de kop. Ocelli zijn een groepje van drie enkelvoudige lensjes die een ondergeschikte visuele functie naast de samengestelde ogen. De ocelli kunnen geen beelden vormen maar alleen grove lichtverschuivingen waarnemen en dienen waarschijnlijk slechts om het dag- en nachtritme vast te stellen. Bij de familie Corydalidae zijn altijd ocelli aanwezig, maar bij de familie Sialidae daarentegen ontbreken deze structuren altijd. Dit verschijnsel waarbij een deel van de groep bepaalde kenmerken heeft komt ook voor bij sommige andere groepen van insecten, zoals de kameelhalsvliegen (Rhacidophoriidae).
Aan de voorzijde van de kop zijn de kaken of mandibels gelegen, de mandibels verschillen sterk tussen de twee families van de grootvleugeligen. De leden van de familie Sialidae hebben in het volwassen stadium een klein lichaam en kleine kaken, maar de volwassen Corydalidae- soorten worden vaak groter en kunnen daardoor krachtige kaken ontwikkelen. Bij een aantal soorten hebben de mannetjes enorme kaken, die dienen om rivalen te imponeren. Soms vinden er gevechten plaats tussen mannetjes, waarbij ze met behulp van de kaken proberen de tegenstander om te duwen. Ook worden de kaken gebruikt om een vrouwtje vast te houden tijdens de paring. Dergelijke sterk vergrote kaken komen ook voor bij een aantal kevers, zoals het vliegend hert ("Lucanus cervus"). De kaken van mannetjes zijn echter niet geschikt om voedsel te verkleinen of vijanden te bijten, dit in tegenstelling tot de vrouwtjes van grotere soorten. Deze zijn wel in staat de kaken krachtig samen te trekken en kunnen een mens gemeen bijten. De kaken zijn voorzien van twee paar palpen of tasters, de maxillaire palpen en de labiale palpen. De maxillaire palp heeft bij de grootvleugeligen altijd 4 of 5 segmenten en de labiale palp 3 of 4.
Borststuk.
Het borststuk draagt drie paar poten aan de onderzijde en twee paar vleugels aan de bovenzijde. De poten zijn niet gespecialiseerd, ze bestaan uit verschillende geledingen en eindigen in kleine klauwtjes die tarsen worden genoemd. De tarsen dragen kleine haakjes waarmee het insect zich aan het substraat hecht.
De vleugels zijn relatief groot, de vleugels aan de voorzijde worden de voorvleugels genoemd en de vleugels aan de achterzijde worden aangeduid met achtervleugels. De voor- en achtervleugels zijn ongelijkvormig; de voorvleugels zijn meestal langer en de achtervleugels zijn juist breder maar korter. De vleugeladering van de voorvleugels valt op door het costale veld; dit is de bovenrand van de vleugel. De vleugeladeren staan hier loodrecht op de vleugelrand, zodat de strook doet denken aan een ladder. De vleugels van grootvleugeligen hebben geen pterostigma, dit is een verdikt deel van de vleugel nabij de vleugelpunt. Netvleugeligen zoals gaasvliegen en mierenleeuwen hebben deze structuur wel, die vaak te herkennen is aan de afwijkende kleur en als een vlek zichtbaar is.
Achterlijf.
Het achterlijf is gesegmenteerd en is zowel aan de onder- als aan de bovenzijde voorzien van beschermende platen. De platen aan de buikzijde worden de sternieten genoemd en die aan de rugzijde worden aangeduid met tergieten.
Aan het einde van het achterlijf zijn bij de grootvleugeligen nooit cerci aanwezig. Bij sommige gelijkende insecten zoals de steenvliegen (Plecoptera) komen deze juist altijd voor. Ook een legboor bij de vrouwtjes ontbreekt, dit is een 'angel'achtige structuur waarmee de eitjes worden afgezet.
Verschillen.
De belangrijkste uiterlijke verschillen tussen de soorten uit de familie elzenvliegen (Sialidae) en de soorten uit de familie Corydalidae zijn in onderstaande tabel weergegeven.
Levenswijze.
Grootvleugeligen hebben overeenkomstig met hun naam weliswaar een groot vleugeloppervlak maar zijn slechte vliegers. Ze hebben geen organen die de vleugels aansturen zoals tweevleugeligen en gebruiken ook geen aerodynamische trucjes tijdens het vliegen zoals bekend is van vliesvleugeligen. Alle grootvleugeligen vallen duidelijk op als ze vliegen doordat ze een duidelijke fladderende vlucht hebben. Ze zijn niet erg behendig en zijn door roofdieren zoals vogels makkelijk uit de lucht te plukken. Dit is de reden dat alle soorten nachtactief zijn.
Voortplanting en ontwikkeling.
Mannetjes zoeken de vrouwtjes op waarna de paring aanvangt. Een probleem bij de paring s dat de vleugels in de weg zitten. Het mannetje moet daardoor contact maken met de vrouwelijke geslachtsopening door zijn achterlijfspunt, die zijn genitalia draagt, sterk voorwaarts te buigen, zodat het achterlijf een C-vorm krijgt.
De vrouwtjes zetten grote aantallen eitjes af, de eitjes zijn zeer klein. Een legsel bestaat vaak uit honderden eitjes, die altijd in een zeer regelmatige structuur van rijen en kolommen worden afgezet. Vaak is een deel van een takje of blad grotendeels bedekt met eieren. Het vrouwtje houdt tijdens het afzetten haar lichaam stil en beweegt alleen haar achterlijfspunt, die een uitrekbare legbuis draagt. Alleen haar poten bewegen zich af en toe om een nieuwe rij eitjes aan het substraat te plakken. Bij veel soorten worden de eitjes onbeschermd afgezet, bij sommige soorten worden ze bedekt door een vloeistof die wordt afgescheiden uit het achterlijf van het vrouwtje. Als de vloeistof opdroogt kleurt het residu wit, zodat het eipakket op een vogelpoepje lijkt.
Larve.
De larven van grootvleugeligen hebben ongeacht de familie waartoe ze behoren een sterk gelijkende bouw en levenswijze. De larven zijn onmiskenbaar omdat ze, zodra ze het ei hebben verlaten, altijd in het water leven. De larve betreedt het land alleen om te verpoppen aan het eind van zijn ontwikkeling of als een poel uitdroogt. De larven hebben drie paar gelede poten en acht paar puntige maar weke uitsteeksels, dit zijn de kieuwen van de larve.
Aan de voorzijde van het lichaam is de kop gelegen, die bedekt is door een harde chitineuze laag, dit wordt het kopschild genoemd. De larve heeft geen samengestelde ogen maar bezit aan weerszijden van de kop enkele individuele lensjes de ommatidia. Boven deze oogjes zijn twee korte gelede antennes aanwezig. Aan de onderzijde van de kop zijn de kaken gelegen, deze zijn in vergelijking met andere insecten groot en krachtig. De larven van grootvleugeligen kunnen hier krachtig mee bijten en verwondingen veroorzaken bij de mens.
Het achterlijf draagt het ademhalingsapparaat, bij de meeste insectenlarven is dit een inwendig stelsel van buisjes maar bij onderwater levende larven is het ademhalingsapparaat uitwendig en voorzien van vele zijtakken om het zuurstofopnemend oppervlak te vergroten. Ieder achterlijfssegment draagt een stekelachtige projectie, aan de basis hiervan is aan de onderzijde van het lichaam een lichte structuur aanwezig die doet denken aan een pluk haar. Het orgaan bestaat uit zeer dunne buisjes die zuurstof onttrekken uit het water. Dankzij de uitsteeksels lijkt de larve van een grootvleugelige op een 'onderwaterduizendpoot' en hieraan is de larve van andere in het water levende insectenlarven te onderscheiden. De kieuwen van de larven zijn goed ontwikkeld; ze functioneren ook op het land zolang het lichaam maar vochtig blijft. aan het einde van het achterlijf zijn twee pootachtige structuren gelegen, de zogenaamde propoten. De propoten dragen haakjes waarmee de larve zich aan de ondergrond kan verankeren.
De larven leven meerdere jaren onder water en kunnen behoorlijk groot worden. De larve van "Corydalus"- soorten kan 7,5 tot 9 centimeter lang worden. De larven worden door hun grootte wel gebruikt om roofvissen te vangen in de sportvisserij. Omdat de grote larven van zich af kunnen bijten, zullen alleen grote rovende vissoorten toehappen.
Pop.
Als de larve zich aan het eind van de tweede of derde zomer volledig heeft ontwikkeld vindt de verpopping plaats. De larve verlaat hiertoe het water en graaft een holletje in de oever. Dit wordt de popkamer of poppenwieg genoemd. Van de soorten uit het geslacht "Sialis" is bekend dat ze tot vijf meter ver kunnen kruipen voordat ze zich ingraven. De larven overwinteren in de popkamer en de volwassen exemplaren komen pas in het volgende jaar in de zomer tevoorschijn.
De pop van grootvleugeligen wordt wel exaraat genoemd. Dit betekent dat de contouren van de vleugels, poten en andere uitsteeksels van de imago al duidelijk zijn waar te nemen bij de pop, hoewel ze nog in aanleg zijn. De meeste insecten die een exarate pop hebben, danken hieraan enige mate van bewegingsvrijheid. Als ze worden belaagd door een vijand kunnen ze hun lichaam laten kronkelen om zo af te leiden of te ontkomen. Van enkele insectengroepen is zelfs beschreven dat de pop zijn pootjes al kan gebruiken en snel weg kan rennen bij verstoring, zoals de poppen van de kameelhalsvliegen. De larven van grootvleugeligen echter kennen een nog hogere vorm van mobiliteit; ze kunnen zowel de poten als de krachtige kaken bewegen en zo van zich af bijten als een vijand zich aandoet.
Voedsel en vijanden.
Vrijwel alle soorten zijn nachtactief en houden zich overdag schuil op de begroeiing. Tijdens de schemering worden de insecten actief en gaan op zoek naar een geschikte partner. De volwassen individuen van de meeste soorten nemen geen voedsel meer op en hebben alle energie die nodig is voor het zoeken naar een partner als larve bij elkaar gegeten. De grotere soorten uit het geslacht "Corydalus" hebben enorme kaken die totaal ongeschikt zijn om te eten. Vrijwel alle soorten leven, na het ontpoppen, nog maar enkele dagen tot soms enkele uren.
De larven zijn zonder uitzondering felle rovers die onder water jagen op kleine diertjes. Ze eten verschillende ongewervelden zoals insecten en de larven uit onderzoek naar de soort "Corydalus cornutus" is gebleken dat vooral de larven van andere insecten worden gegeten, vooral de larven van schietmotten (Trichoptera) en larven bepaalde soorten kriebelmuggen. Larven die in gevangenschap worden gehouden kunnen worden gevoed met muggenlarven en visvoer in vlokvorm. Van volwassen "Corydalus"- exemplaren is bekend dat ze een water-honing mengsel oplikken en ook is beschreven dat veel vangsten van de volwassen insecten zijn gedaan op rottende plantendelen zoals fruit.
Natuurlijke vijanden van de larven zijn rovende insecten en grote vissen. Ook de mens is een vijand van de larven; de larve wordt op grote schaal als aas gebruikt om specifieke soorten zoetwatervissen aan de haak te slaan. De larve van de grotere soorten wordt gebruikt om verschillende zonnebaarzen te vangen, zoals de baars "Micropterus dolomieu".
Naamgeving en taxonomie.
Grootvleugeligen danken hun Nederlandstalige naam aan de relatief grote vleugels en ook de wetenschappelijke naam is hiervan afgeleid. Mega(-)loptera is Grieks (μέγα-) voor "groot" en pteryx (πτέρυξ) betekent "vleugels".
De soorten uit de familie Sialidae, die ook in Europa voorkomen, worden ook wel slijkvliegen of elzenvliegen genoemd. De soorten uit de familie Corydalidae hebben geen eenduidige Nederlandstalige naam. In de Engelse taal worden ze wel 'dobsonflies' genoemd, de larven van grootvleugeligen worden aangeduid met 'hellgrammites'.
De grootvleugeligen werden lange tijd tot de netvleugeligen gerekend, dit is een andere orde van insecten. Tegenwoordig wordt de groep als een aparte orde beschouwd. Grootvleugeligen zijn uiterlijk nauwelijks veranderd sinds het Mesozoïcum en zijn een zeer oude groep van insecten.

</doc>
<doc id="18023" url="https://nl.wikipedia.org/wiki?curid=18023" title="Dominee">
Dominee

Het woord dominee (afgekort "ds". of da. voor een vrouwelijke dominee) is een aanspreektitel voor een predikant, zoals professor dat is bij een hoogleraar. Het woord is een verbastering van de vocatief "domine" van het Latijnse "dominus" dat "heer" betekent. Voor de aanduiding van het ambt wordt echter doorgaans het formelere woord 'predikant' gebruikt.
In de meeste gevallen heeft de betrokkene een doctoraalexamen theologie afgelegd. Echter niet alle predikanten zijn tegenwoordig universitair geschoold. Het is in Nederland iedereen ambtshalve toegestaan de titel dominee te volgen, mits zij zijn gewijd door een officieel (internationaal) erkende religie of kerk in Nederland.
Titulatuur.
Als men wil aangeven dat iemand predikant is kan men er voor kiezen om VDM (verbi divini minister), Latijn voor dienaar van het Goddelijk woord, achter de naam te vermelden.

</doc>
<doc id="18025" url="https://nl.wikipedia.org/wiki?curid=18025" title="Protestant">
Protestant



</doc>
<doc id="18027" url="https://nl.wikipedia.org/wiki?curid=18027" title="Gammafunctie">
Gammafunctie

In de wiskunde is de gammafunctie, weergegeven door de Griekse hoofdletter formula_1, een speciale functie die een analytische voortzetting vormt van de faculteit naar de reële en complexe getallen. De notatie formula_2 is door Legendre ingevoerd.
De gammafunctie kan worden gezien als een oplossing voor het interpolatieprobleem voor de natuurlijke getallen formula_3 een kromme te vinden die door de punten formula_4 gaat.
Geschiedenis.
De gammafunctie heeft de aandacht gevangen van de meest vooraanstaande wiskundigen aller tijden. De geschiedenis van de gammafunctie, met name door Philip J. Davis in een artikel gedocumenteerd dat hem in 1963 de Chauvene-prijs opleverde, weerspiegelt sinds de 18e eeuw veel van de belangrijkste ontwikkelingen binnen de wiskunde. In de woorden van Davis, "elke generatie heeft wel iets van belang gevonden om over de gammafunctie te zeggen. Misschien zal de volgende generatie dit ook doen."
18e eeuw: Euler en Stirling.
Het probleem van de uitbreiding van de faculteitsfunctie naar niet-geheeltallige argumenten werd blijkbaar als eerste door Daniel Bernoulli en Christian Goldbach in de jaren 1720 beschouwd, en werd aan het einde van hetzelfde decennium opgelost door Leonhard Euler. Euler gaf twee verschillende definities: de eerste was niet zijn euler-integraal, maar een oneindig product:
van welke ontdekking hij Goldbach in een brief, gedateerd op 13 oktober 1729 op de hoogte stelde. Op 8 januari 1730 schreef hij opnieuw aan Goldbach om hem te informeren over de integrale representatie
die geldig is voor formula_3. Door de substitutie formula_8, wordt dit de bekende euler-integraal. Euler publiceerde zijn resultaten in het artikel "De progressionibus transcendentibus seu quarum termini generales algebraice dari nequeunt" ("Over transcendentale progressies, dat wil zeggen dezen, waarvan de algemene termen niet algebraïsch kunnen worden gegeven"), ingediend bij de Academie van Sint Petersburg op 28 november 1729. Euler ontdekte verder een aantal van de belangrijkste functionele eigenschappen van de gammafunctie, waaronder ook de reflectieformule.
James Stirling, een tijdgenoot van Euler, heeft ook getracht een continue uitdrukking voor de faculteitsfunctie te vinden en kwam met wat nu bekendstaat als de formule van Stirling. De formule van Stirling geeft, ook voor niet-gehele getallen, een goede schatting van formula_9, maar geen exacte waarde. Uitbreidingen van zijn formule, die de fout corrigeren, werden door Stirling zelf en door Binet gegeven.
19e eeuw: Gauss, Weierstrass en Legendre.
Carl Friedrich Gauss schreef het euler-product als
en gebruikte deze formule om nieuwe eigenschappen van de gammafunctie te ontdekken. Hoewel Euler een pionier was in de functietheorie, lijkt het er niet op dat hij over de faculteit van complexe getallen heeft nagedacht. Gauss deed dit wel. Gauss bewees ook de vermenigvuldigingsstelling van de gammafunctie en onderzocht het verband tussen de gammafunctie en elliptische integralen.
Startend vanuit nog weer een andere representatie van het product, zette Karl Weierstrass de rol van de gammafunctie in de functietheorie verder kracht bij
waarin de constante van Euler-Mascheroni is. Weierstrass schreef zijn product oorspronkelijk als een product voor , in welk geval het product wordt overgenomen over de nulpunten van de functie in plaats van over haar polen. Geïnspireerd door dit resultaat, bewees hij de stelling die bekendstaat als de factorisatiestelling van Weierstrass, dat iedere gehele functie als een product over haar nulpunten in het complexe vlak kan worden geschreven.
De naam gammafunctie en het symbool werden rond 1811 door Legendre geïntroduceerd. Legendre herschreef ook de definitie van de euler-integraal in haar moderne vorm. Hoewel de Griekse een hoofdletter is, schrijft men zowel 'Gammafunctie'als 'gammafunctie'. De alternatieve Pi-functie
door Gauss geïntroduceerd, wordt soms in oudere literatuur aangetroffen, maar in moderne literatuur komt de notatie van Legendre het meeste voor.
Het lijkt merkwaardig dat de gammafunctie, als een soort voortzetting van de faculteit, niet zo is gedefinieerd dat formula_13, maar zo dat
formula_14.
Het is een keuze die sommige formules vereenvoudigt, maar andere compliceert.
19e-20e eeuw: karakterisering van de gamma-functie.
Het is enigszins problematisch dat er een groot aantal definities voor de gamma-functie zijn gegeven. Hoewel ze dezelfde functie beschrijven, is het enigszins problematisch om de equivalentie van de verschillende definities te bewijzen. Stirling heeft nooit bewezen dat zijn uitgebreide formule precies overeenkomt met de gammafunctie van Euler, een bewijs hiervoor werd in 1900 voor het eerst door Charles Hermite gegeven. In plaats van voor elke formule te proberen een apart bewijs te vinden, zou het wenselijk zijn om over een algemene methode te beschikken om de gammafunctie te identificeren.
Een manier om dit te bereiken zou het vinden van een differentiaalvergelijking zijn, die de gammafunctie karakteriseert. De meeste speciale functies in de toegepaste wiskunde ontstaan als oplossingen voor differentiaalvergelijkingen, waarvan de oplossingen uniek zijn. De gammafunctie lijkt echter niet te voldoen aan enige eenvoudige differentiaalvergelijking. Otto Hölder bewees in 1887 dat de gammafunctie op zijn minst niet voldoet aan enige algebraïsche differentiaalvergelijking door aan te tonen dat een oplossing voor een dergelijke vergelijking niet kan voldoen aan de herhalingsformule voor de gammafunctie. Dit resultaat staat bekend als stelling van Hölder.
Een duidelijke en algemeen toepasbare karakterisering van de gammafunctie werd pas in 1922 gegeven. Harald Bohr en Johannes Mollerup bewezen toen de stelling die nu bekendstaat als de stelling van Bohr-Mollerup. Deze stelling houdt in dat de gammafunctie de enige voortzetting van de faculteitsfunctie op de positieve reële getallen is die positief en logaritmisch convex is, d.w.z dat haar logaritme convex is op de positieve reële getallenrechte, en in het punt 1 de waarde 1 heeft.
De stelling van Bohr-Mollerup is nuttig omdat het relatief gemakkelijk is logaritmische convexiteit te bewijzen voor elk van de verschillende formules die worden gebruikt om de gammafunctie te definiëren. Verder redenerend zou men, in plaats van de gammafunctie te definiëren door een bepaalde formule, de voorwaarden van stelling van Bohr-Mollerup als de definitie van de gammafunctie kunnen kiezen, en daarna een willekeurige formule die voldoet aan deze voorwaarden, als uitgangspunt voor het bestuderen van de gammafunctie kunnen nemen. Deze aanpak werd gebruikt door de groep Bourbaki.
Definitie.
Voor een complex getal formula_15 met een positief reëel deel wordt de gammafunctie gedefinieerd door
Deze integraal is convergent, als het reële deel van formula_15 groter is dan 0. De definitie kan door analytische voortzetting worden uitgebreid naar de rest van het complexe vlak, met uitzondering van de negatieve gehele getallen, die polen van de functie zijn.
Als formula_18 een positief geheel getal is, geldt
Dit laat meteen het verband met de faculteit zien.
De gammafunctie speelt een rol in verschillende kansverdelingen en wordt in de kansrekening, de statistiek en de combinatoriek gebruikt.
Motivatie.
De gammafunctie kan worden gezien als een oplossing voor het interpolatieprobleem:
Een grafiek van de eerste paar faculteiten maakt aannemelijk dat een dergelijke kromme wel kan worden getekend. De vraag is echter of een dergelijke kromme in elementaire functies kan worden uitgedrukt, waarin het aantal operaties niet afhankelijk is van formula_18. De definitie van formula_9 kan niet rechtstreeks uitgebreid worden naar fractionele waarden van formula_18. Elke combinatie van sommen, producten, machten, exponentiële functies of logaritmen met een vast aantal termen zal niet volstaan om formula_9 uit te drukken. Het is echter mogelijk om een algemene formule voor faculteiten te vinden, gebruikmakend van instrumenten als integralen en limieten uit de differentiaalrekening. Een goede oplossing hiervoor is de gammafunctie.
Er zijn oneindig veel continue uitbreidingen van de faculteitsfunctie naar de niet-gehele getallen: er kunnen oneindig veel krommen getekend worden door enige verzameling van geïsoleerde punten. De gammafunctie wordt gekenmerkt doordat zij vanaf 0 over de positieve gehele getallen analytisch is, doordat de gammafunctie in de praktijk goed te gebruiken is en ten slotte doordat zij op verschillende manieren kan worden gekarakteriseerd.
Eigenschap.
Voor complexe getallen formula_15 met een positief reëel deel, formula_27, is de gammafunctie
absoluut convergent.
Met partiële integratie kan aangetoond worden dat
Deze functionele vergelijking is gelijkwaardig aan de eigenschap formula_30 van de faculteit. Voor formula_31 geldt:
Combinatie van deze twee resultaten levert met inductie dat de faculteit het reële geval van de gammafunctie is:
voor alle natuurlijke getallen formula_18.
De identiteit (1) kan ook worden gebruikt om formula_2 door analytische voortzetting uit te breiden tot een meromorfe functie, die wordt gedefinieerd voor alle complexe getallen formula_15, behalve 0 en de negatieve gehele getallen. Het kan worden berekend dat formula_37 een eenvoudige pool met residu formula_38 is.
Het is deze uitgebreide versie die gewoonlijk wordt aangeduid als de gammafunctie.
Alternatieve definities.
De volgende oneindig product definities voor de gammafunctie, die respectievelijk zijn opgesteld door Leonhard Euler en Karl Weierstrass, zijn geldig voor alle complexe getallen formula_15, met uitzondering van de polen
waar formula_41 de constante van Euler-Mascheroni is.
Het is aan te tonen dat de definitie van Euler als volgt voldoet aan de functionele vergelijking (1) hierboven. Mits formula_15 niet gelijk is aan 0, −1, −2, ... geldt:
Op een andere manier kan worden aangetoond dat
Benaderingen.
Complexe waarden van de gammafunctie kunnen numeriek met willekeurige precisie worden berekend door gebruik te maken van benaderingsmethoden, zoals de formule van Stirling of de benaderingsmethode van Lanczos.
De gammafunctie kan tot elke gewenste precisie voor formula_45 worden berekend door partiële integratie toe te passen op de euler-integraal. Voor willekeurige formula_46 kan geschreven worden
De absolute waarde van de laatste integraal is voor formula_48 kleiner dan formula_49, en voor willekeurige formula_50 is
als formula_46 groot genoeg wordt gekozen. Zo kan de gammafunctie met de bovenstaande reeksen geëvalueerd worden tot iedere gewenste precisie.
Als formula_15 rationaal is, kan de berekening worden uitgevoerd met binaire splitsing in de tijd formula_54, waarin formula_55 de tijd is die nodig is om twee formula_50-bits getallen te vermenigvuldigen.
Voor de argumenten die veelvouden van 1/24 zijn, kan de gammafunctie ook met behulp van numerieke methoden worden berekend.
Omdat de gamma- en faculteitsfuncties snel groeien voor matig-grote argumenten, bevatten bijvoorbeeld rekenmachines en spreadsheets een functie die de natuurlijke logaritme van de gammafunctie geeft. Dat rekent sneller omdat de logaritmen kunnen worden opgeteld en afgetrokken in plaats dat zeer grote getallen moeten worden vermenigvuldigd of gedeeld. De digamma-functie, de afgeleide van de natuurlijke logaritme van de gammafunctie, wordt ook vaak gebruikt.
In het kader van de technische en natuurkundige toepassingen, bijvoorbeeld voor golfvoortplanting, wordt de functionele vergelijking
vaak gebruikt, omdat het met deze functie mogelijk is vanuit de aangrenzende strook functiewaarden in formula_15 te bepalen in een strook met een breedte 1. Dus beginnend met een goede benadering voor grote waarden van formula_59, kan men stap voor stap teruggaan naar de gewenste formula_15.
Een aanwijzing van Carl Friedrich Gauss volgend stelde Rocktaeschel in 1922 voor grote formula_59 een benadering voor lngamma voor:
waarin
Na formula_64 stappen verkrijgt men uiteindelijk (naar P.E. Böhmer (1939))
Een betere benadering kan met behulp van asymptotische ontwikkelingen van formula_66 en formula_2 worden verkregen die op de benaderingsmethode van Stirling zijn gebaseerd.
Eigenschappen.
Door partiële integratie is te zien dat
Samen met formula_69 geeft dit
voor alle natuurlijke getallen formula_18.
Een andere nuttige waarde van de gammafunctie is
Met de relatie formula_68 kan hieruit worden afgeleid dat
voor alle natuurlijke getallen formula_18.
De relatie formula_68 kan ook gebruikt worden om de gammafunctie voort te zetten tot een analytische functie op het gehele complexe vlak met uitzondering van de niet-positieve gehele getallen. Deze analytische voortzetting, die zelf ook gammafunctie heet, heeft geen nulpunten. Voor formula_37 met formula_18 een natuurlijk getal heeft de gammafunctie een pool van orde 1 met residu
Er is ook een andere formule voor de gammafunctie, die geldt voor alle complexe getallen die geen gehele getallen kleiner dan of gelijk aan 0 zijn:
Hierin is formula_41 de constante van Euler-Mascheroni.
Onvolledige gammafunctie.
De integraal:
heet onvolledige gammafunctie.
Bètafunctie.
De bètafunctie is gerelateerd aan de gammafunctie. Er geldt
De bètafunctie is dus symmetrisch in formula_46 en formula_85.

</doc>
<doc id="18028" url="https://nl.wikipedia.org/wiki?curid=18028" title="Maatschappij voor het Intercommunaal Vervoer te Brussel">
Maatschappij voor het Intercommunaal Vervoer te Brussel

De Maatschappij voor Intercommunaal Vervoer te Brussel (MIVB; Frans: "Société des Transports Intercommunaux de Bruxelles", "STIB") is een vervoerbedrijf dat stads- en streekvervoer exploiteert in de 19 gemeenten van het Brussels Hoofdstedelijk Gewest en in de elf randgemeenten in Vlaams-Brabant, in opdracht van het Brussels Hoofdstedelijk Gewest.
Geschiedenis.
De MIVB is in 1954 opgericht en vervoert reizigers per bus, tram en sinds 1976 ook met de metro. Tot 1964 werd ook de trolleybuslijn 54 geëxploiteerd. Ze baat ook de liften uit aan het Poelaertplein (aan het Justitiepaleis). Haar werkterrein omvat een oppervlakte van 241,5 km². Ze verzorgt de verplaatsingen van een bevolking van meer dan 1.100.000 inwoners en duizenden pendelaars. Het MIVB-net telt 4 metrolijnen, 17 tramlijnen, 52 buslijnen en 11 nachtbuslijnen.
Sinds april 2007 beschikt de MIVB ook over een nachtbussennetwerk (Noctis) in het weekend. Op vrijdag en zaterdag rijden 11 buslijnen van 00.20 uur tot ruim 3 uur 's ochtends. Ze vertrekken vanuit hartje Brussel en verbinden de uiteinden van het Brussels Hoofdstedelijk Gewest. Het Noctisnet bestond oorspronkelijk uit 17 buslijnen, maar dat aantal werd, als gevolg van besparingen die de Brusselse regering vroeg, op 9 april 2010 teruggebracht tot 11 lijnen.
In 2014 namen 364,6 miljoen reizigers het stedelijk openbaar vervoer om zich in de hoofdstad van België en Europa te verplaatsen. De metro alleen neemt zowat 37% van de MIVB-reizigers voor rekening. Het tramnet vervoert 36% klanten, tegen 27% voor het busnet. De MIVB bedient meer dan 2.200 haltes verspreid over het Brussels Hoofdstedelijk Gewest en de rand. De afgelopen 10 jaar steeg het reizigersaantal van de MIVB met bijna 80%. Dat is een spectaculaire toename die nagenoeg uniek is in Europa. De dekkingsgraad (de mate waarin de onderneming haar eigen bedrijfskosten financiert) nam de afgelopen jaren ook sterk toe en ligt nu boven de 50%. Eind jaren 90 was dit slechts 34,8%. Bij het bedrijf werken ruim 7.600 mensen.
Structuur en beheer.
Van 1954 tot 1990 was de MIVB een Intercommunale. Bij ordonnantie van 22 november 1990 werd de MIVB een publiekrechtelijke entiteit, belast met de uitbating van het openbaar vervoer in het Brussels Hoofdstedelijk Gewest.
De dagelijkse werking van de MIVB is verdeeld over vijf afdelingen:
De leiding van de MIVB is in handen van het beheerscomité, waarin ook personeelsafgevaardigden zetelen, met adviserende stem. Daarboven staat de raad van bestuur, die de begroting vaststelt, het (vijfjaarlijks) beheerscontract met de gewestregering afsluit, en de collectieve overeenkomsten bekrachtigt. De raad bestaat uit 19 leden, benoemd door de Brusselse hoofdstedelijke regering.
Voertuigen.
Bussen.
In april 2009 bestelde de MIVB bij de Belgische busbouwer Van Hool 189 bussen van het type newA330. Dit was de grootste order uit de geschiedenis van de MIVB. Hij kwam boven op de bestelling van 127 bussen van hetzelfde type in juni 2005. De laatste van deze totale bestelling werd in 2011 geleverd. Naast deze 316 Van Hool newA330 bussen rijden in het Brussels Hoofdstedelijk Gewest nog 210 andere gewone bussen rond, 93 Mercedes-Benz Citaro C2 bussen en 30 Van Hool A308s en een aantal oudere bussen.
De MIVB heeft ook 162 recente gelede bussen, allemaal Mercedes-Benz Citaro bussen, 79 van het type G C2 en 83 van het iets oudere type G II. Tot slot heeft de MIVB 12 Mercedes-Benz Sprinter bussen voor inzet als taxibussen.
Het kleurgebruik op de buitenzijde van de bussen combineert metaalgrijs en koperrood. Ze worden aangedreven door een dieselmotor, die beantwoordt aan de EEV-standaard, milieuvriendelijker dan de Euro 5-emissienorm die in Europa sinds 1 oktober 2009 van kracht is. Ze beschikken bovendien over een minder luidruchtige uitlaat op het dak en over schijfremmen die geknars voorkomen en toelaten het geluidsvolume met 1 of 2 decibels te verlagen.
In oktober 2015 stelde de MIVB haar nieuwe busplan voor. Twee derde van alle buslijnen zal in de periode 2017-2019 worden aangepast en er komen vier nieuwe buslijnen en tal van nieuwe verbindingen.
Trams.
In Brussel rijden ruim 300 trams.
De recente en grootste groep trams betreft Flexity Outlook C ("Cityrunner") modellen van Bombardier Transportation. Tussen 2005 en 2015 werden hiervan in totaal 220 stuks geleverd, 150 5-delige trams type T3000 en 70 7-delige trams type T4000. Type T4000 heeft een lengte van 43 meter, en wordt enkel ingezet op de premetrolijnen 3 (Esplanade-Churchill), 4 (Noordstation-Stalle P) en 7 (Heizel - Vanderkindere) waar alle perrons aan deze lengte zijn aangepast. De T3000 modellen worden ingezet op lijnen 8, 9, 18, 19, 25, 51, 55, 62, 82, 92 en 93, en bij uitzondering ook op lijnen 3, 4, 7, 81 en 97.
Daarnaast rijden nog de 51 tramstellen Tram 2000 die geleverd werden tussen 1993 en 1995. Deze stellen worden ingezet op de lijnen 8, 62, en 93, en occasioneel ook op lijn 92.
Er blijven nog enkele tientallen trams van de 7900-reeks uit 1978-1979 in roulatie, ingezet op de lijnen 18, 51 en 81.
De oudste trams dateren uit de periode 1971-1973 en zijn van de 7700-reeks, deze worden ingezet op de lijnen 39 en 44.
Metro.
De MIVB nam eind 2011 de laatste van haar 21 nieuwe metrostellen in dienst. De zogenaamde boa’s, werden ontworpen door de Spaanse fabrikant CAF. Deze 94 meter lange voertuigen kwamen er als antwoord op de voortdurende groei van het reizigersaantal. De MIVB heeft een aankoopoptie op nog 7 bijkomende stellen.
De huidige vloot bestaat uit 21 boa-stellen met 6 rijtuigen per metrostel (126 wagons), 37 U5 stellen met 5 rijtuigen (185 wagons) en 8 U4 stellen met 4 rijtuigen (32 wagons). Door dit materieel, toegenomen frequenties op bepaalde gedeelten van het net en de lusvorming van de Kleine Ring door de metro kon het aanbod van de beschikbare plaatsen op het volledige metronet met 40 % stijgen.
Tarieven.
Bij de MIVB wordt momenteel gewerkt met twee soorten vervoerbewijzen: enerzijds MOBIB (zie verder) en anderzijds de klassieke magneetstripkaarten, die enkel nog voor enkele reizen worden gebruikt. Met een rit kan in een uur onbeperkt worden overgestapt op de lijnen van de MIVB en alleen met MOBIB kaarten ook van De Lijn, TEC en NMBS, dan wel enkel binnen Brussel. De 65-plusserreiziger kan een 65+ abonnement aanschaffen voor 60 € per jaar voor de MIVB lijnen. De Lijn en de TEC hebben hun eigen jaarabonnementen voor de 65-plusserreiziger.
Alle tickets zijn over het hele MIVB-netwerk geldig, behalve op het traject NAVO-Brussels Airport, waarvoor speciale tarieven gelden. Iedere rit is één uur na afstempelen nog geldig voor overstap.
Het MIVB-abonnement is enkel geldig op metro's, trams en bussen van de MIVB zelf. Voor reizigers die ook met de bussen van De Lijn of TEC, of de treinen van de NMBS willen reizen, is er voor een geringe meerprijs het MTB-abonnement.
Verschillende tarieven (maart 2016).
De papieren tarieven worden uitgefaseerd en zijn nog enkel te gebruiken bij de MIVB. Alle vervoersbewijzen bij de airport line werken met het MOBIB systeem. Voor de een rit kaart wordt een wegwerp MOBIB gebruikt. De MOBIB vervoersbewijzen zijn ook geldig op de andere vervoersbedrijven binnen de Brusselse zone.
(*) Groepsreis voor kinderen/scholieren met begeleiders
MOBIB.
Sedert 2007 is de MIVB gestart met de invoer van het nieuwe ontwaardingssysteem MOBIB. Door middel van een elektronische chipkaart maakt dit systeem het voor de klant eenvoudiger om zijn vervoerbewijs te ontwaarden. Op termijn zullen alle klassieke oranje ontwaardingstoestellen van het merk Prodata verdwijnen.
De overstap naar de MOBIB-chipkaart verloopt geleidelijk aan. Tijdens de testfase van het MOBIB-systeem kregen alle MIVB-werknemers een chipkaart. Nadien maakten heel wat abonnees de overstap van de 'papieren' kaart naar de MOBIB-chipkaart. Het ging om de vijfenzestigplussers en de jaarabonnees. Sinds februari 2010 zijn ook de maandabonnees en de bezitters van een gecombineerd abonnement MIVB-NMBS aan de beurt. Op deze kaart kunnen ook ritten op worden geladen, met goedkopere tarieven dan voor een papieren ticket (Zie "Tarieven" hierboven).
Vanaf 1 juni 2015 worden de 5- en 10-rittenkaarten niet meer verkocht en zijn die alleen op een Mobib-kaart op te laden; de oude kaarten zijn nog wel bruikbaar.
Op 30 juni 2016 werden alle ontwaardingsapparaten voor papieren vervoersbewijzen uitgeschakeld en kan uitsluitend nog met de MOBIB kaart gereisd worden.

</doc>
<doc id="18030" url="https://nl.wikipedia.org/wiki?curid=18030" title="Elzenvliegen">
Elzenvliegen

Elzenvliegen of slijkvliegen (Sialidae) zijn een familie van insecten die behoren tot de orde grootvleugeligen (Megaloptera) en zijn een familie van vliegende insecten.
Kenmerken.
Deze insecten hebben een donker lichaam met rookbruine, geaderde vleugels. De lichaamslengte komt meestal niet boven de 1,5 cm.
Leefwijze.
Volwassen elzenvliegen leven van nectar en worden meestal zittend op oevervegetatie gevonden. Het zijn zwakke vliegers; bij verstoring vliegen ze op maar gaan een eindje verder weer zitten in plaats van weg te vliegen.
De larven leven onder water van kleine diertjes en lijken wel op een duizendpoot vanwege de vele, poot-achtige tracheeënkieuwen aan het achterlijf. Het zijn goede zwemmers die tweemaal overwinteren voordat verpopping plaatsvindt. Dit gebeurt op het land, na ongeveer een week komt de pop uit.
Voortplanting.
De eieren worden meestal afgezet in de nabijheid van water. De uitgekomen larven hebben volledig ontwikkelde poten. Ze zijn volgroeid binnen een jaar.
Soorten.
Deze familie bestaat uit slechts één genus met in Noord- en Centraal-Europa zes, sterk op elkaar gelijkende soorten. Ze zijn nog het best te onderscheiden aan het biotoop waarin de soort wordt gevonden, een bekende is de soort "Sialis lutaria". Andere soorten zijn "S. flavilatera", die in modderig, stilstaand water leeft, en "S. fuliginosa", in meer stromend en zuurstofrijk water leeft.
Geslachten.
Genera: "Indosialis" - "Nipponosialis" - "Sialis"

</doc>
<doc id="18031" url="https://nl.wikipedia.org/wiki?curid=18031" title="Société des Transports Intercommunaux Bruxellois">
Société des Transports Intercommunaux Bruxellois



</doc>
<doc id="18032" url="https://nl.wikipedia.org/wiki?curid=18032" title="STIB">
STIB



</doc>
<doc id="18038" url="https://nl.wikipedia.org/wiki?curid=18038" title="Gaasterland (streek)">
Gaasterland (streek)

Gaasterland (Fries: "Gaasterlân") is een streek in de Zuidwesthoek in de Nederlandse provincie Friesland. Het ligt in de gemeente De Friese Meren. De voormalige gemeenten Gaasterland-Sloten en Nijefurd zijn deel van Gaasterland.
Landschap.
Gaasterland ligt in Nationaal Landschap Zuidwest Fryslân. De streek is, anders dan het overwegend vlakke weidekarakter van Friesland, juist glooiend en bosrijk. Deze reliëfs heetten vroeger gaasten. Het zijn in de Saalien-ijstijd opgestuwde keileemruggen, overdekt met een laag zand. Vanwege de zandverstuivingen hier en elders in Nederland heeft Staatsbosbeheer het gebied rond 1900 beplant met bos. De keileemruggen waren een natuurlijke zeewering tegen het water van de Zuiderzee en zijn dat nu nog voor het IJsselmeer. In Gaasterland bevinden zich drie kliffen: Roode Klif, Mirnser Klif en Oudemirdumer Klif. Tussen de keileemruggen liggen een aantal polders: Wielpolder, Huitebuursterpolder, Huitebuersterbûtenpolder en de Zuiderfennenspolder.
Het hoogste punt van Gaasterland is 12,70 meter boven NAP. Het bevindt zich ten zuidwesten van Oudemirdum aan de rand van het Jolderenbos.
Natuurgebieden.
Natuurgebieden in Gaasterland: Balksterbos, Bremer wildernis, Elfbergen, Harichsterbos, Jolderenbos, Lycklamabos, Nijemirdumerheide, Oudemirdumer Klif, Reitpollen, Roekebos, Rijsterbos, Sondelerleien, Starnumanbossen, Steile Bank, Wijckelerhop, Wijde Rijn, Wikelerbosk, Wyldemerk, IJsselmeerkust met de Mokkebank en Steile Bank, Het Zwin.
Wateren.
In de streek bevinden zich de volgende meren, poelen, kanalen, vaarten en sloten:
Plaatsen.
Grootste plaats in Gaasterland is het dorp Balk. Dorpstypen in Gaasterland:
Overige plaatsen: Delburen, Hooibergen, Marderhoek, Mirns, Nieuw Amerika, Nijemirdum, Rijs, Schouw, Wijckel.
Bezienswaardigheden.
Enkele monumentale gebouwen zijn: Mooi Gaasterland, Huize Rijs, Kippenburg en Riniastate. Molens in de streek zijn het Zwaantje bij Nijemirdum en de windmotor Mirns. Klokkenstoelen staan op de plaats van de niet meer bestaande kerk van Mirns en de kerk van Ruigahuizen.
Aan de rand van het Jolderenbos staat de luchtwachttoren 6H3 - Oudemirdum, gebouwd in 1953 ten tijde van de Koude Oorlog om onder het bereik van de radar vliegende vijandelijke toestellen te kunnen waarnemen. Vanaf de toren heeft men een weids uitzicht over land en water. 
In het Rijsterbos, eigendom van het It Fryske Gea, is de steenkist van Rijs gevonden, een overblijfsel van de trechterbekercultuur. In het bos staat ook het Vredestempeltje van Rijs. Bij natuurgebied Wyldemerk stond het voormalige Kamp Wyldemerk.
Het bezoekerscentrum "Mar en Klif" in Oudemirdum geeft informatie over de streek. Ten zuiden van Oudemirdum aan de IJsselmeerkust bevinden zich het Sybrandy's Speelpark en het uitzichtpunt "Seedyk Kiekje". 
De route van de Elfstedentocht en de Fietselfstedentocht gaat ook door Gaasterland.

</doc>
<doc id="18039" url="https://nl.wikipedia.org/wiki?curid=18039" title="Franz Marc">
Franz Marc

Franz Moritz Wilhelm Marc (München, 8 februari 1880 – Braquis, 4 maart 1916) was een Duits expressionistisch kunstschilder.
Marc legde zich vooral toe op dierenportretten, waarbij hij niet zozeer de uiterlijke verschijningsvorm, als wel de innerlijke essentie van het dier probeerde te vatten. Hierbij speelde de door hem ontwikkelde kleurensymboliek een grote rol. Zo stond blauw bijvoorbeeld voor "het mannelijke principe, stug en geestelijk" en geel voor "het vrouwelijke principe, zacht, vrolijk en zinnelijk". Onder invloed van het kubisme vereenvoudigde hij ook de vormen sterk. Hierdoor neigden zijn schilderijen steeds sterker naar het abstracte. Zijn laatste werken verwijzen duidelijk naar de ware uitdrukkingskracht van het abstracte expressionisme.
Musea.
Werken van Franz Marc zijn onder meer in:

</doc>
<doc id="18040" url="https://nl.wikipedia.org/wiki?curid=18040" title="Paul Gauguin">
Paul Gauguin

Eugène Henri Paul Gauguin (Parijs, 7 juni 1848 – Atuona op de Marquesaseilanden, 8 mei 1903) was een Franse kunstschilder. Zijn werk wordt meestal gekenschetst als postimpressionistisch, dat van na 1891 als symbolistisch.
Levensloop.
In 1850 verliet het gezin Parijs en ging naar Peru, gemotiveerd door het politieke klimaat van die periode (na de staatsgreep van Napoleon III ). Zijn vader Clovis stierf tijdens de reis, waardoor de 18 maanden oude Paul, zijn moeder en zijn zus aan hun lot werden overgelaten. Ze woonden vijf jaar in Lima bij de oom van Paul en zijn gezin. De beelden uit Peru zouden uiteindelijk een grote invloed hebben op de kunst van Gauguin. Het was in Lima waar Gauguin zijn vroege jeugd ontwikkelde en de prikkels van zijn Lima-omgeving ontving. Zijn moeder bewonderde precolumbiaanse kunst, vooral keramiek, sinds ze stukken van Inca-oorsprong verzamelde. Als gevolg van zijn fascinatie voor oude Peruaanse culturen gebruikte Gauguin het beeld van een Peruaanse mummie in meer dan twintig van zijn werken.
Na zijn opleiding in Orléans bracht Gauguin zes jaar door in de koopvaardij. Later diende hij in de Franse marine. Bij terugkomst in Frankrijk in 1870 werd hij assistent bij een beursmakelaar. Gustave Arosa, die Gauguins voogd werd toen hij op 19-jarige leeftijd zijn moeder verloor, bracht hem in contact met de schilderkunst. Dezelfde Arosa had hem ook aan zijn baan geholpen bij de marine en later bij de bank. Arosa is dus een sleutelfiguur in het leven van Gauguin, omdat hij indirect ook een grote invloed zou gaan hebben op de kunst van Gauguin. Dit had ook te maken met het feit dat Arosa een grote liefde had voor amateurfotografie en goed bevriend was met Nadar, die foto's maakte als reproductie van belangrijke monumenten in de wereld, zoals de zuil van Trajanus en het Parthenon.
Gauguin huwde in november 1873 met de Deense Mette Sophie Gad, bij wie hij vijf kinderen kreeg. Hij werd een succesvolle beursmakelaar. Tevens werd hij kunstverzamelaar en een zeer verdienstelijk amateurschilder, die in impressionistische stijl werkte.
In 1882 stortte de beurs in en raakte Gauguin zijn baan kwijt. Tegen 1884 verhuisde Gauguin met zijn familie naar Kopenhagen, waar hij minder succes had in een loopbaan als vertegenwoordiger van een Franse textielfabrikant. Hij wilde echter liever fulltime gaan schilderen en keerde daarom in 1885 terug naar Parijs, na het mislukken van een tentoonstelling van zijn werk in Denemarken. Hij kon zijn vrouw en kinderen niet behoorlijk onderhouden, met als gevolg dat zijn vrouw terugging naar haar familie.
Gauguin woonde, op initiatief van de kunsthandelaar Theo van Gogh, twee maanden samen met diens broer Vincent van Gogh in Arles om te schilderen en van elkaar te leren. Het was geen gelukkige periode. Gauguin kreeg depressieve buien en deed een zelfmoordpoging. Uit de brieven van Van Gogh – die Gauguin financieel steunde – blijkt dat ze voortdurend ruzie hadden. Op een moment was Gauguin zo geschrokken van het gedrag van zijn huisgenoot, die hem tijdens een avondwandeling achtervolgde, dat hij een nacht in een hotel doorbracht. De volgende ochtend had Van Gogh een deel van zijn oor afgesneden. Daarop werd Van Gogh in een gesticht opgenomen en vertrok Gauguin uit Arles. Duitse wetenschappers beweren echter, na een langdurig onderzoek, dat Gauguin het oor van Van Gogh met een zwaard afhakte, na een ruzie. Ze zouden er zelf voor gekozen hebben om de toedracht geheim te houden. Gauguin deed dit om vervolging te voorkomen.
Er zijn schilderijen van Gauguin en Van Gogh die er uitzien alsof ze met dezelfde verf geschilderd zijn. Ze maakten ook portretten van elkaar. In 1886 kwamen Gauguin, Émile Bernard en Paul Sérusier naar Pont-Aven. Zij richtten er de School van Pont-Aven op. Tot die groep behoorde ook de Nederlandse schilder Meijer de Haan, met wie hij bevriend raakte en die hij diverse malen geportretteerd heeft. In 1891 vertrok Gauguin naar Frans-Polynesië om te ontsnappen uit de Europese beschaving, en aan "alles wat kunstmatig en conventioneel was". Hij had hierbij het beeld van de "nobele wilden" voor ogen (zoals beschreven door Jean-Jacques Rousseau) en wilde zich afzetten tegen de burgerlijke maatschappij. Wellicht heeft echter ook een rol gespeeld dat hij in Frankrijk als kunstenaar weinig erkenning kreeg. Hij verbleef eerst op Tahiti, dat hem echter zo tegenviel dat hij al snel verder doorreisde naar de Marquesaseilanden. Daarvandaan heeft hij nog slechts eenmaal Frankrijk bezocht. Hij leefde hier samen met Paou'óura, bij wie hij een zoon genaamd Émile kreeg, geboren in 1899.
Paul Gauguin stierf op 54-jarige leeftijd in 1903, ziek van syfilis en hartaanvallen. Hij ligt begraven op het kerkhof in Atuona, Hiva Oa, Marquesaseilanden.
Schilderstijl.
De werken van Gauguin behoren tot het postimpressionisme. Zijn werk loopt vooruit op het ongebruikelijke kleurgebruik van de fauvisten en de expressionisten.
Na 1888 beschouwde Gauguin zichzelf als symbolist. De kunst van de impressionisten bevredigde Gauguin niet, omdat hij vooral het onzichtbare wilde weergeven, de stemming en gevoelens achter het beeld. Naast olieverfschilderijen maakte Gauguin ook veel grafisch werk, zoals houtsneden, waarvan de wildheid, de directheid hem aansprak.
Na zich eerst aangesloten te hebben bij de impressionisten, begon Gauguin tijdens zijn periode in Bretagne een eigen stijl te ontwikkelen. Hij schilderde daar de vrouwen in klederdracht in een zeer verstilde en geconcentreerde stijl, die vooral de rust en de eenvoud van het boerenleven weer schijnt te geven.
Zijn eigen stijl in die periode duidde Gauguin aan met de term cloisonnisme, een woord dat is afgeleid van de middeleeuwse techniek van het emailleren, het cloisonné, waarbij de vlakjes emaille van elkaar gescheiden worden door metalen randjes. Rond vrijwel alle figuren uit deze tijd, en ook meestal in de latere schilderijen, tot het eind van zijn leven, staan donkere randen geschilderd.
In de periode in Bretagne schilderde Gauguin ook religieuze taferelen, onder andere het doek "Het visioen na de preek" (ook wel genoemd: "Jacob met de engel") uit 1888. Dit schilderij laat een combinatie zien van biddende Bretonse vrouwen met hun witte mutsen en Jacob die stevig door de engel wordt vastgegrepen, dit alles op een uitermate gedurfde knalrode achtergrond, met tussen de vrouwen en de engel een stevige boom, schuin over het doek.
Na zijn vertrek naar de tropen bereikt Gauguin de toppen van zijn kunstenaarschap, al blijkt hij ook een vechtersbaas en een amokmaker. Het prachtige kleurgebruik, de indringende blikken van de Polynesische vrouwen, die gewillig voor hem poseerden, en de geheimzinnige titels van de schilderijen zijn voor de liefhebber van het werk van Gauguin een waar genoegen.
Een voorbeeld is het grote schilderij (375 × 139 cm) met daarop de tekst: "D'où venons-nous, Qui sommes-nous? Où allons-nous?" (Waar komen we vandaan? Wie zijn wij? Waar gaan we heen?). Op dit schilderij zijn een tiental bijna levensgrote personen afgebeeld, omringd door sprookjesachtige planten, dieren en symbolen uit de Polynesische godsdienst.
Musea (selectie).
De werken van Paul Gauguin zijn te zien in onder meer:

</doc>
<doc id="18042" url="https://nl.wikipedia.org/wiki?curid=18042" title="Linguistiek">
Linguistiek



</doc>
<doc id="18043" url="https://nl.wikipedia.org/wiki?curid=18043" title="Linguïstiek">
Linguïstiek



</doc>
<doc id="18044" url="https://nl.wikipedia.org/wiki?curid=18044" title="Nationale Maatschappij van Buurtspoorwegen">
Nationale Maatschappij van Buurtspoorwegen

De Nationale Maatschappij Van Buurtspoorwegen (afkorting NMVB), of in het Frans "Société Nationale des Chemins de fer Vicinaux" (afkorting SNCV), was het nationaal streekvervoerbedrijf in België.
De NMVB werd door de staat opgericht op 29 mei 1884 en had de taak om tramwegen aan te leggen in de gebieden die niet per trein zouden worden ontsloten. Onder het beheer van de NMVB werd een groot tramwegnetwerk opgebouwd. Dit tramwegnet is later ingekrompen en op een paar lijnen na vervangen door buslijnen. In 1991 werd de NMVB opgesplitst in een Vlaamse maatschappij (De Lijn) en een Waalse maatschappij (TEC). In het verleden werd de buurttram van de NMVB ook wel de "boerentram" genoemd, omdat deze de boeren van het platteland naar de stad vervoerde.
Geschiedenis.
Begintijd.
In juli 1885 werd het eerste tramtraject Oostende- Middelkerke Dorp - Nieuwpoort geopend. Een klein gedeelte van de oorspronkelijke lijn, tussen Lombardsijde en Nieuwpoort, werd tot in mei 2019 nog steeds bereden door de Kusttram. Na mei 2019 alleen nog een klein stukje te Nieuwpoort-stad (maar wel in moderne vorm). Oorspronkelijk werd stoomtractie gebruikt, maar al in 1894 begon NMVB met het elektrificeren van haar net. Brussel (Rouppeplein) - Kleine Hut werd de eerste lijn met elektrische tractie. Vlak voor de Eerste Wereldoorlog beschikte de NMVB over 200 km spoor met elektrische tractie. Het totale NMVB-net bedroeg toen al 4095 km, nauwelijks minder dan het "groot" spoorwegnet van 4722 km.
De NMVB heeft voor de Eerste Wereldoorlog twee lijnen gekend die gedeeltelijk met paardentrams werden uitgebaat: Station Tielt - Tielt Markt en Antwerpen (Klapdorp) - Merksem (kleine Barreel).
Uit zuinigheidsoverwegingen werden tramlijnen veelal pal naast de weg aangelegd en wisselden nogal eens van wegkant; (ook) daarom werd er veel geclaxonneerd door de trams. Maar er waren ook delen die dwars door de velden gingen, tussen huizen door, om dorpen heen, door dorpen heen, via tramtunnels of een trambrug, over een smalle rand naast een ravijn, enz. Als er geen vrije baan aan de zijkant was lag het spoor meestal in het midden of aan één kant van de straat. Spookrijden tegen het autoverkeer in was dan ook héél gewoon. Tot ± 2017 kwam het nog voor op de reguliere tramlijn te Anderlues en tot 1993 op lijn 90 Anderlues - La Louvière; daarvoor op vele andere lijnen in Wallonië en Vlaanderen. Wisselplaatsen lagen soms midden op straat. Spoorlijnen werden soms gelijkvloers gekruist, maar ook wel met een viaduct, dat soms met een grote boog om de spoorwegovergang heen ging.
Naast het streekvervoer heeft de NMVB, als aanvulling op de streeklijnen, in verschillende steden elektrische stadsnetten opgezet en uitgebaat (Brugge, Doornik, Leuven, Mechelen, Namen, Oostende). In steden zoals Brussel, Charleroi en Luik, die een eigen stadsvervoerbedrijf hadden, hebben de buurtspoorwegen op eigen stadslijnen gereden in concurrentie met de stadsvervoerbedrijven. In sommige drukbevolkte agglomeraties zijn elektrische streeknetten opgezet, zoals in:
Kapitaalstructuur.
In de oprichtingswet voor de buurtspoorwegen trad de NMVB als holdingmaatschappij op. Voor iedere lijn of groep van lijnen werd een aparte maatschappij (kapitaal) opgericht. De aandeelhouders waren de staat (voor 50%), de betrokken provincie (tussen de 25% en 33%) en de gemeentes die bediend werden door de lijn. Soms waren er ook private aandeelhouders (bedrijven) die deelnamen aan het kapitaal. De meeste gemeentes hadden onvoldoende geld om hun deelname volledig te storten. Hiervoor werden leningen afgesloten met staatsgarantie en de gemeentes moesten elk jaar hiervoor interesten betalen. In de praktijk werd het dividend hiermee verrekend en afhankelijk van winstgevendheid kon er zelfs een nettodividend uitbetaald worden. In de verdeling van de opbrengsten was er na de betaling van het eerste dividend een mechanisme ingebouwd waarbij een gedeelte van het overschot bij de sterke lijnen gebruikt kon worden ter ondersteuning van de zwakke lijnen. Bij uitbreidingen werd een bestaande kapitaalmaatschappij uitgebreid of werd een nieuwe kapitaalmaatschappij opgericht. Sommige van deze "kapitalen" zijn later gefuseerd. Elk kapitaal heeft een eigen nummer, in volgorde van oprichting.
1 = Antwerpen – Hoogstraten – Turnhout
2 = Oostende – Nieuwpoort – Veurne
.. enz. tot
202 = Courcelles Trieux – Marchienne-au-Pont
203 = Brussel (Eeuwfeest) – Londerzeel (toevoeging van een derde rail aan het bestaande spoor)
204 = Mechelen – Muizen (niet gebouwd)
Pachters.
In de begintijd werd de exploitatie van de spoorlijnen verpacht aan commerciële vervoersmaatschappijen. Die hadden hun eigen materieel en personeel. Na de Eerste Wereldoorlog waren veel lijnen door de Duitse bezetter opgebroken en waren veel lijnen verlieslatend. Hierdoor werden veel concessies teruggegeven en was de NMVB gedwongen de exploitatie van de teruggegeven lijnen in eigen beheer uit te voeren. Bijvoorbeeld in de provincie Antwerpen was het lijnennet in 1914 uitgebaat door verschillende pachters. De bedrijfsstructuur van de pachter met zijn stelplaatsen, materieel en kantoren werd vaak overgenomen en omgevormd tot een NMVB Groep.
In 1930 bleven de volgende pachters over:
Eerste Wereldoorlog.
Het oorlogsfront verdeelde het buurtspoornet in tweeën. In bezet België braken de Duitsers de minder belangrijke, ver van het front gelegen lijnen op om de sporen te gebruiken voor tijdelijke spoorlijnen aan het front.(zie Édouard Empain) Zo werden de meeste lijnen in de provincie Antwerpen opgebroken. Ook aan de geallieerde kant van het front werden tijdelijke spoorlijnen gebouwd ter bevoorrading van het front. Het Belgische leger had tijdens de terugtrekking de kans gehad om een deel van het rollend materieel mee te nemen. Tegen het einde van de oorlog was 40% van het spoornet opgebroken. Daar het hoofdspoor hoofdzakelijk door het Duitse leger werd gebruikt, zette de NMVB langeafstandsdiensten in, zoals Brussel – Ans (voor Luik) via Tienen en Sint-Truiden. Na de oorlog moest een groot gedeelte van het spoornet herbouwd worden.
Interbellum.
In 1923 werden tramlijnen van het Akense streektramnet (AKG), die in het door België gebied lagen, samen met het Duits trammaterieel overgenomen door de NMVB. Dit zijn de elektrische lijnen rond Eupen, Herbestal, Eynatten en Raeren.
Het hoogtepunt van het niet-geëlektrificeerd net werd in 1925 bereikt met 3942 km, toen het geëlektrificeerd net al 523 kilometer lang was. In de periode daarna kreeg de NMVB concurrentie in de vorm van vele particuliere busbedrijfjes.
Pas in 1931 werd de NMVB door de wet beschermd. Alleen de spoorwegen of de NMVB mochten nog nieuwe machtigingen krijgen voor buslijnen. De buslijnen dienden dan wel verpacht te worden aan een busexploitant.
Toch werd er nog steeds in het tramnet geïnvesteerd, vooral in de elektrificatie ervan. Tegen 1938 was er 1500 km tramlijn met elektrische tractie. De elektrische trams konden met een veel hogere snelheid rijden (70 km/uur) en ze konden hierdoor de concurrentie met het autoverkeer veel beter aan. Stoomtrams hadden een maximale snelheid van circa 30 km/uur en trokken traag op. Op de lijnen die niet geëlektrificeerd werden, werd ter vervanging van de stoomtractie de goedkopere verbrandingsmotortractie ingevoerd. Aanvankelijk werd geëxperimenteerd met benzinetrams. Vanaf 1935 werden op grote schaal compacte dieseltrams, de zogenaamde "autorails" in dienst gesteld.
Tweede Wereldoorlog.
Tijdens de Tweede Wereldoorlog werden de reizigerstreinen op het spoornet bijna exclusief gebruikt door het Duitse leger. Daarnaast was de brandstof voor auto's zeer beperkt en waren veel auto's ingevorderd. Langeafstandsreizigers weken uit naar het buurtspoornet en het reizigersvervoer groeide enorm. In 1943 vervoerde de NMVB 403 miljoen reizigers, terwijl er in 1939 maar 192 miljoen reizigers waren. Veel al door bussen vervangen lijnen werden terug in dienst genomen en veel dieseltrams werden vervangen door stoomtrams. Langeafstandsdiensten, zoals Brussel – Luik, werden ingelegd. De Duitsers waren van plan sporen op te breken en deze samen met het spoormaterieel te verplaatsen naar het oostfront. Dit hebben ze echter niet meer ten uitvoer kunnen brengen. Er werden maar een paar baanvakken opgebroken tijdens de oorlog. Door het slechte onderhoud tijdens de oorlog was de spoorinfrastructuur en het spoormaterieel flink versleten. Na het provisorisch herstel van de oorlogsschade aan de sporen werden veel niet-elektrische spoorlijnen dan ook gelijk opgeheven.
Krimp.
Het tramnet kromp van 4769 km in 1945 naar 4236 km in 1950, in 1960 was het al teruggelopen tot 978 km, in 1965 was er nog maar 582 km in gebruik. De laatste streektrams die in Vlaanderen werden opgeheven waren Brussel – Wemmel, Brussel – Koningslo en Brussel – Grimbergen op 31 juli 1978.
Bijna alle niet-elektrische lijnen waren tegen 1958 opgeheven. Het elektrisch lijnennet werd veel langzamer en geleidelijk afgebouwd. In het begin van de jaren vijftig werden zelfs nog een paar streeklijnen geëlektrificeerd. De laatst gebouwde streeklijn in Vlaanderen van de NMVB is Haacht - Keerbergen in 1949, een elektrische lijn die al negen jaar later, in 1958 werd opgeheven. In Wallonië werd op 17 mei 1953 de laatste ontbrekende verbinding tussen het spoornet in Henegouwen en dat van de provincie Namen, Ransart – Fleurus, geopend, waarmee er een elektrische doorgaande verbinding Charleroi - Namen, lijn 67, ingevoerd kon worden. De doorgaande verbinding werd al in 1958 weer opgeheven.
Al zeer vroeg in het begin van de jaren vijftig werden de meeste elektrische stadsnetten (Brugge, Leuven, Mechelen, Oostende, etc.) vervangen door buslijnen.
In 1980 lag er in België nog maar 205 kilometer tramspoor voor de streektram. Altijd nog veel meer dan in Nederland, waar in 1966 de laatste streektram tussen Spijkenisse en Hellevoetsluis reed. (Afgezien van HTM-tramlijn 1 naar Delft) In Henegouwen kromp het streeknet na 1980 nog verder in en tegen 1991 bleef alleen de streektramlijn 90 (La Louvière - Binche - Charleroi) over. Na de opheffing van de NMVB werd deze streeklijn door de TEC ingekort tot Anderlues.
Van het oorspronkelijke NMVB-net zijn er nog een aantal lijnen in gebruik:
Goederen.
De buurtspoorwegen hebben een belangrijke rol gehad in het lokaal goederenvervoer en hadden een distributierol voor goederenvervoer van het "groot" spoor. Tot in 1925 had de NMVB geen recht om concurrentie met het groot spoor te voeren. De NMVB had de verplichting om goederen in het dichtstbijzijnde overlaadstation over te laden en het was de NMVB verboden om goederen te vervoeren op een verbinding die ook door het groot spoor werd bediend. In 1937 werd een gecombineerd tarief "spoorweg-buurtspoorweg" ingevoerd. Over het totale traject werd dan het spoorwegtarief toegepast. In de jaren vijftig is in verband met de toenemende concurrentie van de vrachtwagens het goederenvervoer opgeheven. De overblijvende niet-elektrische lijnen werden in de jaren 1950 opgebroken, op een paar aansluitingen voor goederen na. De meeste van deze lijnen hadden maar een beperkt reizigersvervoer, doorgaans verzorgd door slechts enkele trams per dag. Bij veel lijnen waren de laatste goederentreinen de "bieten"treinen tijdens de oogstperiode. Die reden vaak nog op al officieel opgeheven lijnen, waarvan de sporen nog bruikbaar waren. In en rond Tienen werd in 1962 voor de laatste keer met "bieten"trams gereden.
De buurtspoorwegen hebben kort na de Tweede Wereldoorlog in opdracht van de overheid voor een korte tijd met eigen vrachtwagens gereden om het goederenvervoer weer op gang te brengen. Buiten deze periode hebben de buurtspoorwegen nooit toestemming gehad om vracht over de weg te vervoeren. Wel zijn gewone lijnbussen gebruikt om incidenteel kleine pakketten te vervoeren.
Er bleven nog lange tijd op kleine schaal goederentreinen rijden op normaalsporige aansluitingen. Toen het zandwinningsbedrijf Sibelco in 1970 de aansluiting te Mol in eigen beheer nam, was dit definitief het einde van het goederenvervoer bij de NMVB.
Het metersporige baanvak Blegny (Mine) – Weerst (Warsage) van de lijn Luik – 's-Gravenvoeren werd in 1961 verkocht aan de mijn "Charbonage d'Argenteaux" die er nog tot 31 maart 1980 met kolentreinen reed. Deze ex-NMVB lijn werd van 1973 tot 1991, tussen de mijn en Mortroux, gebruikt voor toeristische treinen met stoomtractie. Er zouden nu nog rails aanwezig zijn.
Buslijnen.
Ook bussen werden door NMVB uitgebaat. Met de wet van 11 augustus 1924 kreeg de maatschappij recht om buslijnen te exploiteren, weliswaar alleen als aanvulling of vervanging van tramlijnen. Pas in 1931 kreeg NMVB definitieve toelating voor de busexploitatie. De eerste buslijn van de NMVB, Etterbeek (Jourdanplein) – Oudergem – Overijse, is in 1925 opgestart.
De lengte van de NMVB-buslijnen groeide snel (449 km in 1945, 2037 km in 1950, 11.000 km in 1965 en 17.250 km in 1980).
Behalve stoom-, diesel- en elektrische trams en de bussen is er een project geweest voor trolleybussen in de provincie Brabant. Er werden zelfs twee bussen geleverd, maar de lijn is nooit in exploitatie genomen. Andere Belgische trolleybussen, in Brussel, Antwerpen en Luik, werden niet door NMVB, maar door lokale stadsmaatschappijen uitgebaat. In Luik reden ook de beroemde drieassige trolleybussen van de RELSE (Railways Économiques de Liège-Seraing et Extensions).
Naast de particuliere busexploitanten en de NMVB hebben ook de Posterijen gereden met postbussen die ook toegankelijk waren voor reizigers.
Op 1 september 1977 gingen de streekbussen, die tot dan toe geëxploiteerd werden ten behoeve van de NMBS, naar de NMVB. De lijnen maakten dan geen deel meer uit van het landelijk NMBS reizigersnet waar het spoorwegtarief van toepassing was, maar werden nu volledig opgenomen in het NMVB-busnet. Alleen de oude spoorweglijnnummers gaven nog aan dat het vroeger spoorweglijnen waren.
Het NMBS-net omvatte 110 treinvervangende buslijnen (4900 km) en 84 aanvullende buslijnen (3300 km).
Ook tramvervangende buslijnen kregen vaak hetzelfde nummer. Zodoende kregen de meeste buslijnen aan de kust een nummer in de 700. Maar soms was dat alleen administratief en werd een ander lijnnummer gebruikt; wederom vaak van de vroegere tramlijn. Zo was De Panne-Adinkerke buslijn 21, maar administratief 781. Later verviel 21 en bleef 781 over. Na 2000 zijn de hoge nummers afgeschaft.
Op 19 december 1983 werd het eerste buurtbusproject gestart in de provincie Limburg. Het experiment werd uitgebreid naar de andere provincies.
Opsplitsing.
Op 1991 werd de NMVB opgesplitst in een Vlaamse maatschappij (De Lijn) en een Waalse maatschappij (Société Régionale Wallonne du Transport (SRWT) (onder de commerciële naam 'TEC')). Deze vielen voortaan onder het gezag van de gewesten. Tegelijkertijd werden in Vlaanderen de onafhankelijke gemeentelijke stadsvervoerbedrijven, MIVG (Gent) en MIVA (Antwerpen) gefuseerd met "De Lijn". In Wallonië vond een fusie van de "SRWT" plaats met de stadsvervoermaatschappijen voor Charleroi (STIC), Luik (STIL) en Verviers (STIV). In Brussel is de stadsvervoermaatschappij "STIB/MIVB" blijven bestaan. Brussel werd daarnaast ook bediend door de "TEC" en "De Lijn".
De maatschappijen van TEC en De Lijn waren al voor 1991 opgericht en namen formeel op 1 januari 1991 het vervoer over. 1991 was het jaar van de overgang waarbij de logo's en vervoersbewijzen werden aangepast. Juridisch is de NMVB op 1 januari 1992 opgeheven.
De enige nog bestaande NMVB-tramlijn in Vlaanderen, de Kusttram, werd overgenomen door "De Lijn". In Henegouwen werd de overgebleven streektramlijn La Louvière – Binche – Anderlues – Charleroi (lijn 90) overgenomen door de "TEC". Ondanks een grondige renovatie van de tramlijn werd de lijn op 29 augustus 1993 ingekort tot Anderlues – Charleroi. Dit was tevens de laatste opheffing van een (ex-)NMVB-tramlijn. Sinds 21 juni 2013 is ook de ex-NMVB-lijn naar Gosselies weer in exploitatie genomen als onderdeel van het MLC (Métro Léger de Charleroi)-netwerk onder lijnnummer M3.
Vanaf het moment van de splitsing werd het streekvervoer regionaal gefinancierd en niet meer door de nationale overheid. In het NMVB-tijdperk moesten de overheidsinvesteringen (spoorvernieuwing etc.) evenredig verdeeld worden tussen Vlaanderen en Wallonië.
Infrastructuur.
Het metersporig lijnennet werd zo goedkoop mogelijk aangelegd. In bijna alle gevallen was er alleen een enkelspoor in de berm van de openbare weg en meestal nog gelegen tussen de huizen en de straat. In de steden en plaatsen waar er weinig ruimte was, lagen de sporen vaak in het midden van de straat. De stoomtrams konden maar geringe hellingen nemen (max 3 cm per meter) en bij wegen met een te sterke helling werd een alternatieve route gekozen op een eigen baanvak. Bij lijnen die direct voor elektrische trams werden aangelegd gold deze beperking niet. (max 6 cm per meter) Indien strikt noodzakelijk werden uitgravingen en/of ophogingen gebruikt om hoogteverschillen te overbruggen. Kunstwerken: Er zijn zo'n 45 grote bruggen gebouwd; op minstens 1 heeft echter nooit een tram gereden, omdat de aanleg gestaakt werd. Daarnaast waren er vele kleine bruggen, onderdoorgangen, en 4 tunnels. Voor 1900 waren er al 50 draaischijven, en 104 weegbruggen. Van de grote bruggen zijn er ca. 20 nu nog aanwezig. Tot de bouw in 1957 van de 500 meter lange tunnel onder het expoterrein in Brussel, was de langste tunnel die tussen Membre en Bohan, met een lengte van 220 meter. Alle tunnels zijn er nog, maar er is er maar 1 bruikbaar voor trams. Die wordt door de MIVB gebruikt voor tramlijn 7 en 19. De tunnel van Dalhem is na restauratie nu een wandelpad.
Op de enkelsporige baanvakken moesten de trams vaak tegen de richting van het overige verkeer in rijden, of onbeveiligde brede wegen oversteken. De karakteristieke tweetonige hoorn van de buurtspoortrams werd in deze situaties veelvuldig gebruikt. Toen het autoverkeer nog beperkt was, waren zulke verkeerssituaties nog aanvaardbaar. Zodra het autoverkeer in de jaren 1960 flink toenam, werd de tram echter als een zeer hinderlijk en ouderwets vervoermiddel ervaren. Gemeentes braken de tramsporen graag op om de wegen te verbreden en in te richten voor het toenemend autoverkeer. Toch bleven enkele klassieke SNCV lijnen in Wallonië in gebruik tot in de jaren tachtig. Pas vanaf 2017 werd het laatste stukje waar de tram nog spook reed vervangen door dubbelspoor. (in Anderlues)
In de grote steden waren de lijnen meestal dubbelsporig. In de steden waar de stadstram ook metersporig was, werden sporen gezamenlijk gebruikt. In Brussel en Luik met normaalsporige stadstramnetten kwamen drierailige trajecten voor, waarvan stadstram en buurtspoorwegen gezamenlijk gebruik maakten.
Spoor en spoorwijdte.
Bij bijna alle aansluitingen met het normaalsporige railnet moesten de goederen handmatig overgeladen worden. Daarom, naast de metersporige lijnen, had de NMVB ook een vijftigtal kilometer normaalsporige lijnen in exploitatie, waarop voornamelijk goederenvervoer plaatsvond. Deze lijnen zijn:
Daarnaast waren er ook een zeventigtal kilometer buurtspoorweglijnen uitgerust met drierailig of vierrailig spoor, waardoor er op deze trajecten met normaalsporig materieel gereden kon worden.
In het noorden van de provincie Antwerpen hadden 506 km buurtspoorweglijnen oorspronkelijk de spoorwijdte van 1067 mm (kaapspoor), omdat de stoomtramlijnen in de Nederlandse provincie Noord-Brabant ook met kaapspoor waren aangelegd. Bij aanleg stelde men zich veel voor van doorgaand internationaal vervoer, maar dit bleek tegen te vallen. Aansluiting op overige buurtspoorweglijnen met meterspoor werd belangrijker geacht en ook werden strategische belangen meegewogen. Daarom zijn na de Eerste Wereldoorlog de kaapsporige buurtspoorweglijnen in de provincie Antwerpen omgebouwd naar meterspoor en is het rollend materieel aangepast.
Tijdens de heropbouw van het buurtspoorwegnet na de Eerste Wereldoorlog werd zelfs overwogen de buurtspoorweglijnen met normaalspoorwijdte heraan te leggen.
Signalisatie.
De buurtspoorwegen kenden geen blokstelsel en de trams reden op zicht. Om op het enkelspoor toch nog een redelijke frequentie aan te kunnen bieden, waren er veel plaatsen (meestal haltes) waar elkaar tegemoetkomende trams elkaar konden kruisen. Om het enkelspoorbedrijf bij elektrische lijnen te beveiligen, werden eenvoudige seinen gebruikt. In Wallonië zijn zulke seinen op sommige plaatsen nu nog in gebruik .
Men reed op de dienstregeling en de volgorde van treinen. De buurtspoorwegen hadden alleen stationspersoneel bij grote knooppunten en stelplaatsen. Het treinpersoneel deed het meeste werk, zoals het rangeren en koppelen van goederenwagens, het bedienen van wissels, het verkoop van vervoersbewijzen, etc. Andere werkzaamheden werden uitbesteed aan de lokale bedrijven (winkels, hotels, kroegen, etc.) die als agent voor de buurtspoorwegen optraden. Bij plaatsen waar de dienstregeling wel bijgestuurd moest worden, was er wel een stationschef aanwezig voor het geven van rijopdrachten en de beveiliging.
Stations en stelplaatsen.
De stations en stelplaatsen met personeel waren er bij de grote knooppunten, eindpunten en aansluitingen met het groot spoor. De standaard voorzieningen zijn het stationsgebouw, de watertoren, de lampisterie, een kolenvoorraad, de weegbrug, een wachtzaal en een loket. Elke geïsoleerde buurtspoorlijn, hoe klein ook, moest zijn eigen stelplaats hebben om het rijdend materieel te verzorgen. Iedere pachter had zijn eigen werkplaatsen voor het onderhoud van het materieel. Met de overname van de concessies door de NMVB konden de werkplaatsen en stelplaatsen maar beperkt gecentraliseerd worden. Bovendien had men alle belang bij om lange lege materieelritten van en naar de stelplaats te vermijden.
Voor de minder belangrijke haltes werden met de plaatselijke bedrijven (hotels, herbergen, winkels, etc) akkoorden gesloten om de stationswerkzaamheden uit te voeren. Hierdoor was er geen eigen personeel nodig voor haltes waar maar een paar keer per dag een trein stopte.
Elektrificatie en bovenleiding.
Bij de eerste elektrificaties van vooral stadslijnen werd een bovenleiding aangelegd geschikt voor trolleystangen. Trolleybovenleiding is onder andere toegepast voor het geëlektrificeerde buurtspoornet van Brussel en oorspronkelijk in de groep Antwerpen. De Brusselse stadstram reed ook met trolleystangen, bij gemeenschappelijke trajecten is het dan gemakkelijk als alle trams met een trolleystang zijn uitgerust. Op het buurtspoornet vanuit Brussel is daarom de trolleystang tot sluiting van de laatste lijnen in 1978 gehandhaafd. In andere groepen zoals Oost- en West-Vlaanderen en in Henegouwen werd bovenleiding geschikt voor sleepbeugels toegepast. Toen er in de jaren twintig zware vierassige motorwagens met grotere motorvermogens in dienst genomen werden, was men genoodzaakt de stroomvoorziening te verzwaren en de stoomafname van bovenleiding naar motorrijtuig te verbeteren. Daartoe werden er pantografen (schaarbeugels) ingevoerd, die zorgen voor een kleinere overgangsweerstand van rijdraad naar stroomafnemer.
In de Borinagestreek van Henegouwen heeft de buurtspoorweg een proef uitgevoerd met wisselspanning (600 volt) op ongeveer 25 kilometer aan lijnen. De eerste elektrische dienst is gestart op 6 april 1905. Bijzonder was de dubbele bovenleiding waardoor de trams twee trolleystangen nodig hadden. (De tweede draad was voor de retourstroom). In 1921 is deze wisselspanning bovenleiding omgebouwd naar de standaard 600 V gelijkstroom bovenleiding van de buurtspoorwegen.
Op de lange kustlijn met grote afstanden tussen de elektrische voedingspunten en zware wind zijn – na enige experimenten – bij de komst van de vierassige standaardmotorwagens zware schaarbeugels met dubbele sleepstukken ingevoerd die tot 1976 in gebruik zijn gebleven. Ook de PCC-motorwagens in Henegouwen en op de lijn Brussel – Leuven waren vanwege de grote stroomafname oorspronkelijk uitgerust met dit type schaarbeugels. Op de buurtspoorlijnen vanuit Eupen zijn tot de opheffing de sleepbeugels van het Duitse model gebruikt. Een deel van het rollend materieel was er afkomstig van het tramnet van Aken waar de sleepbeugel algemeen toegepast werd. In de loop van de jaren zeventig werden de schaarbeugels op de resterende trams aan de kust en in Henegouwen vervangen door tweebeenpantografen.
Voor stroomafname met trolleystang waren wissels in de bovenleiding noodzakelijk. Bovenleiding voor sleepbeugels kon eenvoudiger worden uitgevoerd, was goedkoper en ongevoeliger voor storingen (trolleyontsporingen).
Aanvankelijk werd een enkele bovenleidingdraad gebruikt. Toen ook lange streeklijnen werden geëlektrificeerd ging de spanningsval ten gevolge van de elektrische weerstand van de bovenleidingdraad een rol spelen. Gelijkspanning werd opgewekt in bemande energiecentrales met behulp van eenankeromvormers en door met stoom aangedreven gelijkspanningsgeneratoren. Maar toen vanaf de jaren twintig de kwikdampgelijkrichter praktisch toepasbaar werd, konden er onbemande onderstations met méér vermogen als voedingspunt langs een tramlijn gebouwd worden, gevoed vanuit het landelijke elektriciteitsnet. Om de hoge stroom via de bovenleiding te transporteren met zo klein mogelijke verliezen werd de koperdoorsnede vergroot; op lange streektrajecten werd een bovenleiding met kettingophanging aangelegd waarbij de draagkabel ook kon bijdragen aan de geleiding van de tractiestroom.
Om de stroomvoorziening tijdelijk te versterken, bijvoorbeeld bij de drukte tijdens de Wereldtentoonstellingen, had de NMVB de beschikking over enige mobiele onderstations die op een opstelspoor geplaatst konden worden.
Sporen van het verleden.
Van de vroegere spoorinfrastructuur zijn hier en daar nog sporen te zien, zoals oude beddingen, brughoofden, tunnels, etc. De NMVB-tunnel onder de Heysel wordt nu gebruikt door de Brusselse tram voor de tramlijnen 7 en 19. Op veel plaatsen in België zijn de voormalige stationsgebouwen van de buurtspoorwegen nog aanwezig. De stelplaatsloodsen zijn na opheffing van de tram in veel gevallen als autobusgarages gebruikt, ook van deze gebouwen zijn er her en der in het land nog een aantal aanwezig. Op een paar locaties – zoals voor de oude stelplaats Ukkel-Diesdelle en in Henegouwen de stelplaats Trazegnies – zijn er ook nog restanten van de spoorinfrastructuur.
Vele lokale plaats- en straatnamen, zoals "Stationstraat", "Tramweg", etc. zijn afkomstig van het buurtspoorwegverleden. Ook was de naam Tramstatie en varianten in gebruik als naam voor cafés en herbergen. In de steden zijn nog de muurrozetten te zien waar de bovenleiding aan was opgehangen.
Rollend materieel.
Stoomlocs.
In het stoomtijdperk werden alle treinen getrokken door rechthoekige tenderlocs met aandrijving op 3 assen. Er waren meerdere types:
Latere types:
In 1928/29 zijn twee 'Garratt' (type 23) locs besteld. Deze konden treinen van 350 ton trekken. Dit zijn de laatste stoomlocomotieven die voor de NMVB gebouwd zijn. In de jaren dertig was het goederenvervoer aan het teruglopen en het personenvervoer was al grotendeels overgegaan op elektrische tractie of op spoorauto's.
Spoorauto's en tractoren.
In 1910 liet de NMVB als proef acht motorrijtuigen bouwen met benzolmotoren. Om op voldoende snelheid te komen voor de benzolmotor werd het rijtuig op snelheid gebracht door een elektrische motor, die op zijn beurt gevoed werd door batterijen en accumulatoren. Het opladen van deze batterijen vond plaats bij het vertragen of stoppen van het voertuig. De motor werkte hierbij als generator. Deze proef had weinig succes en na de Eerste Wereldoorlog werden de motorrijtuigen omgebouwd voor elektrische tractie.
Na de Eerste Wereldoorlog werden diverse experimenten uitgevoerd met benzinemotoren. Er werden enige van toenmalige autobusjes afgeleide motorwagens van verschillende modellen aangeschaft. Daar deze spoorbusjes eenrichtingsvoertuigen waren, moest het rijtuig bij elk eindpunt gedraaid worden. Omdat er niet overal een keerlus, keerdriehoek of draaischijf beschikbaar was, was het voertuig uitgerust met zijn eigen draaischijf. Het voertuig werd omhoog gevijzeld, waarna het voertuig gedraaid kon worden. Het vijzelen en het draaien werd met handkracht uitgevoerd. Vrij snel werden de benodigde keerinstallaties bij de stations geïnstalleerd en kon de eigen draaischijf vervangen worden door een meer klassieke as-indeling.
In 1933 en 1934 werden 25 tweerichtingsvoertuigen uitgerust met een 12 cilinder-Studebakermotor die de assen aandreef door middel van kettingen. Na een tiental jaren dienst werden deze motorrijtuigen omgebouwd tot aanhangrijtuigen voor spoorauto's. In 1935 werden 83 motorrijtuigen gebouwd in de NMVB-werkplaatsen met een benzinemotor in het midden. De motor dreef de assen aan via een differentieel en asbruggen met worm en wormwiel. Deze spoorauto had 24 zitplaatsen en 16 staanplaatsen. In de winter werd de verwarming verzorgd door een afleiding van de uitlaatgassen. De door de NMVB gebouwde motorrijtuigen hadden een houten koetswerk. Vanaf eind 1934 werden diverse spoorauto's besteld bij constructeurs, met metalen koetswerk. Deze waren lichter en sterker. Bij het uitbreken van de Tweede Wereldoorlog beschikte de NMVB over 248 spoorauto's.
De benzinemotoren werden geleidelijk vervangen door dieselmotoren. Vanaf 1945 werden bij een aantal spoorauto's de motoren vervangen door krachtige dieselmotoren (180 pk) van General Motors, die afkomstig waren van Amerikaanse pantsers. Bovendien werd er extra ballast aangebracht ter verhoging van de adhesie. Deze aangepaste spoorauto's kregen de aanduiding ART (Autorail Tracteur. Zij werden vooral ingezet voor het trekken van zware goederentrams. Zo werden de stoomlocs voor het goederenvervoer vervangen. Ombouw van spoorauto's tot tractoren was goedkoper dan aanschaf van nieuwe diesellocomotieven.
De spoorauto's bleven rijden tot de opbraak van de laatste niet-geëlektrificeerde tramlijnen. Het reizigersvervoer was al overgenomen door de spoorauto's. Na de Tweede Wereldoorlog verdwenen geleidelijk ook de laatste stoomlocomotieven uit de goederentramdienst.
Elektrische motorrijtuigen.
1893–1920.
De eerste elektrische tweeassige motorrijtuigen, voor de stadslijn Brussel – 'Kleine Hut', waren 7,24 meter lang en 2,32 meter breed. De tram werd staande bestuurd vanop het open balkon dat in weer en wind stond. De stroom (500 V gelijkstroom) werd afgenomen met behulp van een trolleystang. Bij het eindpunt moest deze trolleystang gedraaid worden met behulp van een koord. Deze trams, met twee motoren van 25 pk (18 kW), konden een of twee aanhangrijtuigen trekken. De motorrijtuigen hadden in het begin enkel een handrem. Rond 1904 kregen de tram en aanhangrijtuig een Böckerluchtrem, zodat op alle rijtuigen geremd kon worden.
Vanaf 1906 werden de balkons van de motorwagens verlengd en gesloten met windschermen.
Na het succes in Brussel besloot de NMVB de stadsnetten van La Louvière, Charleroi en Luik te elektrificeren. Hiervoor werden diverse motorwagens gebouwd die sterk leken op de stadstrams voor Brussel. Deze trams waren 2 meter breed. Voor de stadstram van Mons (Bergen) wordt een proef uitgevoerd met eenfasige wisselstroom. Omdat de retourstroom niet langs de rails mocht lopen was er een tweedraadse bovenleiding. Hetzelfde systeem als bij trolleybussen. Hiervoor werden in 1903 20 motortrams gebouwd. De proef werd beëindigd in 1921 wanneer de streeklijnen in de regio werden geëlektrificeerd met gelijkstroom volgens de NMVB normen.
Voor minder drukke stadslijnen werden een paar proeven uitgevoerd met accutrams. Een op de cirkelvormige stadslijn van Oostende en een op de lijn Gent – Merelbeke. Deze trams hadden een actieradius van ongeveer 50 kilometer. Daarna werden de batterijen omgewisseld. Zodra die lijnen geëlektrificeerd werden, werden ook de trams omgebouwd tot gewone elektrische motorwagens. In totaal had de NMVB in 1906 211 elektrische tweeassers in dienst.
Voor de uitbreiding van bestaande stadsnetten en de nieuwe stadsnetten in Namen (1909), Leuven (1912), Brugge en Mechelen (1913), werden tussen 1907 en 1913, 325 tweeassige motorrijtuigen besteld. Een deel van de bestelling kon pas na de oorlog geleverd worden. Deze rijtuigen hadden een groter raamoppervlak, een lichtkoepel op het dak, dubbele ophanging met hulpframes en tal van andere verbeteringen. Tevens werden bagagemotorwagens gebouwd voornamelijk voor het goederenvervoer, maar ze konden ook reizigersrijtuigen trekken. De elektrische trams konden in die tijd maar maximaal twee aanhangrijtuigen trekken.
In 1918 hadden de Belgische constructeurs trams gebouwd, die voor de oorlog besteld waren, maar die niet meer geleverd konden worden in Rusland en Zuid-Amerika. De NMVB die door de oorlog dringend vernield materieel moest vervangen, hebben de trams overgenomen en in dienst gesteld. Dit waren 17 tweeassige motorwagens voor Tasjkent en 6 motorrijtuigen op draaistellen voor Bogota.
Na de Eerste Wereldoorlog werden Eupen en Malmedy aan België toegevoegd. Als oorlogsschade kreeg de NMVB trammaterieel afkomstig van het tramnet van Aachen, dat zich tot Eupen uitstrekte.
Van de pachter "Les Vicinaux Anversois" nam de NMVB 10 trams op draaistellen over.
Na de oorlog werden ook streeklijnen geëlektrificeerd. Hiervoor waren andere motorrijtuigen nodig. In 1913 werden 19 motorrijtuigen op draaistellen besteld. Deze 24,5 ton zware rijtuigen waren 13,3 meter lang en 2,4 meter breed en uitgerust met twee motoren van 50 pk (37 kW). Er waren 48 zitplaatsen en 24 staanplaatsen. Deze krachtige en zware motorrijtuigen kregen de bijnaam "Titanic". Ze werden pas na de oorlog geleverd maar waren geen succes, omdat hun snelheid te laag was voor de streeklijnen.
1921–1947.
Omdat de eerste motorrijtuigen met draaistellen weinig succesvol waren, werden vanaf 1928 tot en met 1934, meerdere reeksen zware tweeassige motorrijtuigen besteld. Een deel van deze moderne tweeassers was voorzien van verbindingsdeuren in de windschermen, zodat een ontvanger meerdere rijtuigen kon bedienen. De balkons bij de eerste series waren voorzien van handbediende vouwdeuren, bij latere series werden de praktischere schuifdeuren toegepast. De motorrijtuigen waren 10,446 meter lang, behalve de eerste serie die 9,266 meter lang was. In de zijwanden waren zes tweedelige ramen. Het bovenste gedeelte was vast en het onderste gedeelte kon geopend worden. In totaal werden er 197 motorrijtuigen gebouwd. Bij de laatste reeks waren de trams uitgerust met elektrische weerstandremming, waardoor veel slijtage aan de mechanische wielremmen vermeden werd.
Met dit type motorwagens werden in 1929 tussen Brussel en Ninove proeven uitgevoerd als pendeltrein, met aan elk uiteinde een motortram met tussenin 3 tot 4 aanhangrijtuigen. Daar er echter nog geen afstandsbediening bestond, moest de tractiestroom doorheen de aanhangrijtuigen geleid worden. De test was geen succes. In 1932 liet de NMVB drie tweeassige bagagemotorwagens bouwen voor de kustlijnen. Deze tractoren konden 10 beladen aanhangrijtuigen trekken op een vlak traject aan 50 km per uur.
Naast de zware tweeassers werden toch nog lichtere motorwagens gebouwd voor stadslijnen en voorstadslijnen. Van de TEG (Tramways Electriques de Gand) werden in 1932 zes drieassige motorrijtuigen overgenomen. De uiterste assen waren scharnierend en door de middenas gestuurd. In 1933 worden drie bagagemotorwagens volgens hetzelfde model gebouwd. In 1935 en 1936 werden de laatste tweeassige motorrijtuigen gebouwd. Waaronder een serie van 5 omkeerbare, permanent gekoppelde dubbele motorrijtuigen.
De acht motorrijtuigen met benzolmotoren op draaistellen die al voorzien waren van elektrische motoren, werden omgebouwd tot volwaardige elektrische motorrijtuigen met stroomafname van de bovenleiding. Ze kregen nieuwe draaistellen die echter te klein waren om de motoren tussen de assen te plaatsen. De motoren werden aan de buitenzijde van de draaistelframes overhangend gemonteerd. In 1937 en 1938 kregen deze motorstellen een tweede verbouwing met nieuwe draaistellen, waar de motor wel tussen de assen gemonteerd kon worden.
In 1927 werden drie prototypes van motorwagens op draaistellen gebouwd. Deze trams waren 2,40 meter breed, de gebruikelijke breedte voor de kustlijn waar de proeven uitgevoerd werden. Na de geslaagde proeven op de kustlijn werden gelijkaardige motorrijtuigen gebouwd, maar dan met de breedte van 2,2 meter voor Brussel. Daarna werden nog vele motorrijtuigen van dit model gebouwd. Deze serie is men later "Standaard" type gaan noemen. Door gebruik te maken van kleinere motoren kon het type "Pennsylvania" draaistellen gebruiken die een instaphoogte hadden van slechts 75 cm. De houten rijtuigbakken hadden twee ruime balkons en een eerste en tweede klas compartiment. De aanvraag voor een halte gebeurde nu door elektrische drukknoppen in plaats van het trekken aan een koord. Vanaf 1933 werden de koetswerken niet meer gebouwd in hout maar uit metaal. De eerste metalen standaardwagens waren geklonken. Toen de techniek van het elektrisch lassen in de praktijk toepasbaar werd, ging men ertoe over de laatste series nieuw gebouwde standaardtrams bij de bouw geheel te lassen. Vanaf 1935 werden de rijtuigen geleverd met filmkasten waarvan binnen uit de juiste bestemmingen gedraaid konden worden. Op de oudere rijtuigen werden houten koersborden op het dak toegepast. Deze borden konden in de stelplaatsen of aan de eindpunten gewisseld worden.
In 1944 werd de laatste reeks van "Standaard" motorwagens besteld en in 1947 in gebruik genomen. Uiteindelijk zijn er 400 "Standaard" motorwagens gebouwd. Deze trams hebben het grootste gedeelte van het verkeer op de streeklijnen voor hun rekening genomen. De meeste zware tweeassige motorrijtuigen verhuisden naar de stadsdiensten en de goederenbesteldienst.
Voor de stadsdiensten werd vanaf 1932 tot 1939 een honderdtal tweeassers gemoderniseerd met verlengde balkons voorzien van schuifdeuren en vlakke windschermen. Het koetswerk kreeg grotere ramen. Door deze modernisering werden oudere wagens aan de eisen van de tijd aangepast en kregen zij een moderner aanzien.
1948–1991.
In 1949 werden 21 eenrichtingstrams met 24 bijpassende aanhangers gebouwd. Deze "Braine-le-Comte"trams met draaistellen waren in lichte metaallegering gebouwd met lichte draaistellen. Het motorrijtuig had een tarragewicht van 17,5 ton voor 104 reizigers en voor de aanhangrijtuig was dit 8,7 ton voor 114 reizigers. Bij een volle bezetting was dit een gemiddeld gewicht van 12 kilo per reiziger. Deze lichte constructie gaf echter problemen bij het herstel van aanrijdingen met vrachtwagens, die het koetswerk aanzienlijk konden vervormen. Er werden geen vervolgbestellingen van deze serie gedaan.
In navolging van enkele trambedrijven heeft de NMVB in 1948 een in de Verenigde Staten aangekochte PCC-car geprobeerd, die in 1950 gevolgd werd door 24 exemplaren van Belgisch fabricaat die enkele decimeters smaller waren. Deze trams hadden goede versnellings- en remeigenschappen, maar hadden instabiele rijeigenschappen op de slecht onderhouden sporen van de buurtspoorwegen. Voor het onderhoud had men bovendien gespecialiseerd personeel nodig. Deze trams werden ingezet op voorstadslijnen van Charleroi en La Louvière / Manage in Henegouwen en aanvankelijk ook op de lijn Brussel – Leuven, waar men de prestaties van de PCC wilde vergelijken met die van het "Braine-Le-Comte"-materieel. Geen van beide tramtypen voldeed daar echter. In 1960 werden de PCC-cars verkocht aan het trambedrijf van Belgrado omwille van de standaardisatie van het NMVB-trammaterieel.
Al tijdens de oorlog werden prototypes gebouwd van een nieuwe type stadstram op draaistellen. Na de oorlog besloot de NMVB een ander exploitatiesysteem in te voeren voor stadstrams, waarbij achteraan werd ingestapt bij de ontvangstpost en vooraan werd uitgestapt. Hiervoor werden de deuren op afstand bediend en waren er binnen geen schotten meer. Andere verbeteringen waren de verlichting met tl-lampen, een meer gestroomlijnde vorm, de ergonomische stuurpost en de goede bereikbaarheid van alle elektrische en mechanische onderdelen. De trams waren 14,3 meter lang. Na enige smalle prototypes werd uiteindelijk gekozen voor een breedte van 2,32 meter. De wagens hadden een capaciteit van 86 reizigers. Van 1949 tot 1958 werden 81 trams van de definitieve versie van tramtype "N" gebouwd. Vanaf 1958 werden de oorspronkelijke draaistellen waar zich haarscheurtjes in vertoonden, vervangen door 132 nieuwe draaistellen. Deze hadden een rubberen ophanging, schijfremmen en magnetische railremmen. De oude draaistellen werden hersteld en gebruikt bij de verbouwing van aanhangrijtuigen. Dit waren, voor een lange tijd, de laatste nieuwe trams die gebouwd werden. Pas in 1981 werden nieuwe trams geleverd.
De nieuwe "N" trams waren een succes en de oude "Standaard" trams werden tussen 1953 en 1959 verbouwd volgens dezelfde constructieprincipes. Deze verbouwde trams, die uiterlijk veel op het "N" type leek, werden tramtype "S" genoemd. De S-wagens waren te herkennen aan de buiten gemonteerde luchtslangen voor de remming van de aanhangrijtuigen. Er zijn in totaal 200 trams verbouwd. Ten behoeve van de kustlijn werden er 28 eenrichtingstrams (type S-Oostende) geleverd met een breedte van 2,40 meter en met maar één stuurpost en zitbanken in de rijrichting. Het vrije achterbalkon had ruimte voor bagage en een verbindingsdeur naar de aanhangrijtuigen voor de ontvangers. In 1959 werden, in verband met de krimp en afbouw van het tramnet, de verbouwingen gestaakt.
Toen in 1980 besloten werd de spoorlijnen aan de kust en in Henegouwen te handhaven, waren nieuwe trams nodig. Er werden bij BN 50 enkelgelede eenrichtingstrams besteld voor de kustlijn en 55 enkelgelede tweerichtingsrijtuigen voor Charleroi. De trams zijn 22,9 meter lang, inclusief koppelingen, 2,5 meter breed en wegen 31,5 ton. Deze trams zijn voorzien van ACEC-thyristorchoppers, zijn voorzien van magnetische railremmen, rheostatische remming en kunnen remmen met energierecuperatie. De trams konden in treinschakeling gekoppeld rijden. Aanvankelijk werd treinschakeling op de kustlijn toegepast maar later ging men over op exploitatie met losse wagens en werden de koppelingen verwijderd. Hoewel de trams binnen zijn uitgerust met een moderne omroepinstallatie, wordt nog steeds het traditionele tweetonige hoorngeluid gebruikt als waarschuwing. En de luide bel. De trams voor de kustlijn werden later door "De Lijn" vergroot door het tussenvoegen van een middenbak.
Ten slotte werden in Charleroi nog een twintigtal type S-trams grondig gemoderniseerd als aanvulling op de nieuwe sneltrams. Dit werd het type "SJ" tram met een oranje kleur. De andere oude trams zijn, behalve enige museumexemplaren, gesloopt of verkocht aan andere metersporige trambedrijven in het buitenland, zoals Gijón en Valencia in Spanje, waar regionale smalspoorlijnen door de FEVE geëxploiteerd werden. Ook in het Noorse Trondheim en bij de Rotterdamsche Tramweg Maatschappij in Nederland (enkel aanhangrijtuigen) hebben voormalige NMVB-trams gereden.
Aanhangrijtuigen.
De eerste stoomtrams bestonden uit een stoomloc, een eersteklasrijtuig en een of meer tweedeklasrijtuigen met eventueel een bagagerijtuig. Er bestonden ook gemengde rijtuigen, zoals eerste met tweede klas, of tweede klas met bagageafdeling. Goederenwagens werden bij gemengde treinen meestal achter de personenrijtuigen geplaatst omdat er op de meeste goederenwagens geen doorgaande remleiding was aangebracht. De oudste tweeassige personenrijtuigen waren voorzien van open balkons. De lengte van de onderstellen bedroeg 5,7 meter, de breedte van de wagenkasten 2,4 meter en de asafstand 1,8 meter. De tweedeklasreizigers zaten op houten banken. In de eerste klas waren deze ruimer en bekleed met kussens. De wagons werden met petroleumlampen verlicht en met een kleine kachel verwarmd. Zo'n kachel werd een "Duveltje" genoemd. Bij lange afdalingen moest de treinwachter alle rijtuigen langs om de handremmen aan te draaien.
Vanaf 1892 werden de rijtuigen met grotere balkons (onderstel van 6,8 m) en asafstand (2,4 m) gebouwd. Deze rijtuigtypes werden gedurende een periode van 25 jaar gebouwd.
Vanaf 1888 werd een beperkt aantal rijtuigen gebouwd met draaistellen, waardoor een langer onderstel gebruikt kon worden, 11,31 meter lang. Daarop werd een kast gezet met zowel een eersteklasruimte, een tweede klas en een bagageruimte. Zo kon op zwakke hellingrijke lijnen het reizigersgedeelte kort gehouden worden, waardoor er meer goederenwagens meegenomen konden worden of bij gelijkblijvende treinlengte het brandstofgebruik van de locomotief beperkt werd. Voor het noorden van Antwerpen werd een variant gebouwd met een rijtuigkastbreedte van twee meter om ook in Nederland te kunnen rijden. De rijtuigen met primitieve draaistellen waren ontsporingsgevoelig en er zijn daarom geen grote aantallen van gebouwd. In 1909 werd een nieuwe kleine serie van rijtuigen met draaistellen besteld.
De NMVB had in de stoomtramperiode steeds een voorkeur voor tweeassige rijtuigen om met maximale flexibiliteit de samenstelling en de capaciteit van een tramstel aan te kunnen passen aan de behoefte. Vierassige stoomtramrijtuigen met een vaste indeling zijn daarom uitzonderingen gebleven.
Met de door de Belgische ingenieur De Rechter ontworpen oriënteerbare assen werden tussen 1892 en 1897 91 rijtuigen gebouwd. De onderstellen waren 8,36 meter lang.
In 1887 werd een experiment uitgevoerd met Rowanstoommotorwagens. Deze hadden aan de voorkant op een draaistel een verticale stoomketel en aandrijfmechanisme. Achteraan was er een enkele as. Reizigers hadden toegang tot het voertuig via twee platformen. Bij elk eindpunt moest het voertuig gedraaid worden. Dit tweejarig experiment is geen succes geweest.
Vanaf 1913 werden tweeassig stoomtramrijtuigen geleverd die groter waren en meer comfort boden. De buitenkant was bekleed met teakhout. De verlichting was uitgevoerd met acetyleenlampen en verwarming kwam van cokeskachel die onderaan het rijtuig gemonteerd was en warme lucht leverde. Tot 1916 werden 151 van dergelijke rijtuigen gebouwd. Vanaf 1919 werd een vervolg serie van 215 rijtuigen gebouwd, maar met staalplaat als buitenbekleding.
Vanaf 1925 werd in sommige stoomtrams elektrische verlichting ingevoerd. De stroom werd geleverd door een generator in een pakwagen of bagagewagen. De generator werd aangedreven vanaf de wielas van het rijtuig. Bij stilstand werden batterijen als buffer gebruikt.
Vanaf 1930 nam het aantal stoomtrams sterk af door de uitbreiding van de elektrische tractie en het gebruik van spoorauto's. Veel van deze ex-stoomtramrijtuigen werden verbouwd als aanhangrijtuig voor de elektrische dienst of als aanhangrijtuig voor de spoorauto's. Vanwege de hogere snelheden werden de rijtuigen voorzien van een luchtrem, bovendien werd elektrische verlichting aangebracht.
Voor de elektrische tractie zijn er naast gesloten rijtuigen ongeveer tweehonderd open zomerrijtuigen in gebruik geweest.
Voor de elektrische dienst werden specifieke aanhangrijtuigen gebouwd met dezelfde stijl koetswerk als de elektrische motorrijtuigen. Later toen de stoomtractie op zijn retour was werd het wagenpark voor de elektrische dienst aangevuld met aangepaste stoomtramrijtuigen.
De NMVB heeft bij gewijzigde omstandigheden en inzichten steeds oud materiaal verbouwd en aangepast aan nieuwe omstandigheden. Zo werden in de jaren vijftig 76 houten wagenbakken van standaardmotorrijtuigen verbouwd tot aanhangers. Hiermee konden de laatste tweeassige aanhangrijtuigen buiten gebruik gesteld worden. De laatste generatie aanhangrijtuigen bestond uit nieuw gebouwde bijwagen van het type "S". In de jaren zestig en zeventig werden zij aangevuld met soortgelijke aanhangrijtuigen die uit motorwagens van het type "N" en "S" omgebouwd waren. Deze moderne aanhangrijtuigen reden achter de "S"- en "SO"-motorwagens op de resterende buurtspoorlijnen aan de kust en in Henegouwen.
Onder de elektrische dienst is men tot de komst van de gelede trams, aanhangrijtuigen blijven gebruiken in de spits of bij grote drukte. Zo trokken de kusttrams in de zomer vaak twee en soms zelfs drie aanhangrijtuigen. Bij een exploitatie met eenmansbediening (zonder conducteur) waren de aanhangrijtuigen voorbehouden aan abonnees.
Kampeerrijtuigen.
In 1937 is de NMVB gestart met het inzetten van tien kampeerrijtuigen. Zo een rijtuig was uitgerust met 5 tot 7 metalen bedden, twee banken, een tafel, wasbak, waterbak (500 liter), buffetkast en een gasfornuis met butaangas. De rijtuigen konden in de zomer voor minimaal een week afgehuurd worden. Er was een lijst van 36 kampeerplaatsen in landelijke gebieden, waar deze rijtuigen geplaatst konden worden op een zijspoor. Voorbeelden zijn: Humbeek-Vaart, Keerbergen-Zeept, Renipont-Plage, Westerlo, Lillo, Wuustwezel, Kasterlee, Lanklaar, Bassenge, Champlon, Martelange, Bohan, Érezée, Manhay, Pussemange en Corbion. Dit initiatief was een groot succes en talrijke aanvragen moesten geweigerd worden. Naast zinvol hergebruik van oude rijtuigen en ongebruikte opstelsporen leverde dit programma de NMVB ook extra vervoer op. De vakantiegangers bereikten hun kampeerrijtuig immers meestal per tram. Het voorbeeld van de NMVB vond in Nederland navolging bij de Rotterdamsche Tramweg Maatschappij die kort na de Tweede Wereldoorlog ook kampeerwagens ter verhuur aanbod.
Bussen.
1925–1949.
De 13 autobussen voor de eerste NMVB-buslijn Etterbeek – Overijse werden in 1925 en 1926 geleverd. De onderstellen (chassis) werden geleverd door vier bedrijven en de koetswerken door twee bedrijven die ook koetswerken voor spoorrijtuigen bouwden. Het koetswerk bevatte een platform vooraan en achteraan, beide voorzien van vouwdeuren. Tussen de platformen was er een compartiment met vier ramen aan beide kanten. Het geheel had een vierkant en spoors uiterlijk. Vooraan onder de motorkap was een benzinemotor gemonteerd. Pas later werden dieselmotoren gebruikt.
Al in deze tijd bestelde de NMVB vijf autobussen met afneembaar zeildak voor excursies. Deze bussen werden normaal alleen in de zomer ingezet.
Na de bussen voor de eerste buslijn besloot de NMVB twee verschillende bustypes te gebruiken:
Vanaf 1934 bouwden twee nieuwe vrachtwagenconstructeurs, Brossel en Auto-Miesse, onderstellen die beter geschikt waren voor bussen en met sterkere motoren. Tussen 1927 en 1940 werden in totaal 106 bussen geleverd. Vanaf 1937 werden bussen geleverd met dieselmotoren. Vanaf die tijd werden in de grote bussen de benzinemotoren vervangen door dieselmotoren. De motor was altijd vooraan onder de motorkap. Pas bij de laatst gebouwde reeks in 1940 is de stuurpost verplaatst tot boven de motorkap. Het koetswerk werd lichter en men schakelde automobielconstructeurs in. Deze bouwden echter veel lagere carrosserieën, waardoor men niet meer rechtop in de bus kon staan. Dit probleem werd opgelost door de onderstellen te verlagen. De eerste onderstellen waren hoog en gebouwd voor vrachtwagens. Vanaf 1933 werden geen houten koetswerken meer gebruikt, maar van metaal.
Bij het uitbreken van de Tweede Wereldoorlog beschikte de NMVB over amper 100 bussen. Alle bussen werden bij het begin van de oorlog gevorderd door het leger. Elf bussen belandden zelfs in Toulouse met een colonne van reservisten. Vier maanden reden ze mee in het openbaar vervoer van die stad. Door oorlogsschade en Duitse vorderingen bleven er na het einde van de oorlog slechts 40 bussen over. Veel van deze bussen reden met een gasgenerator door gebrek aan brandstof. Om aan de grote vervoersvraag vlak na de oorlog te voldoen, werden door iedere NMVB-groep alle beschikbare bussen opgekocht. Zo ontstond er een grote variëteit aan bustypes. In Limburg werden zelfs Albion dubbeldeksbussen van Glasgow gekocht om mijnwerkers te vervoeren.
De eerste bestelling na de oorlog door het hoofdbestuur, was in 1946 voor 30 bussen geleverd door de Franse busbouwer Chausson. Kort daarna werden nog 15 Chaussonbussen geleverd. De bussen waren de eerste die een zelfdragend koetswerk hadden en geen dus geen onderstel meer nodig hadden. De bus had 51 sobere zitplaatsen. Na de oorlog werden Mackvrachtwagens met dubbele achteras gekocht, om het goederenvervoer na de oorlog op te starten. Van deze vrachtwagens werden er tussen 1946 en 1948, 30 omgebouwd tot bus door de koetswerkbouwers Bogaerts-Stoelen (Bostovo) uit Lier. Deze omgebouwde bussen werden ingezet voor het vervoer van mijnwerkers. Kenmerkend voor deze bussen waren de dubbele achterassen.
De NMVB groep Brabant kocht in 1947 nog vier Minervabussen met een nieuw type motoren. Pas op het einde van 1947 werden bussen gekocht met een modern ontwerp. Het zijn dertig bussen met een Guyonderstel en een Gardnerdieselmotor. Het koetswerken werden gebouwd door "Vranken" en "Ragheno". In 1948 worden twintig Brosselbussen met Leylanddieselmotor en chassis van "D'Heure". Deze bussen hadden luchtdrukremmen. In 1950 werd nog een vervolgbestelling van Brosselbussen geleverd. Het koetswerk was van Maes en Jonckheere. De dieselmotor had een verbeterd injectiesysteem.
1950–1963.
Tot nu toe waren alle motoren vooraan geplaatst. Begin jaren vijftig experimenteerde de NMVB met heckmotoren die achteraan geplaatst waren of met een horizontale underfloor motor geplaatst onder de vloer. Tevens werden er proeven gedaan met luchtgekoelde motoren. Dit was geen succes in verband met het lawaai. Deze proeven waren nodig om het concept te bepalen voor de nieuwe standaardbussen. Daar in die tijd werd besloten om te schakelen van spoor- naar wegvervoer, waren er veel nieuwe bussen nodig. Het concept voor de standaardbus was:
Uiteindelijk werden er twee types gebouwd: voor 40 plaatsen en voor 75 à 100 plaatsen.
Tussen 1950 en 1956 werden aan de NMVB 124 bussen met Chevrolet onderstel en motor geleverd. Deze bussen hadden een koetswerk gebouwd door het bedrijf Jonckheere volgens de nieuwe NMVB-standaardbuswensen. De eerste reeks was met benzinemotoren en de tweede reeks met dieselmotoren. De motoren waren nog steeds vooraan. 24 van die Chevroletbussen werden in Brugge ingezet om de stadstram te vervangen. Er werden proeven gedaan met propaangas (lpg). Na de succesvolle proef in Brugge is het gebruik van propaangas uitgebreid en in andere stadsnetten ingevoerd. Er reden in totaal 154 Mercedes-Benzstadsbussen op propaan in de stadsnetten van Brugge, Oostende, Mechelen, Namen en Leuven. In 1971 werd wegens de hoge prijs besloten van het propaangas af te stappen en werden de motoren vervangen door diesels. Na 1975 reden er geen NMVB-bussen meer met propaangas.
In 1957 kwam de eerste reeks van korte standaardbussen gebouwd door Brossel in dienst. De profielen waren in zacht staal en er werd een aluminiumbekleding gebruikt. De Leylanddieselmotor was achteraan ingebouwd met luchtinlaat op het dak. De ophanging was nog met bladveren, met aan de voorzijde schokdempers. Deze stadsbussen boden plaats aan 65 reizigers.
In 1953 werden de eerste twee gestandaardiseerde lijnbussen gebouwd door de NMVB-werkplaats van Hasselt. Deze worden gebouwd op een Brosselonderstel "A 93 DAR (Autobus de 93 places à Moteur Diesel Arrière)". Tussen 1953 en 1957 werden er in totaal 469 bussen van dit type besteld. Er werd een verticaal opgestelde Leylanddieselmotor gebruikt en het koetswerk was afkomstig van Ragheno, Jonckheere of de NMVB-werkplaats Hasselt. Typische kenmerken waren de vlakke neus en twee schuin naar binnen hellende voorruiten.
Vanaf 1957 tot 1963 werden nog eens 656 lijnbussen besteld. Deze hadden dezelfde Brosselonderstellen als de voorgaande reeks, maar hadden een ander model koetswerk. Deze bussen hadden grotere en zijdelings gebogen voorruiten. Voorin was er een hellende vloer, waardoor er maar twee instaptreden meer nodig waren. De bussen hadden 90 tot 95 plaatsen, waarvan 40 tot 44 zitplaatsen. Beide typen lijnbussen zijn te zien op de foto. Naast deze grote bestellingen werden er tussen 1959 en 1963 kleine proefbestellingen geplaatst van diverse interlokale bussen om ervaring op te doen. Zo zijn er bussen besteld met onderstel van Magirus-Deutz en Saviem, zelfdragende Van Hoolbussen met O.M. en FIAT-componenten en complete GMC-bussen.
Hoewel de NMVB ervoor gekozen had de trams te vervangen door dieselbussen, worden toch diverse alternatieven geprobeerd. Zo werd in 1956 in Gent een experiment uitgevoerd met gyrobussen. Bij de eindhalte en sommige andere plaatsen (om de 5 à 6 kilometer) konden deze bussen snel hun 1,5 ton zware vliegwiel met energie opladen. Omdat deze bussen, door verkeersopstoppingen, vaak hun voedingspunten niet op tijd konden bereiken, strandden ze. Daarom werd het experiment in 1959 stopgezet.
In 1930 heeft de NMVB twee trolleybussen gekocht, maar zij kon deze niet gebruiken, daar geen toestemming werd verleend om hiervoor bovenleiding aan te leggen. In 1958 werd een proef gehouden op de RELSE-lijn in Luik. De bus werd gebouwd door de NMVB-werkplaats van Hasselt op een "A 93 DAR" onderstel. Het koetswerk was grotendeels hetzelfde als dat voor een autobus, maar met een versterkt en geïsoleerd dak voor het aanbrengen van de trolleys. In plaats van een dieselmotor werd een elektrische ACEC-motor gemonteerd die de achteras aandreef. De proef op de hellingrijke lijn was succesvol, maar wegens de ondertussen gedaalde brandstofprijs werd de proef niet verder uitgebreid en in 1959 stopgezet.
In 1964 werden twee "elektrobussen" gebouwd. Deze bussen werden aangedreven een elektrische wielmotor ontwikkeld door ACEC. Deze motor was licht en rechtstreeks gemonteerd op de wielnaaf en werd met elektrische stroom gevoed door een dieselmotor met alternator. Dit systeem werd niet verder ontwikkeld voor het openbaar vervoer, maar werd later wel gebruikt bij vrachtauto's en legervoertuigen. Deze hebben tot in 1965 in de buurt van Charleroi gereden.
1964–1991.
Vanaf 1964 komt er meer verscheidenheid in de busbestellingen. Waar tot nu bijna alle bussen op Brosselonderstellen werden gebouwd, worden nu ook bussen op Van Hool onderstellen geleverd. In de periode 1963 – 1966, werden 475 bussen geleverd. Deze bussen hadden een Van Hool-onderstel (Type ST 4) en een Fiat-motor van 140 pk. Ze wogen slechts 14 ton en hadden plaats voor 85 reizigers met 40 zitplaatsen en 45 staanplaatsen. In 1967 en 1968 kwam een gelijkaardige vervolg serie van iets zwaardere Van Hoolbussen (Type ST 6). Deze 125 bussen boden plaats aan 95 reizigers (zit- en staanplaatsen) en hadden vaste zijramen. De verluchting werd bij warm weer verzorgd door drie hefluiken in het dak.
Na diverse prototypen werden, in de periode 1971-1975, 675 bussen geleverd van een nieuwe type. De bussen hadden een lengte van 11,79 meter en een wielbasis van 5,6 meter, waardoor deze kleinere bussen wendbaarder waren in het verkeer. Deze bussen hadden een dubbele uitstapdeur, 90 cm hoge zijramen, een hertekende stuurpost en een volautomatische versnellingsbak. De eerste 550 bussen hadden een Van Hoolonderstel en een Fiatmotor. De volgende 40 bussen waren gebouwd door "Bus &amp; Car" en een Mercedesmotor. De laatste reeks van 85 bussen had een Van Hoolonderstel en -koetswerk met een DAF-motor. De laatste twee reeksen bussen waren uitgerust met krachtige 11 litermotoren.
Bussen hebben een gemiddelde economische leeftijd van 15 jaar, waarna ze vervangen worden. Dit in tegenstelling van trammaterieel dat middels regelmatige verbouwingen een zeer hoge leeftijd kan bereiken. Door de groei van het busnet en de noodzaak om oude bussen te vervangen, werden doorlopend nieuwe busreeksen besteld bij vele leveranciers, met kleine verbeteringen. Om het artikel overzichtelijk te houden worden vanaf deze periode alleen de belangrijkste verbeteringen opgesomd. Het jaartal is dat van de introductie.
Voor lijnen waar een grote bus nodig was werden vanaf 1981 gelede bussen besteld. Een tweede reeks kwam in 1985. De bestuurder beschikte over een gesloten televisie circuit om alle deuren in de gaten te houden. Ondanks de lengte van 17,35 meter hebben deze bussen bijna dezelfde draaicirkel als de normale bussen. Voor de stadsdiensten in de nauwe straten werden kleine citybussen ingezet.
Museumtrams.
Museumtrams van de vroegere NMVB zijn onder andere te vinden in de trammusea te Antwerpen, Luik en Woluwe (Brussel). Op de museumbuurtspoorlijnen van de TTA tussen Erezée en Dochamps en van de ASVi tussen Thuin en Lobbes zijn rijvaardig gerestaureerde buurtspoortrams in actie te bewonderen. In Thuin is bovendien een fraai trammuseum ingericht. Museumtrams van de Kusttram worden regelmatig ingezet op de kustlijn. Spoorauto's worden nog steeds gebruikt bij de Tram van Han waarmee toeristen naar de ingang van de grotten worden vervoerd. Het buurtspoormuseum in Schepdaal was wegens renovatie al 10 jaar gesloten maar is op 1 juli 2009 heropend. Ten slotte beschikt de normaalsporige museumlijn van de CFV3V, "Chemins de fer à vapeur des trois vallées", te Treignes over een normaalsporige stoomtramlocomotief van de NMVB.
Tarieven en vervoerbewijzen.
Tarieven.
Als door de staat opgerichte bedrijf, moesten de tarieven altijd goedgekeurd worden door de staat. Per lijn bestond een officieel tarievenboek met:
In de begintijd waren er twee basistarieven voor het reizigersverkeer:
Er volgden retourtarieven en allerlei kortingtarieven. Na de eerste twee tariefverhogingen in 1919 en 1920 was het basistarief 14 centiemen eerste klas en 10 centiemen tweede klas. Na 1920 kwamen er nog prijsverhogingen en tegen 1937 was de prijs gestegen naar 40 centiemen voor de eerste klas. Naast deze tariefverhogingen werden compenserende nationale maatregelingen genomen zowel bij de buurtspoorwegen als bij de spoorwegen:
Na de Tweede Wereldoorlog (1945) werd de eerste klas afgeschaft en werden de tarieven geherstructureerd. De kilometerprijs werd afhankelijk van de afstand en degressief. 0,42 frank per kilometer van 1 km tot 10 km en 0,30 frank boven de 10 km.
Op 1 december 1970 worden de algemene stedelijke abonnementen, MTB (Metro, Tram, Trein, Bus) ingevoerd voor het onbeperkt reizen in de agglomeratie van Brussel op zowel de NMBS, NMVB als de MIVB-netten. Op 1 juli 1976 werden dergelijke MTB abonnementen ingevoerd voor de stedelijke agglomeraties van Antwerpen, Charleroi, Gent en Luik. Bij andere steden met NMVB stadsnetten werden tegelijk stadsnetabonnementen ingevoerd.
Op 14 januari 1985 wordt het sectietarief afgeschaft en de nationale zonetarief ingevoerd. Het land werd daarbij ingedeeld in 39 regio's die overeenstemmen met de 39 belangrijkste centra. Deze regio's (de eerste twee cijfers van de zonecode) werden dan verdeeld in maximaal 99 meestal zeshoekige zones. Er is tariefeenheid per doorlopen zone met één extra tariefeenheid als opstaprecht. Het zonetarief was al als proef ingevoerd in Gent, Charleroi en aan de kustlijn op 1 september 1981. Met het zonetarief werd nationale Z-Kaart ingevoerd (lijkt sterk op de Nederlandse strippenkaart) samen met meerrittenkaarten voor de specifieke stadsnetten. Daarnaast waren meerrittenkaarten voor de voorstadsnetten van de grote steden. Hiermee kon verder gereisd worden in de aangrenzende zones rondom de stedelijke agglomeraties. De buurtspoorwegen waren een magneetkaart aan het ontwikkelen en testen, maar het magneetkaartensysteem is pas ingevoerd na de opsplitsing van de NMVB. De Lijn met de lijnkaart in 1993 voor Vlaanderen en de TEC met de "INTER-kaart" in 1991 voor Wallonië. Zowel bij de TEC als De Lijn zijn er diverse andere vervoerbewijzen op magneetkaarten. De TEC magneetkaarten zijn echter niet geldig bij De Lijn en vice versa. Bovendien zijn de tarieven en tarievenstructuur verschillend, hoewel de basis een zonetariefsysteem blijft.
Vervoerbewijzen.
Op deze meeste lijnen werden biljetten verkocht in de trams door de ontvanger (conducteur) die door de tramrijtuigen liep. Op sommige lijnen werden de biljetten verkocht in de stations langs de lijn. Op deze stations werden soms ook kartonnen Edmondsonkaarten gebruikt. Na de Tweede Wereldoorlog werd bij de nieuwe elektrische trams van de types N, S, PCC en Braine-le-Comte het systeem ingevoerd van achter instappen en betalen bij de ontvanger (die zijn eigen stoel had) om daarna voorin uit te stappen. De werkplaats Eugies paste voor de lijnen rond Bergen (Mons) standaardmotorwagens aan voor dit doorstroomsysteem. Deze wagens waar de balkonschotten uit verwijderd waren en de ontvanger ook een zitplaats had gekregen werden aangeduid als "type Eugies". In de tweede helft van de jaren zestig van de twintigste eeuw werd de eenmansbediening ingevoerd waarbij bij de bestuurder ingestapt en betaald moest worden. Om aan te duiden dat er voorin ingestapt moest worden werd het bord "1 agent" getoond. Dit systeem werd in de rustige uren toegepast, gedurende de piekuren werden de bordjes verhangen en reed er een ontvanger mee.
In de begintijd had zowat elke pachter zijn eigen biljetten, vaak met de namen van alle haltes op de lijn. Vanaf de jaren twintig werden gestandaardiseerde biljetten met sectienummers ingevoerd. Deze biljetten konden dan voor alle lijnen worden gebruikt. Op het biljet stond de prijs, daar omheen vakjes met de sectienummers. Daarnaast nog vakjes om de datum en het uur aan te duiden. Oorspronkelijk werd ook de klasseaanduiding op de biljetten vermeld. Na de Tweede Wereldoorlog werden de sectiebiljetten op een kleiner formaat gedrukt en verdween de aanduiding van de inmiddels afgeschafte eerste en tweede klasse. De ontvanger (conducteur) streepte de betrokken sectienummers door met een onuitwisbaar blauw of rood anilinepotlood. De kleur was afhankelijk van de richting. De verschillende biljetten met verschillende prijzen en kortingen onderscheiden zich door kleuren en kenmerken. Deze biljetten waren verzameld op een overzichtelijk biljettenplank voor de ontvanger.
Na verschillende proeven met diverse apparaten is in 1955 het Zweedse Almextoestel in gebruik genomen als biljetverdeler. De ontvanger kan de ritprijs handmatig instellen samen met de ritgegevens en het apparaat levert een vierkante kassabon af als vervoerbewijs.
Buurtspoorwegen in Belgisch Congo.
De kennis en ervaring in de exploitatie van buurtspoorwegen werd toegepast in de Belgische kolonie van Congo. Er zijn twee buurtspoorlijnnetten van 600 mm spoorwijdte aangelegd:
Archieven.
De archieven van de NMVB maatschappij zijn opgesplitst en het Vlaamse gedeelte, inclusief Waals Brabant, zijn overgegaan naar de Vlaamse maatschappij "De Lijn". De Lijn heeft deze archieven overgedragen aan het Vlatam (Vlaams Tram- en Autobusmuseum). Later is het West-Vlaamse deel van de archieven overgenomen door de provincie West-Vlaanderen. In 2009 werd een door de Vlaamse Overheid gesubsidieerd registratie- en inventarisatieproject van de collectie mobiliteitserfgoed gestart. Deze archieven samen met andere verzamelingen maken deel uit van de Mobiliteitserfgoed Tram en Autobus (META vzw).
Het Waalse gedeelte van het buurtspoorwegarchief is overgegaan naar de individuele regionale bedrijfsonderdelen van de SRWT (Société régionale wallonne du transport). Onbekend is hoeveel van deze archieven bij de SRWT bewaard zijn gebleven; veel van de buurtspoorwegarchiefdocumenten zijn niet gemaakt van zuurvrij papier en verkeren daardoor in slechte staat.
Kaarten.
Bron:

</doc>
<doc id="18046" url="https://nl.wikipedia.org/wiki?curid=18046" title="NMVB">
NMVB



</doc>
<doc id="18047" url="https://nl.wikipedia.org/wiki?curid=18047" title="Société Nationale des Chemins de Fer Vicinaux">
Société Nationale des Chemins de Fer Vicinaux



</doc>
<doc id="18048" url="https://nl.wikipedia.org/wiki?curid=18048" title="SNCV">
SNCV



</doc>
<doc id="18050" url="https://nl.wikipedia.org/wiki?curid=18050" title="Elektrische lading">
Elektrische lading

Elektrische lading, vaak kortweg lading genoemd, is een natuurkundige grootheid (symbool "Q") die aangeeft op welke manier een deeltje wordt beïnvloed door elektrische en magnetische velden. Voorwerpen kunnen positief of negatief geladen zijn. Ladingen van dezelfde polariteit stoten elkaar af, terwijl ladingen van tegengestelde polariteit elkaar juist aantrekken. Lading wordt in het SI-stelsel uitgedrukt in de afgeleide eenheid coulomb (C) of in de scheikunde en deeltjesfysica in de elementaire lading.
Geschiedenis.
Elektrische lading was al in de klassieke oudheid bekend bij de Grieken, die ontdekten dat barnsteen, als het met een vacht was opgewreven, lichte deeltjes kon aantrekken. Het verschijnsel elektriciteit is dan ook genoemd naar het Griekse woord voor barnsteen, ηλεκτρον (elektron).
In de 18e eeuw werd elektriciteit zeer populair, onder andere door de gevaarlijke maar spectaculaire experimenten met bliksem door Benjamin Franklin. In die periode werden ook allerhande elektriseermachines ontwikkeld, waarmee allerlei ziekten en kwalen genezen zouden kunnen worden, maar waarmee ook amusement werd bedreven. Mensen werden, geïsoleerd opgesteld, met een elektriseermachine verbonden, zodat hun haar alle kanten op ging staan.
Robert Millikan en Harvey Fletcher konden in 1909 door middel van een proef de eenheid van elektrische lading bepalen en concludeerden daaruit dat de elektrische lading is gekwantiseerd. Hun proef wordt tegenwoordig de proef van Millikan genoemd en bestond eruit kleine verstoven oliedruppels in een elektrisch veld te laten zweven. Door de snelheid van het vallen of stijgen van deze druppeltjes te bepalen kon de lading per druppel worden bepaald. Het minimale verschil tussen die ladingen per druppel is de elementaire ladingseenheid.
De huidige theorie over elektromagnetisme staat in principe naast elektrische lading ook "magnetische" lading toe. Deze lading zou zich manifesteren als magnetische monopool, maar die zijn tot op heden niet gevonden.
Einstein formuleerde zijn postulaat dat de lichtsnelheid constant is in elk inertiaalstelsel, naar aanleiding van een verschil tussen de wetten van Maxwell en klassieke 'Galileïsche' inertiaalstelsels, waarin volgens gangbare inzichten alle natuurwetten hetzelfde moeten zijn. Volgens Maxwell echter hangen magnetische krachten op ladingen af van de relatieve beweging van waarnemer en lading. Dit leidde tot de speciale relativiteitstheorie.
Spanning en capaciteit.
Geladen deeltjes van dezelfde polariteit stoten elkaar af met een kracht die kwadratisch toeneemt met afnemende afstand tussen de deeltjes. Bij het toevoegen van geladen deeltjes aan een geleider neemt de afstand tussen de deeltjes af, waardoor het steeds meer energie per ladingseenheid kost om extra lading toe te voegen. Dit is de potentiaal ofwel "spanning" van die geleider, uitgedrukt in volt (V). Een geleider die veel lading opneemt per volt heeft een hoge capaciteit. Die capaciteit hangt uiteraard af van de afmetingen van die geleider.
Bijzondere constructies zijn bedacht voor het opslaan van zo veel mogelijk lading per volt. Zulke componenten heten condensatoren en maken gebruik van de aantrekkende kracht tussen tegengesteld geladen deeltjes in twee dicht bij elkaar gehouden geleiders, om de afstotende kracht van gelijk geladen deeltjes binnen elke geleider op te heffen.
Lading kan ook opgeslagen worden op een van de aarde geïsoleerde metalen bol, zoals in de vandegraaffgenerator. Als de lading echter te groot wordt, treedt er door ionisatie lek op naar de lucht, wat bij voldoende lading met vonken gepaard kan gaan. De maximale hoeveelheid lading en daarmee ook de elektrische spanning op een elektrisch geleidende bol is lineair afhankelijk van de diameter van die bol. Bij het vergroten van de bol wordt het gevaar voor de mens steeds groter, doordat de ontlading dan tot grote stroomsterktes kan leiden. Bij een elektrische stroom van meer dan 100 mA door de hartspier van een mens is de kans op een hartstilstand groot.
Eenheden van lading.
Voor zover bekend komt elektrische lading in de natuur alleen voor in geheeltallige veelvouden van de elementaire lading formula_1. Deze is gelijk aan de lading van het proton en heeft een waarde van . Het elektron heeft precies dezelfde lading, maar dan negatief. Ladingen die geen veelvoud zijn van formula_1, komen alleen in quarks voor. Dit zijn elementaire deeltjes, waarvan de lading een veelvoud is van formula_3, maar die, in tegenstelling tot protonen en elektronen, nooit afzonderlijk zijn waargenomen.
In de 'gewone' materie, die opgebouwd is uit atomen, die weer bestaan uit protonen, neutronen en elektronen, wordt een positieve lading veroorzaakt door een elektronentekort en een negatieve lading door een elektronenoverschot per atoom. De collectieve verplaatsing van elektronen door een geleider wordt elektrische stroom genoemd.
In formulevorm:
Hierin is formula_5 de stroom in ampère, formula_6 de lading in coulomb en formula_7 de tijd in sec.
Om de verplaatste lading formula_8 in een periode formula_9 te vinden, wordt de integraal van beide leden genomen:
Krachten tussen ladingen.
De wet van Coulomb drukt de aantrekking of afstoting van geladen voorwerpen in rust uit in formulevorm. Elektrische ladingen veroorzaken elektrische velden, onafhankelijk van hun bewegingstoestand. Krachten tussen stilstaande ladingen worden bestudeerd in de elektrostatica. Onderling bewegende elektrische ladingen veroorzaken bovendien een magnetisch veld. Zo'n veld plant zich met de lichtsnelheid voort en beïnvloedt op zijn beurt de andere bewegende ladingen. Een magnetisch veld oefent namelijk op een lading die dwars op de veldrichting beweegt een kracht uit, de lorentzkracht, die loodrecht staat op zowel de veldrichting als de bewegingsrichting. Dit is de oorzaak van het verschijnsel inductie, beschreven door de wet van Faraday, en ook van een samenknijpend effect op vrije ladingdragers met gelijk teken die dezelfde kant op bewegen. Dit is een bekend effect in de plasmafysica.
Zowel de elektrostatische aantrekking en afstoting als de lorentzkracht liggen besloten in de alomvattende wetten van Maxwell van het elektromagnetisme.
Accu.
De capaciteit van accu's, niet te verwarren met de capaciteit van een condensator, wordt opgegeven in ampère-uur (Ah) of milliampère-uur (mAh). Die capaciteit komt overeen met een elektrische lading: 1 Ah is gelijk aan 3600 coulomb. De capaciteit is de maximale lading die de accu kan laten stromen van de positieve naar de negatieve pool, en die bij het volledig opladen in omgekeerde richting door de accu gestuwd moet worden. Het is niet zo dat de accu per saldo een lading heeft, en ook niet dat de genoemde lading aanwezig is in een compartiment ervan, en de tegengestelde lading in een ander compartiment. In de accu vindt een chemisch proces plaats die het rondstromen van de lading op gang kan houden tot aan de maximale waarde.

</doc>
<doc id="18051" url="https://nl.wikipedia.org/wiki?curid=18051" title="Basisonderwijs in Nederland">
Basisonderwijs in Nederland

Het basisonderwijs in Nederland is bedoeld voor kinderen van 4 tot 12 jaar in het reguliere onderwijs. Hoewel het basisonderwijs gevolgd kan worden vanaf 4 jaar, is het kind pas vanaf de vijfde verjaardag leerplichtig. Een school waar basisonderwijs wordt aangeboden, heet een basisschool. De basisschool bestaat sinds de Wet op het basisonderwijs, gepubliceerd in 1981, die per 1 augustus 1985 actief werd. Daarvóór bestond een onderverdeling in aparte kleuterscholen en lagere scholen, gericht op 4- t/m 6-, respectievelijk 6- t/m 12-jarigen – vaak in separate gebouwen of zelfs geheel onafhankelijke instellingen. 
Nederland telde medio 2021 bijna 6700 scholen voor primair onderwijs:
Voor kinderen die uitvallen binnen het basisonderwijs is een overstap naar het speciaal basisonderwijs of het speciaal onderwijs mogelijk. Basisonderwijs en speciaal basisonderwijs vallen onder de "Wet op het primair onderwijs" (WPO). Het speciaal onderwijs valt onder de Wet op de expertisecentra (WEC). Na het basisonderwijs volgt het voortgezet onderwijs.
Onderverdeling in bouwen.
De groepen 1 en 2 komen overeen met wat voor 1986 kleuterschool heette en de groepen 3 t/m 8 met de vroegere lagere school. De groepen 3 t/m 8 werden in die tijd aangeduid met "klassen 1 t/m 6".
Verder kunnen de acht leerjaren worden onderverdeeld in:
Groep 0.
Op sommige scholen wordt een groep 0 gevoerd voor de instromende kleuters, hetzij slechts op papier dan wel feitelijk fysiek gescheiden van groep 1. Na de zomervakantie kunnen zij verder in groep 1 waardoor dat officieel eerste leerjaar nooit langer duurt dan een schooljaar.
Groep 1.
Groep 1 is officieel het eerste leerjaar van de basisschool. Vaak worden dit de jongste kleuters genoemd. Dit zijn over het algemeen kinderen van 4 en 5 jaar. In uitzonderingssituaties mag een kind dat 3 jaar en 7 maanden oud is al naar groep 1 (of groep 0). Dit wordt door de betreffende school in overleg met de ouders bepaald.
Als een kind vier jaar wordt, heeft het na zijn verjaardag recht op onderwijs en mag het naar de basisschool. Vanaf vijf jaar geldt er een leerplicht. De nadruk ligt in deze groep op het spelend leren.
De leerling leert schrijfvaardigheid en gaat eenvoudige cijfers leren tellen. De sociale vaardigheid speelt een rol, zodat de leerling met andere leerlingen kan leren omgaan. Door middel van puzzels, kleuren en vormen leert de leerling ook aspecten zoals simpele probleemoplossing.
Groep 2.
Groep 2 is het tweede leerjaar van de basisschool. Dit zijn over het algemeen kinderen van 5 en 6 jaar. Deze kinderen zijn leerplichtig en worden ook wel oudste kleuters genoemd.
Groep 3.
Groep 3 is het derde leerjaar van de basisschool. Dit jaar volgt na de eerste twee kleuterjaren.
Vooral het aanvankelijk lezen en spellen en rekenen staan in groep 3 centraal. De leerlingen leren eenvoudige sommen uit te rekenen. Dit zijn over het algemeen kinderen van 5, 6 en 7 jaar. Ook beginnen op sommige basisscholen de kinderen met het leren van Engels wat als fundament dient voor het Engels in de hogere groepen.
Groep 4.
Groep 4 is het vierde leerjaar van de basisschool. In dit jaar leren de kinderen tellen tot 100, vermenigvuldigen, optellen en aftrekken, klokkijken en het schrijven van hoofdletters. Dit zijn over het algemeen kinderen van 6, 7 en 8 jaar.
Groep 5.
Groep 5 is het vijfde leerjaar van de basisschool. Dit zijn over het algemeen kinderen van 7, 8, 9 en 10 jaar.
Groep 6.
Groep 6 is het zesde leerjaar van de basisschool. In deze groep wordt aandacht besteed aan onder meer topografie van Nederland. Dit zijn over het algemeen kinderen van 8, 9, 10 en 11 jaar.
Groep 7.
Groep 7 is het zevende leerjaar van de basisschool. Dit is het eerste jaar waarin de leerling een begin maakt met Engels. Verder wordt de topografie van Europa behandeld. Ook krijgen de leerlingen op sommige scholen de entreetoets van het Cito. Dit zijn over het algemeen kinderen van 9, 10, 11 en 12 jaar.
Groep 8.
Groep 8 is het achtste en laatste leerjaar van de basisschool. Naast topografie van de wereld en Engels krijgen de leerlingen de geschiedenis van de twintigste eeuw als lesstof. Dit zijn over het algemeen kinderen van 11, 12 en 13 jaar. Wettelijk gezien kunnen kinderen tot hun veertiende op de basisschool blijven.
Deze groep staat voor een groot deel in het teken om de leerlingen zo goed mogelijk voor te bereiden op het voortgezet onderwijs. Veel basisscholen nemen een eindtoets af. Groep 8 wordt vaak afgesloten met een schoolreis, schoolkamp, eindfeest en/of musical.
Alle kinderen dienen aan het eind van groep 8 de fundamentele doelen voor taal en rekenen te hebben behaald, zoals beschreven in de uitwerking van de referentieniveaus (zie 1F).
Personeel.
Binnen de basisschool zijn verschillende functies:
Leerproces van de leerlingen.
Het is een basisschool wettelijk verplicht om een ononderbroken leerproces te garanderen voor iedere leerling. Indien een leerling uitvalt, is er de mogelijkheid tot extra hulp in de klas. In eerste instantie dient dit te worden gedaan door de leerkracht die de leertijd intensiveert voor de kinderen die een verhoogd risico lopen om uit te vallen. Dit kan worden gedaan door gebruik te maken van convergente differentiatie. Er kan ook een handelingsplan worden geschreven waarin staat wat de doelen van de extra hulp zijn en hoe deze bereikt denken te worden. De leerkracht kan hiervoor advies en begeleiding krijgen van de intern begeleider. Ook kan de leerling in enkele gevallen extra hulp krijgen buiten de eigen groep. Dit wordt doorgaans gedaan door de remedial teacher. Ook in het geval van hoogbegaafdheid of indien een leerling versneld door de leerstof kan gezien zijn IQ of vaardigheden, is bovenstaande hulp mogelijk.
Leerlingvolgsysteem.
Het volgen van de ontwikkeling van de leerlingen gebeurt met een leerlingvolgsysteem. Hiervoor maken de meeste scholen gebruik van ParnasSys. Deze uitgever heeft voor de verschillende vakken toetsen ontwikkeld die halfjaarlijks worden afgenomen vanaf groep 1. Aan de hand hiervan kan de leerkracht zien wat het ontwikkelingsniveau is van de leerling en in hoeverre de gegeven instructie en oefening dus effectief is geweest. Aan de hand hiervan kan de leerkracht zijn handelen verbeteren. De uitslagen worden genoteerd in het leerlingvolgsysteem.
Toetsscores zijn om te rekenen in een zogenaamde DLE. Hierbij staat iedere groep voor 10 DLE's, te beginnen bij groep 3 (leerjaar 1). Aan het eind van de basisschool heeft de leerling derhalve gemiddeld een DLE van 60. Naast het Cito brengen andere uitgevers en instituten toetsen op de markt, zoals de methode-onafhankelijke toetsen van het DLE-LVS leerlingvolgsysteem, die onderhand (2015) allemaal zijn vervangen door de reeks schoolvaardigheidstoetsen van Teije de Vos.
Sterk in opkomst is de ontwikkeling waarbij de school naast het vaardigheidsniveau van de leerling óók risicofactoren in beeld brengt. Dit met de bedoeling na te gaan of een kind een verhoogd risico loopt om uit te vallen. In dat geval kan de school een zogenaamde voorschotbenadering aan het kind geven om te zorgen dat het toch de fundamentele doelen bereikt.
Rapportage.
De school is verplicht om de vorderingen van de leerlingen te rapporteren naar de ouders of verzorgers. Meestal gebeurt dit in een zogenaamd rapportgesprek of tienminutengesprek.
Dit is een bespreking tussen leerkracht en ouder(s) waarin de leerkracht de leeropbrengsten bespreekt aan de hand van gestandaardiseerde toetsen. De leerkracht legt verantwoording af aan de ouders voor zijn handelen en betrekt tegelijkertijd ouders bij het leerproces van het kind. Daarnaast krijgt de leerling viermaal per jaar een rapport mee met daarop de behaalde resultaten, dat aan de ouders getoond dient te worden. Na het laatste rapport worden kinderen bevorderd tot de volgende groep of blijven zitten en doen dezelfde groep nog eens over. Indien dit laatste het geval is, is de school verplicht om aan te sluiten op de verschillende ontwikkelingsniveaus van de leerling om zodoende een ononderbroken leerproces te garanderen.
Doelen primair onderwijs.
In de Wet op het primair onderwijs en de Wet primair onderwijs BES staan welke vormingsgebieden de basisschool moet aanbieden. Hiervoor zijn kerndoelen geformuleerd.
Verder.
Daarnaast is de school verplicht om:
Leerlijnen en methoden.
Op een basisschool wordt gebruikgemaakt van een verschillende lesmethode voor de diverse vakken. Scholen krijgen budget van de overheid om eens in de 5 jaar lesmethoden te vervangen. Een school bepaalt zelf welke lesmethode zij aanschaft.
Een lesmethode bestaat uit een leerlijn waarin de doelen zijn uitgewerkt in concrete lessen, een handleiding, leerlingmaterialen zoals een werk- en een leerboek. Ook wordt er vaak gebruikgemaakt van bijbehorende computerprogramma's of internettoepassingen.
Ook kan er gebruik worden gemaakt van de schooltelevisie: didactische programma's voor alle groepen als aanvulling op de lessen.
Activiteiten.
Buiten het reguliere lesprogramma worden er op veel basisscholen bijzondere activiteiten georganiseerd zoals:
Feesten zoals verjaardag, Kerstmis, Sinterklaas, Carnaval, Pasen kunnen worden gevierd.
Ook kan op een basisschool worden gewerkt aan de hand van een bepaald thema zoals de seizoenen, dokter en ziekenhuis, beroepen, dieren, verkeer, Kinderboekenweek, speciale dagen zoals Vaderdag, Moederdag, dierendag. Hierin worden de leerdoelen van de verschillende ontwikkelingsgebieden (zoals rekenen, taal, etc.) aangeboden binnen de context van een thema (herfst, post, vakantie).
Richtingen.
Er zijn verschillende richtingen of 'denominaties' in het basisonderwijs:
Aantallen.
In het schooljaar 2005-2006 waren de leerlingen en vestigingen als volgt over de verschillende richtingen verdeeld:
Dagindeling.
Een basisschool heeft een vaste dagindeling van maandag tot en met vrijdag. Hoewel scholen redelijk vrij zijn om de schooltijden zelf te bepalen, starten de lessen op de meeste scholen rond 08:30 uur. In de loop van de ochtend wordt er een pauze gehouden waarin de kinderen buiten spelen op het schoolplein.
Tussen de middag gaan de kinderen of naar huis om te lunchen of blijven op school over en eten op school, vaak onder begeleiding van leerkrachten of ouders.
's Middags gaan de kinderen voor het tweede dagdeel tot ongeveer 15:15 uur naar school.
Het staat een school vrij om de middagpauze aan te merken als lestijd. Hiervoor is toestemming van de oudergeleding van de medezeggenschapsraad (MR) nodig. Het eetmoment wordt dan gecombineerd met een lesmoment dat duidelijk inrichting geeft aan de opgestelde leerdoelen.
In Nederland zijn de leerlingen meestal vrij op woensdagmiddag. De leerkrachten gebruiken deze tijd voor onderwijsinhoudelijke zaken.
Steeds vaker voeren scholen een continurooster in. Op weekdagen gaan kinderen van 8.30 tot 14.00 (of soms nog iets langer) naar school. Tijdens de middagpauze eten de kinderen met de leerkracht in de klas.
Schoolvakanties.
Basisscholen kennen diverse schoolvakanties:
Experiment flexibele schooltijden.
In Zandvoort is in 2008 een basisschool gestart met flexibele schooltijden en onderwijs en opvang. Hierdoor is deze school 50 weken per jaar geopend en geeft dus les tijdens de reguliere schoolvakanties. Lesuren in de zomervakantie tellen niet mee in het verplicht aantal uren onderwijstijd en maximaal vier schoolweken per jaar mogen bestaan uit minder dan vijf lesdagen. De minister van Onderwijs heeft op 6 april 2011 een driejarig experiment aangekondigd: "Ruimte voor scholen: verdere flexibilisering onderwijstijd". Hierin mogen tien proefscholen ook tijdens de zomervakantie les geven en meer korte schoolweken invoeren. Ze moeten zich wel houden aan de minimale onderwijstijd van 7.520 uur in acht jaar en de onderwijstijd evenwichtig verdelen over de dag en het jaar. Aan het eind van de basisschool moeten de leerlingen beschikken over de kennis en vaardigheden hebben die de wet voorschrijft. In augustus 2011 zijn 7 scholen gestart met het experiment. Op 1 augustus 2012 heeft het ministerie het experiment uitgebreid naar 15 scholen, waarvan de acht nieuw geselecteerde scholen het experiment twee jaar lang volgen.
Deze nieuwe vorm van basisonderwijs heeft veel aandacht via de massamedia gekregen.
Faciliteiten.
Soms beschikt een basisschool over een eigen schoolbibliotheek, mediatheek of documentatiecentrum. Vrijwel alle scholen beschikken over een gymzaal (dicht) bij de school voor het vak gymnastiek of lichamelijke opvoeding. Scholen zonder gymzaal maken voor de gymlessen vaak gebruik van een nabijgelegen sporthal of de gymzaal van een naburige school. Hierbij wordt dan vooraf afgesproken wanneer men hier dan terechtkan.
Organogram.
Een school wordt geleid door een schooldirecteur. Bij zelfstandige scholen wordt deze ondersteund door een secretariaat. Bij een scholenstichting is er vaak een stafbureau.
Elke school heeft een intern begeleider (ib'er).
Medezeggenschap.
Basisscholen hebben een medezeggenschapsraad. Hierin zijn leerkrachten en ouders vertegenwoordigd en wordt beleid medebepaald. In de gemeenschappelijke medezeggenschapsraad (gmr) van een scholenstichting heeft veelal zowel een ouder als een leerkracht van iedere school zitting. 
Onder hun algemene bevoegdheden vallen de volgende drie rechten: het recht op overleg, het initiatiefrecht en het recht op informatie. Een bijzondere bevoegdheid betreffen de instemmingsbevoegdheden en adviesbevoegdheden bij bepaalde beleidsonderwerpen. Deze bevoegdheden zijn vastgelegd in de Wet op de medezeggenschap (WMS).
Bestuur.
Aan de top van de organisatie staat het bestuur en daarboven de raad van toezicht. Het salaris van de bestuurders valt onder de Wet normering topinkomens (WNT).
Ondersteunend en onderwijzend personeel.
De leerkrachten, ofwel juffen en meesters, en de klassenassistenten zijn degenen die de lessen verzorgen. Soms zijn er voor speciale vakken aparte leerkrachten, zoals voor lichamelijke opvoeding of voor creatieve vakken.
Ouderparticipatie.
Op veel scholen in Nederland voeren ouders ondersteunende taken uit, zoals klasse-ouder, leesouder, controle op hoofdluis en het begeleiden van excursies of andere uitstapjes en activiteiten.

</doc>
<doc id="18053" url="https://nl.wikipedia.org/wiki?curid=18053" title="Elektrisch veld">
Elektrisch veld

Elektrische ladingen kunnen op twee manieren krachten op elkaar uitoefenen: elektrisch en magnetisch. Het elektrisch veld beschrijft naar grootte en richting elektrische krachten in de ruimte bij een gegeven ruimtelijke ladingsverdeling.
Elektrische ladingen oefenen altijd een kracht op alle andere ladingen in het universum uit. Met toenemende onderlinge afstand nadert die kracht tot nul. De kracht waarmee twee ladingen elkaar aantrekken kan met de wet van Coulomb worden berekend. De kracht die een eenheidslading, dat wil zeggen een puntlading met de ladingseenheid als lading, in een punt ondervindt noemt men de elektrische veldsterkte formula_1 in dat punt.
Beschrijving.
Een elektrisch veld kan worden gevisualiseerd met een reeks denkbeeldige veldlijnen waarvan de richting op elk punt hetzelfde is als die van het veld, een concept geïntroduceerd door Michael Faraday, wiens term 'krachtlijnen' soms nog steeds wordt gebruikt. Deze vergelijking heeft de nuttige eigenschap dat de veldsterkte evenredig is met de dichtheid van de veldlijnen. Ook kan uit deze veldlijnen de grootte en richting van de kracht die op een lading inwerkt afgelezen worden.
Veldlijnen als gevolg van niet bewegende (stationair) elektrische ladingen hebben de volgende eigenschappen:
Zijn de sterkte en richting constant dan spreken we van een statisch veld. De studie van elektrische velden gecreëerd door stationaire ladingen wordt de elektrostatica genoemd, terwijl die van beweegbare ladingen de elektrodynamica wordt genoemd.
Definitie.
(De sterkte van) het elektrische veld formula_1 in een punt van de ruimte wordt gegeven door:
waarin formula_4 een (kleine) proeflading in het gegeven punt is en formula_5 de (vectoriële) kracht op de proeflading. De afgeleide SI-eenheid van de elektrisch veldsterkte is volt per meter (V/m), die gelijk is aan een newton per coulomb (N/C).
Bij een gegeven elektrische veldsterkte formula_1 wordt de elektrische kracht formula_5 op een lading formula_4 in een punt van de ruimte gezien de bovenstaande definitie uiteraard gegeven door:
Voorkomen.
Bij een gegeven ladingsdichtheid formula_10 kan het elektrische veld in het punt formula_11 worden bepaald aan de hand van de integraal:
Een elektrisch veld is er volgens de wetten van Maxwell ook bij een verandering van een magnetisch veld.
Puntlading.
Volgens de wet van Coulomb is het elektrische veld van een puntlading formula_4 in de oorsprong en een plaatsvector formula_14 gelijk aan:
Daarin is formula_16 de lengte van de plaatsvector en formula_17 de elektrische veldconstante.
De kracht moet voor ladingsverdelingen over een eindige ruimte over die ruimte worden geïntegreerd. De schaalfactor formula_18 hangt samen met de definitie van de elektrische verplaatsing formula_19, die in vacuüm gelijk is aan formula_20.
Het elektrische veld is een vectorgrootheid die ook kan worden uitgedrukt als de gradiënt van de scalaire elektrische potentiaal. Het is de gewoonte om deze gradiënt een minteken te geven, zodat het elektrische veld wijst in de richting van de afnemende potentiaal:
Het scalaire elektrische potentiaalveld rondom een puntlading formula_4 is dus gelijk aan minus de integraal van formula_23 over formula_24:
Deze uitdrukking is ook lineair in formula_4. De potentiaalvelden van verschillende ladingen kunnen dus worden opgeteld.
Het elektrisch veld is in de afwezigheid van magnetische veld een conservatieve kracht, omdat formula_27 en formula_28 voor een bepaalde ladingsverdeling alleen van de plaats afhangen. Dit houdt in dat de volgende equivalente uitdrukkingen ook geldig zijn
De kringintegraal over een willekeurige gesloten kromme en de rotatie in elk punt van het elektrische veld zijn dus gelijk aan nul. Deze laatste betrekking volgt ook uit de wetten van Maxwell voor de elektrodynamica als daarin alle afgeleiden naar de tijd nul worden gesteld. Een lading zal in tijdafhankelijke situaties niet alleen elektrische veldsterkte ondervinden, maar ook magnetische.

</doc>
<doc id="18054" url="https://nl.wikipedia.org/wiki?curid=18054" title="Lading">
Lading



</doc>
<doc id="18055" url="https://nl.wikipedia.org/wiki?curid=18055" title="Halfgeleidertechnologie">
Halfgeleidertechnologie



</doc>
<doc id="18064" url="https://nl.wikipedia.org/wiki?curid=18064" title="Zwartvoetpinguïn">
Zwartvoetpinguïn

De zwartvoetpinguïn of brilpinguïn ("Spheniscus demersus") is een vogel uit de familie van de pinguïns (Spheniscidae). De wetenschappelijke naam van de soort werd in 1758 als "Diomedea demersa" gepubliceerd door Carl Linnaeus. De naam 'demersa' betekent 'ondergedompeld'. Het is de enige pinguïn die broedt in Afrika: de soort komt enkel voor langs de Zuid-Afrikaanse en Namibische kust.
Veldkenmerken.
De zwartvoetpinguïn heeft een zwarte rug en flanken en witte buik en keel. Over de buik, van de flanken tot het begin van de keel, loopt een zwarte, hoefijzervormige streep. Dit is in de regel een enkele streep, maar sommige individuen hebben een dubbele. De vleugels zijn aan de bovenzijde zwart, aan de onderzijde gevlekt. Ook de kop heeft een zwart-wit patroon. Het gezicht is zwart. Opvallend aan deze pinguïn is een naakte, roze vlek die van boven hun ogen richting de bovensnavel loopt. Om die reden kreeg de soort in het Afrikaans de naam "brilpikkewyn". 'Pikkewijn' is een oud-Nederlands woord voor pinguïn. Vanaf deze naakte plek loopt een grote witte streep als een wenkbrauw over de ogen, via de zijkant van de kop richting de witte keel. De snavel van de zwartvoetpinguïn is stevig en grijs-zwart. De poten zijn zwart.
Jonge dieren zijn dof grijsbruin. De buik is wit, maar de witte wenkbrauw ontbreekt.
De zwartvoetpinguïn wordt ongeveer 60 tot 70 cm lang.
De luide roep van de zwartvoetpinguïn lijkt op het gebalk van een ezel. Hieraan dankt de vogel zijn vroegere Engelse naam, "Jackass penguin" ("ezelspinguïn"). In het Nederlands kennen we overigens een andere pinguïnsoort die de naam ezelspinguïn draagt. De kuikens sissen bij gevaar.
Verspreiding en leefgebied.
De zwartvoetpinguïn is endemisch in zuidelijk Afrika. Hij leeft enkel langs de kustwateren van Zuid-Afrika en Namibië, waarlangs de Benguelastroom stroomt. Dwaalgasten komen noordwaarts voor tot Zuid-Angola en oostwaarts tot Natal en Zuid-Mozambique. De zwartvoetpinguïn is de enige nog levende pinguïnsoort die langs de Afrikaanse kust broedt. In de prehistorie kwamen er nog andere soorten in Afrika voor.
Deze pinguïnsoort vormt kolonies op achttien eilanden vlak voor de kust, maar ook op enkele plekken op het vasteland. Een van de kolonies ligt bij Simonstad, ten zuiden van Kaapstad.
Gedrag.
De zwartvoetpinguïn is een uitstekende zwemmer, die onder water snelheden van 20 km/u kan halen.
Hij eet kleine vis als ansjovis, kleine kreeftachtigen, en inktvissen. Ze foerageren voornamelijk overdag op zee, vaak in groepjes. Voor het foerageren begeeft hij zich in de regel niet ver van de kust af, meestal tot 15 km, zelden tot 100 km. De pinguïns blijven aan het wateroppervlak, maar houden regelmatig hun kop onder water om prooien te vinden. Zodra iets is ontdekt, duikt het gehele groepje onder.
Het is een groepsdier, dat rust en broedt in grote kolonies. Hoewel de soort zich het gehele jaar door kan voortplanten, vindt dit meestal plaats in de zuidelijke zomer. In november en december breekt de baltstijd aan. Het mannetje heeft in de balts zijn kop omhoog en laat een minuut lang een steeds luider wordende, balkende roep horen, zijn vleugels horizontaal gespreid. Zijn borst richt hij naar het vrouwtje van zijn keuze. Dit werkt aanstekelijk: als één mannetje begint, volgen vaak ook de andere pinguïns. De balts vindt voornamelijk in de schemering plaats.
Het nest wordt gegraven in zandige grond of guano onder een struik of kei. Ook maakt hij gebruik van bestaande holen of holtes tussen rotsen. In de buurt van menselijke nederzettingen maakt hij soms ook een nest onder een woning of pier. In het nest legt het vrouwtje soms een, vaak twee eieren, die afwisselend door het vrouwtje en het mannetje worden bebroed. Na 38 dagen komen de eieren uit.
Status.
De zwartvoetpinguïn was een lokaal algemene pinguïnsoort. De aantallen zijn de afgelopen jaren drastisch gedaald, van 69.000 in 1979–1980 naar iets meer dan 25.000 in 2009, een daling van 60,5%. In 2023 resteerden nog maar circa 8.000 broedparen, oftewel hooguit 20.000 vogels. Daarom staat deze vogelsoort sinds 2024 als ernstig bedreigd ("kritiek") op de Rode lijst van de IUCN.
De belangrijkste oorzaak van de achteruitgang is overbevissing van zijn belangrijkste prooidieren. Ook olievlekken eisen hun tol. In het verleden had de soort ook te lijden onder guanowinning en eierrapen, maar dit is tegenwoordig verboden.
In verscheidene dierentuinen, waaronder Artis, Burgers' Zoo, AquaZoo Leeuwarden, Safaripark Beekse Bergen, Aachener Tierpark en ZOO Antwerpen is de soort gehuisvest in kolonieverband. Een aantal tuinen onderhoudt een fokprogramma dat door Artis wordt gecoördineerd voor Europa.

</doc>
<doc id="18065" url="https://nl.wikipedia.org/wiki?curid=18065" title="Friese Hempolders">
Friese Hempolders

De Friese Hempolders zijn polders die in de 12e eeuw en 13e eeuw in Friesland werden aangelegd, langs de zuidrand en gedeeltelijk de oostrand van de voormalige Middelzee.
De Middelzee was toen al dichtgeslibd en had haar waterafvoerende functie verloren. Bovendien werd ook begonnen met het ontginnen van de veengebieden. Daardoor kregen de gebieden tussen de veengebieden en de dichtgeslibde Middelzee veel water te verwerken dat ze moeilijk konden afvoeren. Daarom werden deze gebieden ingedijkt. De naam van de zuidelijke en oostelijke dijk (tussen de hempolder en de veengebieden) is vaak "Hemdijk" en "Griene Dyk".
Enkele Hempolders:

</doc>
<doc id="18067" url="https://nl.wikipedia.org/wiki?curid=18067" title="Encyclopedist">
Encyclopedist

De term encyclopedisten (Frans: encyclopédistes) wordt over het algemeen gebruikt als benaming voor een groep Franse 18e-eeuwse wetenschappers en filosofen die samenwerkten aan de productie van de "Encyclopédie", onder de regie van Denis Diderot en Jean Le Rond d'Alembert. Zij schreven de Franstalige Encyclopédie, de eerste moderne encyclopedie, en brachten, met soms zeer kritische noten, structuur aan in de kennis.
De encyclopedisten worden als een filosofische stroming beschouwd omdat zij, los van de universiteiten die onder controle stonden van theologen, kennis verzamelden, zin en onzin scheidden, en zeer kritisch stonden ten opzichte van de
kerken en hun machtsuitoefening, de absolute vorsten en het alom heersende bijgeloof.
Het was een wens van de redacteuren dat als de beschaving volledig vernietigd zou worden, de mensheid haar aan de hand van de Encyclopédie weer kon herstellen. De Encyclopédie werd gezien als een verzamelpunt voor informatie en een polemisch arsenaal.
De encyclopedisten hebben veel bijgedragen aan de Europese verlichting. De encyclopedie toonde hoe de wereld door mechanische wetmatigheden werd bepaald en dat natuurwetten onveranderlijk zijn. Dat stond haaks op het magische denken van de kerken en de middeleeuwen.
Andere encyclopedieschrijvers.
Het enkelvoud "encyclopedist" wordt nu gebruikt als een algemene term voor een persoon die meehelpt een encyclopedie te schrijven, doorgaans als "encyclopedisten" of "Encyclopædisten" geschreven.

</doc>
<doc id="18068" url="https://nl.wikipedia.org/wiki?curid=18068" title="Denis Diderot">
Denis Diderot

Denis Diderot (Langres, 5 oktober 1713 – Parijs, 31 juli 1784) was een Frans schrijver en filosoof, kunstcriticus en een prominente persoonlijkheid in de radicale "Verlichting" zoals Baruch Spinoza (1632-1677) en Pierre Bayle (1647-1706). Hij was tussen 1750 en 1776 met Jean le Rond d'Alembert redacteur van de "Encyclopédie". Hij schreef ongeveer 6.000 van de 72.000 artikelen. In 1773 ondernam hij een journalistieke reis door Holland. Diderot was voor de vrijheid van meningsuiting en godsdienst en droeg bij aan de literatuur met zijn "Jacques le Fataliste", een satirische roman waarmee hij de conventies over romans aan de kaak stelde en de vrije wil onderzocht.
Jeugd en jonge jaren.
Denis Diderot werd geboren in Langres. Zijn vader – Didier Diderot – was een welgestelde smid, gespecialiseerd in het vervaardigen van messen en chirurgijninstrumenten. Didier was gehuwd met Angélique Vigneron en kreeg met haar zeven kinderen. Denis Diderot werd als tweede zoon (de eerste stierf kort na de geboorte) geboren. Zijn oudste zus Denise werd in 1715 geboren. Van de drie overige zussen Cathérine (1716-1718), nogmaals Cathérine (1719-??) en Angélique (1720-1748) ging de laatste tegen de wil van haar ouders in een ursulinenklooster. Met de geboorte van zijn broer Didier-Pierre, die priester en kanunnik werd, in 1722 was het gezin voltooid.
In Langres bezocht de jonge Denis het college van de Jezuïeten, die tot 1762 het monopolie op het onderwijs in Frankrijk bezaten (in 1762 werd de orde in Frankrijk verboden en de ca. 200 colleges werden gesloten).
Op 22 augustus 1726 ontving Denis op dertienjarige leeftijd zijn tonsuur en werd hij tot clericus gewijd. Deze jeugdige wijding kan te maken hebben met het lucratieve kerkelijke ambt dat zijn oom vervulde. Wellicht hoopte men dat Denis als zijn opvolger naar voren kon worden geschoven. De vroege dood van deze oom zette in ieder geval een streep door deze rekening.Rond 1729 vertrok Denis Diderot naar Parijs om zijn studie voort te zetten. De periode van 1728 tot 1732 is slecht gedocumenteerd. Vast staat wel, dat hij gedurende deze periode het Collège d'Harcourt bezocht om vervolgens theologie aan de Sorbonne te studeren.
In ieder geval ontving hij op 6 augustus 1735 een getuigschrift van de Universiteit van Parijs, voor de succesvolle tweejarige studie filosofie en driejarige studie theologie.
Diderot brak zijn verdere studie theologie af, studeerde enige tijd rechten en had van 1737 tot 1742 een min of meer ongebonden bestaan. Hij was enige tijd procureursklerk, huisleraar, gaf her en der lessen en wijdde zich aan "studie" in het algemeen.
Hij leefde van de hand in de tand en moest meerdere malen – tot wanhoop van zijn vader – een beroep doen op geldelijke steun van zijn ouders.
Ondanks dit alles ging zijn aandacht in toenemende mate uit naar de literatuur. Hij bezocht regelmatig de theaters, leerde Engels en plaatste enkele artikelen in de Mercure de France – als eerste een stuk over M. Basset in januari 1739.
Tegen het einde van de jaren 1739 annoteerde hij de vertaling van "Essay on Man" van Alexander Pope door Étienne de Silhouette. Dit was de eerste stap naar zijn werkzaamheden als vertaler.
Huwelijk en vroege werken.
In 1742 vond de eerste ontmoeting tussen Diderot en Jean-Jacques Rousseau plaats, het begin van een hechte (maar uiteindelijk gedoemde) vriendschap. In datzelfde jaar reisde Diderot naar Langres om zijn ouders toestemming en een kleine toelage te vragen voor zijn voorgenomen huwelijk met Anne-Antoinette Champion (1710–1796). Als antwoord daarop lieten zijn ouders hem met een lettre de cachet opsluiten in een klooster in de buurt van Troyes. Zij waren tegen het huwelijk van hun zoon met de drie jaar oudere, eenvoudige, onbemiddelde koopvrouw van linnen en kant. Binnen een paar weken wist Diderot te ontsnappen. Hij keerde naar Parijs terug.
In 1743 verscheen zijn eerste vertaling uit het Engels, een boek over de Griekse geschiedenis van Temple Stanyan. In datzelfde jaar trad hij – op dertigjarige leeftijd – heimelijk en zonder ouderlijke toestemming in het huwelijk met Anne-Antoinette. Het huwelijk werd voltrokken op 6 november 1743 in de Église Saint-Pierre-aux-Bœufs. Het huwelijk van Diderot was passioneel en ongelukkig. Precies negen maanden na de huwelijksvoltrekking werd in 1744 hun eerste dochter Angelique geboren. Het meisje stierf enige weken later.
Diderot werkte intussen aan zijn tweede vertaling: "Essai sur le mérite et la vertu", vrij naar het gelijknamige werk van Shaftesbury. Zijn neiging om contraire posities in te nemen bleek uit de wijze waarop hij als opposant van de verdediger van de religie van de rede, de positie van de openbaring en daaruit voortvloeiende mogelijkheden innam.
In 1746 werd Diderots tweede kind François Jacques Denis geboren. Ook hij stierf kort na de geboorte.
Ongeveer in dezelfde periode begon Diderot samen met twee collega's – François-Vincent Toussaint en Marc-Antoine Eidous – aan de vertaling van het boek "Medicinal Dictionary" (1746-1748) van Robert James (1703-1776). Diderot deed hiermee een waardevolle ervaring op voor zijn later uit te geven "Encyclopédie".
In zijn eerste originele werk "Pensées philosophiques" (Den Haag, 1746) keerde hij zich tegen de in Frankrijk heersende geloofsopvatting. Het parlement zag dit werk als een aanval op het Christendom en gaf de scherprechter opdracht het op de brandstapel te gooien. Daarmee was de publieke belangstelling voor dit werk een feit.
Het in 1747 geschreven "La promenade du sceptique" werd voordat het uitgegeven werd in beslag genomen. Dit boek verscheen uiteindelijk pas geruime tijd na Diderots dood in druk en wel in het vierde deel van zijn "Mémoires, correspondance et ouvrages inédits" (Parijs, 1830).
Volgend op zijn publicaties ontwikkelde zich een vriendenkring rond Diderot, die wekelijks in het hôtel du Panier Fleuri, nabij het Palais-Royal, samen dineerde. Naast Diderot waren Jean-Jacques Rousseau, Jean le Rond d'Alembert en Étienne Bonnot de Condillac vaste disgenoten.
De boekverkoper en drukker André Le Breton (1708-1779) benaderde Diderot voor de vertaling in het Frans van Ephraim Chambers' "Cyclopaedia, or Universal Dictionary of Arts and Sciences" (Londen, 1728). Diderot accepteerde de opdracht. Tijdens de vertaling zetten zijn creatieve geest en heldere visie hem aan tot een herdefinitie van het werk. Hij overtuigde Le Breton ervan om zich niet te beperken tot een loutere vertaling van de "Cyclopaedia", maar om een nieuw werk te publiceren. Hierin zouden alle actieve schrijvers, ideeën en kennis verzameld worden. Zijn enthousiasme voor het project sloeg over naar zijn uitgevers, die de benodigde middelen verzamelden om dit - veel groter dan gepland - te financieren. Terwijl de benodigde toestemming van de overheid werd verkregen, werd Jean le Rond d'Alembert in 1748 overgehaald om als collega van Diderot de hoofdredactie van de "Encyclopédie" te voeren.
In datzelfde jaar publiceerde Diderot zijn in oriëntaalse verteltrant vervatte roman: "Les Bijoux indiscrets"; een allegorie op het Franse hof, die zich afspeelt in Kongo. Volgens de dochter van Diderot schreef hij deze roman op aandringen van zijn minnares Madeleine d'Arsant de Puisieux met wie hij van 1746 tot circa 1750 een liaison had.
Diderot verhuisde naar het Quartier Latin en vestigde zich op de Rue de l'Estrapade 3, waar hij eind juli 1749 gearresteerd werd.
Château de Vincennes (van 24 juli tot 3 november 1749).
Het door Diderot verkondigde Materialisme in zijn "Lettre sur les aveugles à l'usage de ceux qui voient" [Brief over de blinden ten nutte van de zienden] (Londen, 1749) leidde ertoe, dat de censuur Diderot – die al enige tijd in het oog werd gehouden – als een gevaarlijk personage beschouwde. Het boek werd verboden en op bevel van Nicolas René Berryer – die ook het manuscript van "La promenade du sceptique" in beslag nam – verdween Diderot voor meer dan drie maanden als gevangene in het Château de Vincennes.
Met de "Lettre sur les aveugles" leerde de wereld Diderot kennen als een vermetel en origineel denker. Het onderwerp van de verhandeling vormde de discussie over het onderlinge verband tussen de rede en de kennis verkregen door gewaarwording (via de zintuigen). De titel roept op een ironische wijze ook twijfel op over de vraag wie nu in deze discussie precies "de blinden" zijn. Diderot voert een blinde Engelse wiskundige op, genaamd Saunderson, die betoogde dat – ervan uitgaande dat kennis ontspruit aan de zintuigen – de wiskunde de enige vorm van kennis is waarover hij en een ziend persoon overeenstemming konden vinden. De suggestie werd gedaan dat blinden kunnen leren lezen met het gebruik van hun tastzin.
Wat de "Lettre sur les aveugles" verder zo opmerkelijk maakt, is de heldere, weliswaar niet nader uitgewerkte, uiteenzetting over de theorie van genetische variabiliteit en natuurlijke selectie.
Tijdens zijn gevangenschap ontving Diderot bijna dagelijks bezoek van Jean-Jacques Rousseau, in die tijd zijn beste en meest volhardende vriend. Onderweg naar Diderot kreeg Rousseau zijn fameuze ingeving, resulterend in zijn "Discours sur les sciences et les arts". Met deze verhandeling gaf Rousseau in 1750 het winnende antwoord op de door de Academie van Dijon gestelde prijsvraag, of "de wetenschappelijke vooruitgang en die in de kunsten bijdragen aan het corrumperen of aan het zuiveren van de zeden?"
In zijn verhandeling stelde Rousseau dat de vooruitgang van kunst, letteren en wetenschap ernstige vijanden zijn van de moraal. Hij toonde zich een tegenstander van de vooruitgang, die door zijn vrienden werd nagestreefd. In 1758 leidde dit verschil van inzicht tot een breuk met Diderot.
Op initiatief van Voltaire kwam Émilie du Châtelet tussen bij de gouverneur van Vincennes, die een familielid van haar was, zodat de condities van Diderots gevangenschap werden verlicht. Nietttemin was hij erdoor getraumatiseerd. Na diverse verzoeken van zijn uitgevers en een schriftelijke verklaring, waarin hij beloofde nooit meer iets nadeligs over de religie te schrijven (met als resultaat dat zijn meest controversiële werken pas na zijn dood gepubliceerd zouden worden), werd Diderot na meer dan drie maanden uit de kerkers van het Château de Vincennes ontslagen.
Tijdens zijn gevangenschap had Diderot aan de "Encyclopédie" kunnen doorwerken, hoewel de uitgevers hun betalingen aan hem uitstelden tot na zijn vrijlating.
De Encyclopédie 1750-1765.
In 1750 stelt Diderot een – over heel Europa verstuurde – prospectus op, waarin hij geïnteresseerden oproept om in te tekenen op de uit te geven "Encyclopédie". In datzelfde jaar begint zijn drie decennia durende vriendschap met Friedrich Melchior Grimm (1723-1807), een Duitse baron, die zich enige jaren eerder in 1748 in Parijs heeft gevestigd.
In 1751 wordt Diderot voorgedragen als lid van de Pruisische Academie van Wetenschappen. In datzelfde jaar, op 28 juni 1751, verschijnt het eerste deel van de "Encyclopédie ou Dictionnaire raisonné des sciences, des arts et des métiers" [Encyclopedie of beargumenteerd woordenboek van de wetenschappen, kunsten en beroepen] in een oplage van 2075 exemplaren. De inleiding -het "Discours Preliminaire"- is geschreven door d'Alembert.
De "Encyclopédie" is een onorthodox werk met – voor die tijd - vooruitstrevende ideeën.
Diderot stelt daarin: "Een encyclopedie moet het ontbreken van een dergelijk project tot nu toe goed maken en moet niet alleen de velden van huidige academische wetenschappen, maar iedere tak van de menselijke kennis omvatten".
Het bestrijken van alle kennisvelden "zal de kracht geven om de gangbare denkwijzen van mensen te veranderen".
Diderot wil alle mensen de mogelijkheid geven hun kennis te vermeerderen en – in zekere zin – elk individu toestaan iedere kennisbehoefte in deze wereld te bevredigen.
Het werk omvat naast de expertise van geleerden en academici in hun respectieve disciplines, de kennis over handel en ambacht van de gewone man, in een poging om alle kennis uit deze tijd samen te brengen en te condenseren tot bruikbare informatie voor iedereen. De encyclopedisten fungeren als een collectief ("la société de gens de lettres" met 140 participanten) om dit project tot een goed einde te brengen.
Ze werken (ook) individueel om zich niet te hoeven conformeren aan het maatschappelijk gangbare en verzamelen een grote hoeveelheid informatie over een onderwerp vanuit verschillende standpunten, methodes en filosofieën.
De nadruk wordt gelegd op een overvloed aan kennis over ieder onderwerp en voorzien van tegenstrijdigheden en details, waardoor de grootst mogelijke kennis over het onderwerp verkregen kan worden. Alle mensen moeten profijt hebben van de verzamelde inzichten, deze dienen als middel tot verbetering van de maatschappij (als geheel) en van het individu (op zich).
Vanaf het begin wordt Diderots werk geplaagd door controversen. De "Encyclopédie" is een succes voor de boekhandel, maar nadat in 1752 het tweede deel verschijnt, signaleren de Jezuïeten en de Sorbonne daarin onchristelijke tendensen en bewerkstelligen dat de koninklijke vergunning wordt ingetrokken.
Vanaf dat moment moet Diderot alle bijdragen bij de censuur inleveren. Tot zijn geluk heeft hij echter een machtige medestander Chrétien-Guillaume de Lamoignon de Malesherbes, het hoofd van de censuur. Malesherbes, integer en intelligent, is een overtuigd royalist, die ondanks zijn functie tegen de repressie is en deze tot een minimum beperkt.
Door zijn steun en die van andere hooggeplaatste personen, zoals Madame de Pompadour (de maîtresse van Lodewijk XV), die fel tegen de Jezuïeten was, enige ministers en vele invloedrijke vrijmetselaars kunnen tussen 1753-1756 – zonder koninklijke vergunning – vier opeenvolgende delen verschijnen.
Hoewel een aantal bronnen Diderot als lid van de Vrijmetselaars noemen, schijnt hij de initiatie als vrijmetselaar niet te hebben ontvangen.
Vast staat wel, dat Diderot tijdens zijn leven door vrijmetselaars werd omgeven: Louis de Jaucourt, André Le Breton, Montesquieu, Jean-Baptiste Greuze, Claude-Adrien Helvétius, Friedrich Heinrich Jacobi, Voltaire, Otto Hermann von Vietinghoff, Carlo Goldoni.
De komende twintig jaar zijn niet alleen een tijd van onophoudelijk zwoegen, maar ook van kwellende vervolging en deserterende vrienden.
In 1753 wordt zijn dochter Angélique geboren, het enige van de drie kinderen, dat de nu veertigjarige Diderot, zal overleven. Omstreeks diezelfde tijd raakt Diderot bevriend met Paul Henri Thiry d'Holbach, die zijn vrienden – intellectuelen en kunstenaars, die samen de kern van dissidente avant-garde vormen – tweemaal per week placht uit te nodigen voor een gezamenlijk diner in een van zijn huizen in Parijs of Grandval.
In 1754 verhuist het gezin naar een grotere woning aan de Rue Taranne. Het intussen afgebroken huis bevond zich tegenover het Café de Flore op de Boulevard St. Germain, dat zijn bekendheid dankt aan Jean-Paul Sartre en de avant-gardistische existentialisten uit de jaren 50 van de twintigste eeuw.
Omstreeks 1755 ontmoet Diderot Sophie Volland (1716-1784) met wie hij voor de rest van zijn leven een liaison zal hebben. Deze verhouding is de bron voor het na zijn dood in de "Mémoires, correspondance et ouvrages inédits" (1841) gepubliceerde "Correspondance en lettres à Sophie Volland".
Dit is ook de periode waarin Diderot begint met het schrijven van toneelstukken, zoals "Le Fils naturel" (1757), "Le Pėre de famille" (1758). In het eerste stuk worstelt een jongeman deugdzaam met zijn gevoelens voor de bruid van zijn vriend, op wie hij tegen zijn wil verliefd is geworden en die zich op haar beurt ook tot hem magisch aangetrokken voelt (terwijl ze zich op het einde als zijn halfzuster openbaart). In het tweede stuk geeft een vader – die eigenlijk, volgens de conventies, passende huwelijken voor zijn beide kinderen nastreeft – na lange innerlijke strijd, toe aan de wens van zijn kinderen om uit liefde te trouwen (ook dit blijken uiteindelijk maatschappelijk geaccepteerde huwelijken te zijn).
Diderot continueert zijn werkzaamheden aan de "Encyclopédie" en raakt steeds opnieuw in controversen verwikkeld.
De geestelijkheid verafschuwt de "Encyclopédie", die door hen als een steeds sterker wordend bolwerk van hun filosofische vijanden wordt gezien. Tegen 1757 is het aantal intekenaars gestegen van 2.000 naar 4.000, een indicatie voor de groeiende populariteit, invloed en macht. De regerende sociale klasse (aristocratie) en kerk zien de "Encyclopédie" als een bedreiging voor hun positie.
De "Encyclopédie" stelt dat de mensen van nature gelijk zijn en verkondigt de doctrine dat het grootste belang van de landsregering bij het gewone volk hoort te liggen, de juistheid van religieuze tolerantie, de vrijheid van gedachte en de waarde van wetenschap en nijverheid worden als vanzelfsprekend beschouwd.
Het geloof vat post, dat de "Encyclopédie" het werk is van een groep samenzweerders tegen de samenleving en dat de open publicatie van deze gevaarlijke ideeën hen aan kracht doet winnen. In 1759 wordt de "Encyclopédie" dan ook per koninklijk decreet verboden. Nog in datzelfde jaar zet paus Clemens XIII het op de Index. Het werk aan de "Encyclopédie" gaat desondanks door. De moeilijkheden nemen echter verder toe, omdat vanaf nu alle activiteiten clandestien plaats moeten vinden.
Jean le Rond d'Alembert trekt zich terug uit de onderneming en andere prominente leden, zoals Anne-Robert-Jacques Turgot, Baron de Laune, weigeren om verder mee te werken aan een boek dat een slechte reputatie heeft gekregen.
Diderot wordt aangehouden en zijn huis wordt doorzocht naar gereed liggende artikelen.
De huiszoeking blijkt vruchteloos, er worden geen manuscripten aangetroffen. Deze zijn voorafgaand aan de huiszoeking verborgen in het huis van een niet voor de hand liggende medestander – Malesherbes, de hoofdcensor – die opdracht tot de huiszoeking heeft gegeven.
In 1759 overlijdt Diderots vader. Voor het regelen van de nalatenschap reist Diderot af naar Langres. Tijdens dit verblijf hervindt Diderot zijn geboortegrond en overdenkt hij de onkreukbaarheid van zijn vader. Dit resulteert in een aantal belangrijke geschriften, zoals "Voyage à Langres" en "L'Entretien d'un père avec ses enfants".
Vanaf datzelfde jaar levert Diderot regelmatig bijdragen aan het sinds 1753 door Grimm uitgegeven "Correspondance Littéraire". Zo verzorgt Diderot o.a. het verslag van de jaarlijkse tentoonstelling van de leden van de Académie royale de peinture et de sculpture, de zogenaamde "Salons", in dit tweewekelijks verschijnende bulletin.
1759 betekent ook een breuk in de publicaties van Diderot. Schuw geworden door de steeds weer oplaaiende repressie kiest hij ervoor om tot zijn dood nagenoeg geen eigen werk te publiceren. Zelfs "de Salons" verschijnen eerst in de 19e eeuw in druk.
Nadat d'Alembert zich heeft teruggetrokken blijft Diderot als enige hoofdredacteur van de "Encyclopédie" over. Vanaf nu wordt dit immense karwei ondergronds, door hem alleen en onder voortdurende bedreiging voltooid.
Hij beschadigt zijn gezichtsvermogen bij de correcties van de drukproeven en de redactie van door derden geschreven bijdragen.
Tot 1759 zijn de eerste zeven delen verschenen, de publicatie van de laatste 10 delen tekst, samen met vijf delen met afbeeldingen, zal pas in de jaren 1765/1766 plaatsvinden.
Intussen leert de regering de inkomsten aan deviezen – die ondanks de Zevenjarige Oorlog en de Franse en Indiaanse Oorlog (1756–1763), uit de verkoop van de "Encyclopédie" in heel Europa, binnenkomen – te waarderen. Onderhands wordt Diderot dan ook gestimuleerd om met publicatie verder te gaan, terwijl ook Malesherbes hem blijft ondersteunen.
In 1762 worden de jezuïeten, op gezag van het parlement, uit Frankrijk verdreven en ontstaat er een liberaler politiek klimaat. Tot zijn grote ongenoegen ontdekt Diderot in 1764, dat zijn uitgever Le Breton – ter voorkoming van verdere problemen – eigen censuur op de teksten heeft toegepast, waardoor de meest brisante stukken uit de "Encyclopédie" zijn verwijderd.
In 1765 sluit Diderot met een bittere nasmaak het werk aan het laatste tekstvolume af.
Tweeëntwintig jaar na het verschijnen van het eerste deel van de "Encyclopédie", ontvangen de intekenaars, in 1772, de laatste twee delen met afbeeldingen. Daarmee is de volledige eerste versie van de "Encyclopédie" – bestaande uit 17 delen tekst en 11 met afbeeldingen – voltooid.
Later leven en andere werken 1765-1784.
Om na de voltooiing van de "Encyclopédie" in zijn verdere levensonderhoud te kunnen voorzien verkoopt Diderot – dankzij bemiddeling van Grimm – in 1765 zijn complete bibliotheek aan Catherina II. Diderot mag de bibliotheek tot zijn levenseinde benutten en krijgt, als 'bibliothecaris', boven op de verkoopprijs van 15.000 Livres , een levenslange bezoldiging van 1000 Livres, die hem - om achterstallige betaling te voorkomen - voor de eerstkomende 50 jaar wordt uitbetaald. Als tegenprestatie dient Diderot echter de keizerin persoonlijk in Sint-Petersburg te gaan bedanken.
In de daarop volgende jaren houdt Diderot zich bezig met de kunstgeschiedenis en de schilderkunst en wordt een van de eerste kunstcritici door zijn bijdragen – van 1759 tot 1771 en sporadisch daarna – aan de "Correspondance littéraire" van zijn vriend Friedrich Melchior Grimm. Hij vestigt zijn naam als natuurkundige in de "Pensées sur l'interprétation de la nature" (1754) ["Overwegingen bij de duiding van de natuur"], waarin hij pleit voor de empirische benadering met behulp van experimenten en zich kant tegen de pseudo-rationalistische natuurverklaringen van de Cartesianisten uit het gevolg van René Descartes.
Daarnaast draagt Diderot in belangrijke mate bij tot de ontwikkeling van het drama. Nog belangrijker dan zijn eerder genoemde toneelstukken zijn Diderots theoretische verhandelingen, zoals bijvoorbeeld: "De la poésie dramatique" (1758), [over de dramatische dichtkunst]. Hierin legt hij de basis voor een nieuw genre, het buiten de traditionele vormen: tragedie en komedie gelegen "drame bourgeois", dat beter dan de klassieke vormen de realiteit van de eeuw weergeven en dan vanzelfsprekend niet in verzen maar in proza.
Belangrijk is ook zijn dialoog: "Le paradoxe sur le comédien" (1773), [Paradox over de toneelspeler], waarin Diderot o.a. nogmaals behandelt, wat hij in "Observations sur Garrick, ou les acteurs anglais" (1770) [beschouwingen over Garrick, of de Engelse acteurs] naar voren gebracht heeft: dat namelijk niet de emotioneel gevoelige, maar de nuchtere acteur het gemoed van de toeschouwers weet te bewegen. Diderots invloed op de theaterwetenschappen werkt door tot in het heden, zoals in Bertolt Brechts theorie over de afstandelijkheid en het zichtbaar maken.
Terzelfder tijd werkt Diderot aan romans en vertellingen, die in retrospectief verbluffend modern werken en voor het grootste deel pas na zijn dood in druk zijn verschijnen. Zo schrijft hij in 1760/1761 de naar de Rooms-Katholieke Kerk kritische maar ook gevoelige roman "La Religieuse" [De non], die de lijdensweg van een onvrijwillig toegetreden non beschrijft en tegenwoordig wel zijn meest gelezen (en verfilmde) werk is (eerste publicatie in 1796).
Ergens tussen 1762 en 1773 schrijft Diderot de experimentele roman "Le Neveu de Rameau" [De neef van Rameau]. Bij zijn overlijden gaat een exemplaar van het manuscript (samen met zijn bibliotheek) naar Rusland – een of twee andere exemplaren blijven bij de familie van de filosoof. Het Russische exemplaar komt in handen van Goethe, die in 1805 een Duitse vertaling presenteert. Deze tekst wordt vervolgens in 1821 in het Frans terugvertaald. De originele tekst verschijnt in 1823 en in 1890 wordt het autografe manuscript teruggevonden.
Diderots dochter Angelique trouwt, waarna hij in 1773 eindelijk zijn reis naar Catherina de Grote in Sint-Petersburg maakt. Zijn weg loopt via Nederland, waar hij "Voyage en Hollande" schrijft. In 1773 voltooit Diderot eveneens zijn roman "Jacques le Fataliste et son Maître " [Jacques de fatalist en zijn meester]. Uittreksels duiken op in de "Correspondance littéraire" (1778–1780) van zijn vriend Grimm, terwijl ook Schiller – in eigen vertaling – kort na Diderots overlijden, een episode afdrukt in de "Rheinische Thalia". Het volledige boek verschijnt eerst in 1796 in druk.
De verhouding tussen de van de gedetermineerdheid van alle gebeurtenissen overtuigde maar levenslustige en actieve knecht Jacques en zijn aan de Vrije wil gelovende maar lethargische en passieve heer, inspireerden Hegel tot zijn in de "Phänomenologie des Geistes", (1807) [Fenomenologie van de geest] ontvouwde dialectiek tussen heerschappij en knechtschap. In Diderots (gedurende zijn leven) ongepubliceerde werken tekent zich een duidelijke twijfel af over het optimistische en het verlichte wereldbeeld dat hij met de "Encyclopédie" openbaarde. Het is zijn vroegere vriend en latere tegenstander Rousseau, die volgens Diderot het verwijt treft dat hij hem van dit optimisme heeft vervreemd.
In het essai "Sur les règnes de Claude et de Néron" (1782) maakt Diderot de balans op van zijn leven, doordat hij zichzelf identificeert met Seneca – de filosoof die zich engageert en compromitteert – de pendant van Socrates.
Minder dan een half jaar na het overlijden van zijn minnares Sophie Vollante sterft Diderot op 31 juli 1784 in Parijs aan de gevolgen van maagdarmproblemen. Hij wordt begraven in de Église Saint-Roch, waarna de erfgenamen zijn omvangrijke bibliotheek aan Catherina II sturen. De bibliotheek wordt opgenomen in de Russische Nationale Bibliotheek.
Externe link.
Noten
Gedigitaliseerde versies van Diderot's werken

</doc>
<doc id="18069" url="https://nl.wikipedia.org/wiki?curid=18069" title="Erik Estrada">
Erik Estrada

Erik Estrada (East Harlem (Manhattan (New York)), 16 maart 1949) is een acteur die vooral bekend is van zijn hoofdrol als motoragent in de televisie-actieserie CHiPs (wat stond voor Californian Highway Patrol).
Daarnaast heeft hij de rol vertolkt van Nicky Cruz, in de inmiddels klassiek geworden film "The Cross and the Switchblade" ("Kruis in de asfaltjungle").
Estrada speelde ook mee in "Airport 1975" in 1974, in 1975 als Prince Aram Sakari in aflevering 16 "The Deadly Test" van het derde seizoen van de succesvolle tv-serie The Six Million Dollar Man, in aflevering "Midway" in 1976, in de series "Sabrina, the Teenage Witch", "The Bold and the Beautiful", "Drake &amp; Josh", "Scrubs" en "Hunter". In de tv-serie "Big Time Rush" speelt Erik de vader van Carlos Pena, Jr. Ook speelde hij als een ambulanceverpleger een kleine gastrol in de film "CHiPs" in 2017.
Hij is drie keer gehuwd: Joyce Miller (1979–1980), Peggy Rowe (1985–1990), Nanette Mirkovich (1997–nu). Vanaf 2009 is hij fulltime sheriff van Bedford County (Virginia).

</doc>
<doc id="18070" url="https://nl.wikipedia.org/wiki?curid=18070" title="Nederlandse samenstelling">
Nederlandse samenstelling

Een Nederlandse samenstelling is een Nederlands woord dat bestaat uit twee of meer vrije morfemen ofwel leden die elk afzonderlijk ook als opzichzelfstaand woord kunnen voorkomen.
Morfologie.
Linkerdeel en rechterdeel.
De delen van een Nederlandse samenstelling kunnen twee zelfstandige naamwoorden zijn:
In deze samenstellingen wordt het eerste lid wel het "linkerdeel" genoemd, het tweede heet het "rechterdeel".
Een samenstelling kan uit meer dan twee delen bestaan:
Woordsoorten.
Zowel het linker- als het rechterdeel van een samenstelling kan echter tot een andere woordsoort behoren, en dus geen zelfstandig naamwoord zijn. Bijvoeglijk naamwoord, bijwoord, voorzetsel en voorzetselbijwoord, en werkwoord bijvoorbeeld kunnen alle optreden als linkerdeel (L), maar ook als rechterdeel (R):
Dit schema maakt geen aanspraak op volledigheid; zo valt te denken aan "ik-tijdperk" of "zelfzucht", beide samengesteld met een voornaamwoord, of aan het tussenwerpsel in "boegeroep". Er bestaan bovendien complexere gevallen: "nieuwerijden-cd-rom" bijvoorbeeld heeft een werkwoord als gedeelte van het linkerdeel.
Afgeleide samenstellingen.
Niet iedere samenstelling is te herleiden tot twee (of meer) opzichzelfstaande hoofdwoorden. Wanneer een van de delen geen zelfstandig woord is maar een suffix, spreken we meestal niet van een samenstelling maar van een afleiding. Een afleiding is gevormd op basis van een hoofdwoord dat de primaire betekenis vertegenwoordigt: "huisje" is een afleiding van "huis". Anders is dit bij "uithuizig": door het achtervoegsel "-ig" is dit een afleiding, maar een hoofdwoord "uithuis" bestaat niet. "Uithuizig" is tevens een samenstelling: van "uit" en het (echter nietbestaande) "huizig". Andere voorbeelden zijn "veelvormig, veeljarig". Er liggen wel hoofdwoorden aan ten grondslag ("uit" + "huis", "veel" + "vorm", "veel" + "jaar"), maar die grondwoorden produceren alleen dan een samenstelling, als er een achtervoegsel wordt toegevoegd, zodat er een afleiding ontstaat.
Betekenisrelatie.
Precisering.
Het linkerdeel van de samenstelling is doorgaans een nadere precisering van het rechterdeel. Terwijl "drama" in de hier gebruikte betekenis kan verwijzen naar ieder soort tragedie, wordt in de samenstelling "gijzelingsdrama" nader toegelicht dat het nu een heel specifiek sóórt drama betreft, en wel een dat is veroorzaakt door een gijzeling (het interfix "-s" geeft een soort bezitsrelatie weer: "het drama van de gijzeling"). Evenzo is een "periodeoverzicht" een bepaald soort overzicht, en een "militaryruiter" niet zomaar een ruiter: hij specialiseert zich in een bepaalde tak van het paardrijden. De verhouding tussen het eerste en het tweede deel is geen vaste regel. In de samenstellingen "atoombom", "rookbom" en "tijdbom" is de relatie tussen het eerste en het tweede deel telkens anders. In "atoombom" beschrijft het eerste deel de werking van de bom, in "rookbom" het effect, en in "tijdbom" geeft het eerste deel aan dat de bom geprogrammeerd is om op een specifiek tijdstip te ontploffen.
Bij samenstellingen met meerdere componenten kunnen de relaties variëren. In "langeafstandsloper" zijn de preciseringen naar rechts gericht: "lange" zegt iets over "afstand", "langeafstand[s]" samen preciseert "loper".
Iets ingewikkelder is het bij "nieuwerijden-cd-rom". Het hoofdlid is hier "cd", en dat begrip wordt ter linkerzijde nader bepaald door "nieuwe" en "rijden" (waarbij "nieuwe" weer iets zegt over "rijden"). Ook ter rechterzijde van "cd" vinden we nog een bepaling, "rom", die opnieuw "cd" nader preciseert: "Dát soort cd is het!"
Betekenisverandering: ondoorzichtige samenstellingen.
Sommige samenstellingen leiden echter tot betekenisverandering van het rechterdeel; de verschillende delen van de samenstelling betekenen dan samen soms iets heel anders dan afzonderlijk, zodat de samenstelling als geheel ondoorzichtig is geworden. Zo is een "walvis" helemaal geen vis maar een zoogdier, zijn "korstmossen" geen mossen, en is een "aardappel" geen appel maar een knol. Vanuit de waarneembare werkelijkheid redenerend, kan men in deze gevallen aannemen dat de naamgeving een vergissing was: wellicht werd aanvankelijk gedacht dat het wél om een soort vis, mos of appel ging. Taalkundig is zo'n naamgeving daarmee echter géén vergissing: er is wel degelijk een overeenkomst uitgedrukt, en de naam geeft wel degelijk de opvattingen weer van de aanvankelijke gebruikers van het woord.
Andere samenstellingen weerspiegelen eveneens een overeenkomst, zonder dat er van een misvatting sprake is geweest; eerder ging het om een vergelijking (dit kan ook voor een of meer van de bovengenoemde gevallen zo zijn geweest). Niemand beschouwt een "blauwkous" als een soort kous, een "blauwhelm" als een soort helm of een "roodborstje" als een bepaalde borst; de samenstellingen vertonen hier metonymie. Bij "vleesboom" is evenzeer duidelijk dat het niet om een boom gaat; hooguit wordt er gedacht aan de groeiwijze of de vorm van een boom, en deze samenstelling is metaforisch.
Werkwoordsstam.
Een andere betekenisstructuur hebben vele samenstellingen waarvan het linkerdeel een werkwoordsstam is, en het rechterdeel fungeert als onderwerp, voorwerp of bepaling bij dat werkwoord: een "brekebeen" breekt zijn benen (lijdend voorwerp), of neigt daartoe; een "draagmoeder" is een moeder (onderwerp) die draagt. De relatie tussen de delen van "schreeuwlelijk" is minder duidelijk: de connotatie is in ieder geval negatief, maar wordt hier iemand bedoeld die op een lelijke manier (bijwoordelijke bepaling) schreeuwt, of is de persoon zelf lelijk doordát hij schreeuwt?
Samenstelling en woordgroep.
Een samenstelling is geen woordgroep, maar één woord. Dit dient in de spelling tot uitdrukking te komen (zie hieronder), mede omdat anders begripsverwarring kan ontstaan.
Er zijn een aantal tests om het lastige verschil tussen samenstelling en woordgroep aan het licht te brengen. Zo heeft een samenstelling meestal slechts één hoofdklemtoon, en gedraagt zij zich syntactisch als één onscheidbaar woord, met maar één buigingsuitgang. In schema:
Waar hierboven van "klemtoon" sprake is, wordt overigens steeds het "primaire" accent bedoeld. Langere woorden, en ook samenstellingen, kunnen daarnaast nog ten minste één "secundair" accent hebben, een zwakkere nevenklemtoon:
Het is steeds het primaire accent, hier voorafgegaan door het teken /ˈ/, dat telt; het secundaire accent wordt hier voorafgegaan door het teken /ˌ/ en blijft buiten beschouwing.
De klemtoontest gaat niet op voor álle samenstellingen. Met name die waarvan het rechterdeel een bijvoeglijk naamwoord is, onttrekken zich vaak aan deze regel. Dan heeft de samenstelling twee gelijkwaardige klemtonen, of de secundaire klemtoon is bijna even zwaar als de primaire:
Spelling.
Omdat een samenstelling één woord is, wordt zij in het Nederlands in principe aaneengeschreven. Hierop bestaat een aantal uitzonderingen.
Koppelteken.
De delen van een samenstelling worden in een aantal gevallen verbonden met een koppelteken:
Klinkerbotsing ontstaat vaak als het linkerdeel op een klinker eindigt en het rechterdeel met een klinker begint. Ten onrechte zouden beide klinkers dan als één klank kunnen worden gelezen. Dit geldt tevens voor opeenvolgingen van drie of meer klinkers alsmede voor de combinatie "i + j" ("j" is zelf een halfklinker):
Trema.
De delen van een samenstelling worden verbonden met een trema:
Tussen-n, tussen-en.
"Zie ook het artikel Tussen-n in de Nederlandse spelling."
Tussen de delen van samenstellingen wordt de tussenklank -n- toegevoegd, als het eerste deel van de samenstelling een zelfstandig naamwoord is dat eindigt op een toonloze /e/ en uitsluitend een meervoud heeft op -en. De tussenklank -en- wordt toegvoegd als het eerste deel een zelfstandig naamwoord niet op een toonloze /e/ eindigt en wel een meervoud heeft op -en heeft.
In de volgende gevallen wordt de -en- of -n- echter toch weggelaten:
Als het woord alleen lijkt op een samenstelling, maar er geen is, gelden de regels ook niet.
Tussen-s.
"Zie ook het artikel Tussen-s in de Nederlandse spelling."
Tussen de delen van samenstellingen wordt soms een -s- gevoegd. Wanneer deze in de uitspraak te horen is, wordt hij uiteraard geschreven:
Er zijn lastiger gevallen, zoals wanneer het rechterdeel zelf al met een -s begint. De officiële Woordenlijst geeft onder meer:
De spelling van samenstellingen is veelvuldig voorwerp van discussie, zowel tussen taalkundigen onderling als bij taalgebruikers. De officiële regels (opgesteld door de Taalunie) kunnen veranderen. De regel voor de tussen-n is relatief recentelijk veranderd. Dit kan mensen verwarren die vroeger al de oude regels hebben geleerd.
Engelse invloed.
In het Engels kunnen de samenstellingsleden worden losgeschreven met spatiegebruik (bijv. "road accident" ‘verkeersongeluk’), door middel van een koppelteken worden verbonden (bijv. "paper-shop") of aaneengeschreven (bijv. "railroad" ‘spoorweg’). Onder invloed van het Engels lijkt een onjuist spatiegebruik ook in het geschreven Nederlands veld te winnen. Deze spatiefout is echter in strijd met de Nederlandse spellingsregels en wordt dan ook spottend de "losschrijfziekte" of "spatitis" genoemd.

</doc>
<doc id="18071" url="https://nl.wikipedia.org/wiki?curid=18071" title="Nederlandse spelling (tussen N)">
Nederlandse spelling (tussen N)



</doc>
<doc id="18072" url="https://nl.wikipedia.org/wiki?curid=18072" title="Sam Phillips (producent)">
Sam Phillips (producent)

Samuel Cornelius (Sam) Phillips (Florence (Alabama), 5 januari 1923 - Memphis (Tennessee), 30 juli 2003) was een Amerikaanse radio-ondernemer en platenbaas, oprichter van het Sun-label.
Hij was de ontdekker van Elvis Presley en stond aan de basis van de carrières van de artiesten Carl Perkins, Johnny Cash, Jerry Lee Lewis en B.B. King. Phillips geldt als pionier van de rock-'n-roll en wordt gezien als een van de belangrijkste personen in de ontwikkeling van de twintigste-eeuwse moderne muziek.
Jeugd.
Phillips werd geboren als laatste van acht kinderen van Charles Tucker Phillips en Madge Ella Lovelace Phillips. De familie Phillips had een pachtboerderij ter grootte van tweehonderd hectare in de buurt van Florence, en worstelde, net als anderen om de Grote Depressie te overleven. Terwijl hij samen met verarmde zwarte arbeiders katoen plukte, kreeg de jongste Phillips waardering voor Afrikaans-Amerikaanse muziek die zijn leven en carrière zou bepalen.
Phillips volgde onderwijs op Coffee High School in Florence, hij dirigeerde de schoolband en had de ambitie om strafrechtadvocaat te worden. Zijn vader was echter failliet gegaan door de Grote Depressie en stierf in 1941, waardoor Phillips genoodzaakt werd de middelbare school te verlaten om voor zijn moeder en tante te zorgen. Om het gezin te onderhouden werkte hij in een kruidenierswinkel en daarna in een uitvaartcentrum. In 1942 ontmoette Sam Phillips de toen 17-jarige Rebecca "Becky" Burns, zijn toekomstige vrouw, terwijl ze allebei werkten bij het WLAY-radiostation in Muscle Shoals, Sheffield, Alabama.
Sun studio en Sun Recording.
Phillips werd in 1945 diskjockey en opnametechnicus bij radiostation WREC in Memphis. Vijf jaar later, op 3 januari 1950, begon hij naast zijn radiowerk de opnamestudio "Memphis Recording Service" op 706 Union Avenue in Memphis.
Sam Phillips begon zijn muziekstudio als een plek waar iedereen, tegen minimale kosten, zijn muziek op vinyl kon laten zetten, zowel voor liedjes bij huwelijken als begrafenissen, met als motto: "We Record Anything, Anywhere, Anytime.". Tijdens de uren waarop hij bij WREC werkte werd de studio gerund door Marion Keisker.
Al snel richtte Phillips zijn eigen platenmaatschappij Sun Records op om zodoende zijn producties ook zelf aan de man te brengen.
Zijn eerste successen behaalde Phillips met Presley. De jonge muzikant liep in 1953 het nietszeggende gebouwtje binnen, om een plaatje voor zijn moeder te maken. De eerste keer was Phillips niet aanwezig, maar wel zijn secretaresse Marion Keisker die onmiddellijk gegrepen was door het talent en de stijl van Elvis. De volgende keer was Phillips wel aanwezig om Elvis te ontmoeten. Naar verluidt beviel Phillips het liedje dat hij wilde zingen niet en samen gingen ze aan het werk om in de plaats daarvan de single "That's All Right Mama" (1954) op te nemen. Daarna volgden nog een paar succesvolle singles, maar geen complete albums met Presley. Pas in 1957, twee jaar na het vertrek van Presley, zou Phillips albums gaan uitbrengen. Ook de opnames van het befaamde Million Dollar Quartet, met Elvis, Jerry Lee Lewis, Carl Perkins en Johnny Cash, stammen uit deze studio.
In 1955 verkocht Phillips het contract van Presley voor 35.000 dollar, een recordbedrag in die dagen, aan platenmaatschappij RCA. Hij behaalde vervolgens successen met zangers als Carl Perkins, Johnny Cash en Jerry Lee Lewis. Roy Orbison stond ook twee jaar onder contract, maar afgezien van de eerste single, was hij niet echt succesvol.
In 1960 verhuisde Sam Phillips zijn studio naar een groter pand op 639 Madison Avenue, de Sam Phillips Recording Service, Inc.
Veel artiesten verhuisden in de volgende jaren naar Nashville, waar studio's en goede achtergrondmuzikanten volop aanwezig waren, maar Phillips bleef in Memphis, al opende hij zelf ook een studio in Nashville, die hij na korte tijd weer verkocht. In 1969 verkocht Phillips zijn platenlabel met bijbehorende catalogus en mastertapes aan Mercury Records. 
Radio-stations.
Phillips startte met zijn familie de Big River Broadcasting Corporation met meerdere radiostations in Florence, Alabama en in Lake Worth, Florida.
In 1955 startte hij radiostation WHER, dat volledig door vrouwen gerund werd.
Latere jaren en overlijden.
Op latere leeftijd kreeg Phillips longproblemen en was geruime tijd ziek.
Hij overleed in het St.Francis Hospital in Memphis, op 30 juli 2003, slechts één dag voordat de oorspronkelijke Sun Studio werd aangewezen als National Historic Landmark, en iets meer dan een maand voor de dood van voormalig Sun Records-ster Johnny Cash. Phillips is begraven op de Memorial Park Cemetery in Memphis.

</doc>
<doc id="18073" url="https://nl.wikipedia.org/wiki?curid=18073" title="Randy Newman">
Randy Newman

Randall Stuart (Randy) Newman (Los Angeles (Californië), 28 november 1943) is een Amerikaanse componist en zanger. Hij bracht sinds 1968 elf studioalbums uit. Hij schreef ook diverse soundtracks voor films.
Levensloop.
Newman groeide op in een muzikaal beroemde familie. Zijn ooms Alfred, Lionel en Emil waren gerespecteerde filmcomponisten. Zijn vader Irving schreef een song voor Bing Crosby. Newman werd op zijn zeventiende jaar professioneel songwriter voor een uitgever in Los Angeles. Toen hij met hulp van zijn vriend Lenny Waronker een platencontract bij "Reprise" kreeg, stopte hij als broodschrijver en richtte zich op een carrière als singer-songwriter.
Zijn orkestrale debuut in 1968 "Randy Newman Creates Something New Under The Sun" was niet direct een succes in verkoopcijfers, maar de nummers van het album werden binnen korte tijd door diverse artiesten op de plaat gezet. Met zijn volgende album, "12 Songs" (1970), oogstte Newman alom lof. Gedurende de jaren zeventig maakte hij diverse platen, waaronder "Sail Away", "Good Old Boys" en "Little Criminals".
Kenmerkend voor zijn hits zijn de bijtende satirische teksten, zoals "God's Song" van het album "Sail Away". Daarin laat hij God zeggen waarom hij zoveel van de mensen houdt, hoewel hij de steden platbrandt en hun kinderen afneemt. De mensen zeggen dat ze gezegend zijn met zo'n Heer. "You must all be crazy to put your faith in me! That's why I love mankind!". Al verschillende malen werd Newman bekritiseerd of zelfs voor de rechter gedaagd vanwege zijn teksten die door veel Amerikanen verkeerd begrepen worden. De tekst van "Short People" schoot bij veel kleine mensen in het verkeerde keelgat.
Sinds de jaren tachtig verdeelt Newman zijn tijd tussen het opnemen van nieuwe albums en componeren voor films. Voor zijn soundtracks en filmsongs ontving hij tot dusver (2015) twintig Oscarnominaties, waarvan er twee verzilverd werden. Eén Oscar won Newman voor Beste Originele Nummer in 2002 met het liedje "If I Didn't Have You" uit Monsters, Inc.. Newman zei daarover: "The impact of the Oscar lasted about a day and a half". De andere Oscar, in dezelfde categorie, kreeg hij in 2011 voor "We Belong Together" uit de film Toy Story 3. Hij ontving verder een Grammy Award voor de score van "The Natural" en een Emmy Award voor zijn muziek in "Cop Rock". In 2010 kreeg Newman een ster op de Hollywood Walk of Fame.

</doc>
<doc id="18074" url="https://nl.wikipedia.org/wiki?curid=18074" title="Dragonder">
Dragonder

Een dragonder was een infanterist die zich per paard ("bereden") verplaatste en te voet ("afgestegen") vocht. De oorspronkelijke bedoeling was eenvoudigweg om infanterie te hebben die zich snel kon verplaatsen. Organisatie en titels van officieren kwamen dan ook overeen met die van de infanterie en niet van de cavalerie. 
Overigens geldt dit laatste niet voor het Nederlandse leger. Volgens de officiersboekjes 1830 tot en met 1867 "(Naam- en ranglijst der officieren van het Nederlandsche leger)" werd binnen de regimenten dragonders de rang tussen majoor en eerste luitenant aangeduid als ritmeester of ridmeester zoals bij de cavalerie en dus niet als kapitein. Vanaf 1868 is sprake van hussaren in plaats van dragonders. 
Tegenover echte cavalerie-eenheden waren ze in het nadeel, zodat zij zich steeds meer ook als cavalerie-eenheden trainden en bewapenden. Geleidelijk aan werden dragonders meer en meer als lichte en middelzware cavalerie ingezet. 
De naam zou afstammen van de in een vaandel gevoerde draak ("dragon"). Een andere verklaring is de typische drakenvorm die de loop van een 17e-eeuwse Franse musket gehad zou hebben en waar vooral bereden infanteristen mee bewapend zouden zijn geweest. Dragonders werden ten tijde van de Amerikaanse Revolutie ingezet door de Britten, met weinig succes.
Diverse moderne krijgsmachten behielden onderdelen met de traditionele benaming dragonders (Engels: "dragoons"), ook toen na de ontwikkeling van de pantserwagen de gemechaniseerde infanterie in de oorlogvoering intrede deed. 
Bijvoorbeeld de "British Columbia dragoons" waren onderdeel van een Canadese eenheid die in 1945 in Nederland opereerde en daarbij onder meer betrokken was bij de bevrijding van Delfzijl. De Belgische stad Oostende werd op 8 september 1944 bevrijd door eenheden van de Manitoba dragoons. De Manitobalaan aldaar herinnert daaraan. In Brugge herinnert het kunstwerk bizons op de Canadabrug aan de bevrijding in hetzelfde jaar door dat regiment.

</doc>
<doc id="18075" url="https://nl.wikipedia.org/wiki?curid=18075" title="Mol (dier)">
Mol (dier)

De mol ("Talpa europaea") is een hoofdzakelijk antraciet gekleurd ondergronds levend zoogdier uit de familie der mollen (Talpidae). De wetenschappelijke naam van de soort werd in 1758 gepubliceerd door Carl Linnaeus.
Beschrijving.
De mol heeft een korte zwartfluwelen vacht. Hiermee kan hij, dankzij een willekeurige plaatsing van de haren in de huid, even gemakkelijk voor- als achterwaarts door de gangen bewegen. Bij de meeste zoogdieren zijn de haren in een bepaalde richting geplaatst, meestal naar achteren, maar bij de mol kunnen de haren in de huidaanhechting kantelen, zodat ze niet blijven steken in de gangwanden als hij achteruit krabbelt.
De kleur van de vacht is over het algemeen zwart. Kleurvariëteiten vormen minder dan 1% van de totale populatie. Albino's zijn zeldzaam, dieren met een gevlekte vacht (meestal aan de buikzijde) komen vaker voor. Door ijzeroxiden in de bodem kleuren lichtere dieren vaak oranje of geel.
Kenmerkend voor de mol zijn de tot grote graafhanden omgevormde voorpoten, met elk vijf vingers met puntige nagels en een duimpje, waarmee het dier de ondergrondse gangen graaft. De mol heeft kleine, slecht ontwikkelde ogen met een diameter van slechts één millimeter; hij is echter niet blind. Zijn belangrijkste zintuig is zijn spitse roze snuit die gevoelige snorharen en tastzenuwen bevat. Zijn kleine staartje wijst altijd omhoog.
Afmetingen.
De kop-romplengte van een mol varieert van 11 tot 16 cm. De staartlengte is 22 tot 45 mm, de achtervoetlengte 16 tot 23 mm. Het gewicht ligt tussen de 65 en 140 gram. Het wijfje is gemiddeld 10 mm kleiner dan het mannetje en 25 gram lichter.
Leefwijze.
De mol leidt een solitair bestaan. Alleen in de paartijd vormen ze paartjes. Omdat hun territoria kunnen overlappen, communiceren mollen met elkaar door middel van geuren en geluiden. Hoewel het dier lange periodes rust neemt kent het geen winterslaap. Hij is zowel overdag als 's nachts actief. Mollen zijn goede zwemmers, ze gebruiken hun brede graafpoten als peddels. Waterwegen vormen voor mollen geen hindernis. In gebieden met een hoge grondwaterstand of gevaar voor overstroming maken mannetjes en vrouwtjes hoge molshopen om in te schuilen. Dergelijke bouwwerken worden vooral in de late herfst en lente gebruikt.
Gangen en molshopen.
Er worden zowel oppervlakkige gangen, de zogenoemde jaaggangen of mollenritten, als dieper gelegen gangen gegraven. Die laatste kunnen tot op een diepte van 120 cm liggen.
In het voorjaar graaft het wijfje diep in de grond een centrale ruimte met verschillende gangen. De gangen zijn ongeveer 5 cm breed en kunnen tot wel 200 meter lang zijn. De uitgegraven grond wordt gedeeltelijk gebruikt om de wanden van de gangen en ruimtes mee te verstevigen, het overtollige wordt door de achterpoten naar achteren en naar boven gewerkt, waardoor aan de oppervlakte de "molshopen" ontstaan. Meestal monden hier ook de gangen van het gangenstelsel in uit. Deze uitgangen worden onder andere gebruikt om op het aardoppervlak nestmateriaal te verzamelen om de centrale ruimte mee te bekleden: bladeren, gras, mos, papier en ander zacht materiaal. Hier maakt het dier een zachte bal van. Slapen gebeurt rechtop, met het hoofd tussen de voorpoten.
Voortplanting.
In de paartijd (februari-april) gaan mannetjes op zoek naar vrouwtjes. Ze verlaten hun territorium en graven lange mollenritten, totdat ze een vrouwtje hebben gevonden. In mei of juni worden de jongen geboren. Na een draagtijd van circa 28 dagen werpt het wijfje in het nest in de centrale ruimte 3 tot 6 (soms 2 tot 7) naakte en blinde jongen uit. De jongen zijn dan 3,5 gram zwaar. Alleen het vrouwtje zorgt voor de jongen. Na 14 dagen hebben de jongen een vacht ontwikkeld. De ogen gaan na circa 22 dagen open, en na 33 dagen verlaten de jongen voor het eerst het nest. Na 4 tot 5 weken worden de jongen gespeend.
Na twee maanden zijn de jongen zelfstandig en verlaten ze het nest om een eigen territorium te zoeken, waarbij mollen met elkaar in gevecht kunnen komen. Dit zoeken naar een nieuw territorium gebeurt meestal bovengronds. Mollen zijn geslachtsrijp na 11 maanden. De mol wordt normaliter ongeveer 3 jaar oud, maar kan de 7 jaar halen.
Zintuigen.
Mollen zijn niet blind, maar zien zeer slecht. De ogen zijn zo klein als speldenknopjes en de vachtharen voor de ogen belemmeren bovendien een goed zicht. In dezelfde vacht zitten ook zijn oren, die uitstekend ontwikkeld zijn. De mol vindt zijn weg door zijn gangenstelsel vooral door zijn gevoelige snorharen en door zijn tastzenuwen op zijn neus en staart.
Voedsel.
Regenwormen zijn het belangrijkste voedsel van de mol. Daarnaast eet hij bijna alle andere dieren die hij in zijn gangen aantreft. Engerlingen, maden en andere insectenlarven, duizend- en miljoenpoten, naaktslakken en andere weekdieren, enzovoort. Soms grijpt hij ook een gewerveld dier, zoals een kikker. De mol moet per dag 40 tot 50 gram aan voedsel binnenkrijgen. In de herfst en winter legt hij voedselvoorraden aan. Daarvoor bijt hij de kop van regenwormen af, zodat ze verlamd raken. De mol verlaat zelden zijn gangenstelsel. Alleen om een nieuw territorium te zoeken, en een enkele keer om bovengronds insecten te vangen.
Verspreiding en leefgebied.
De mol komt overal voor waar de grond geschikt is om in te graven (dus niet te zandig, te vochtig of te stenig) en waar zich voldoende regenwormen in bevinden (dus niet te zuur). Hij komt vooral voor in loofwouden en graslanden, tot 2000 meter hoogte in de Alpen. De soort komt voor in bijna geheel Europa, tot aan de Ob en Irtysj in West-Siberië, maar ontbreekt in Ierland, Albanië, het grootste deel van Griekenland, grote delen van Italië, Corsica, Portugal en Zuid-, Midden- en West-Spanje, IJsland en het grootste deel van Scandinavië.
Ook in Nederland komt de mol overal voor, behalve op de Waddeneilanden.
Bedreigingen.
Onder de grond heeft de mol geen natuurlijke vijanden, alleen zijn eigen soortgenoten. Boven de grond wordt de mol bejaagd door onder andere uil, buizerd, blauwe reiger, ooievaar, wezel, hermelijn en vos.
Andere bedreigingen zijn honger, droogte, en, hoewel het dier een goede zwemmer is, verdrinking bij overstroming van het gangenstelsel.
De mens.
De mol wordt om twee redenen door de mens bejaagd. Ten eerste is hun vacht geliefd om in kleding te worden verwerkt. De vacht van de mol heeft als bijzondere eigenschap dat zij geen vleug kent. De haren staan dus niet in een bepaalde richting. Dit laat zich verklaren door de leefwijze van de mol. Het manoeuvreren in mollengangen is zonder vleug aanzienlijk eenvoudiger. Ten tweede zijn veehouders en gazoneigenaren niet gecharmeerd van de gaten, gangen en molshopen op hun grasvelden.
Volgens de nieuwe Flora- en faunawet in Nederland is de mol vanaf maart 2005 niet langer een beschermd dier.
Bestrijding.
Doordat mollen schade kunnen toebrengen aan grasvelden en tuinen zoeken mensen naar manieren om mollen te verjagen of desnoods te doden. Een veel gebruikt middel is het plaatsen van mollenklemmen in de mollengang. Gebroken glas, pennen met een elektrische spanning, gifgas en andere middelen zijn bedacht, met wisselend succes.
Een diervriendelijker bestrijdingsmiddel is het ingraven van potten of flessen in molshopen. De wind blaast langs de opening van het glas, waardoor een laag fluitend geluid ontstaat. De mol heeft gevoelige oren, en vindt dit geluid buitengewoon vervelend. Er zal dan ook snel een andere woonplaats worden gezocht.
Bijgeloof.
De mol speelt ook een rol in het vroegere bijgeloof. Mollenpoten werden meegedragen voor geluk, en zouden bij kinderen helpen bij het doorbreken van de tanden; dit vanwege het verband dat men zag tussen de nagels aan de voorpoten van de mol en het doorbreken van tanden.

</doc>
<doc id="18077" url="https://nl.wikipedia.org/wiki?curid=18077" title="Mildaam">
Mildaam



</doc>
<doc id="18078" url="https://nl.wikipedia.org/wiki?curid=18078" title="Ecokathedraal">
Ecokathedraal

De Ecokathedraal is een land art-project bij het Friese dorp Mildam, in de Nederlandse gemeente Heerenveen.
Beschrijving.
De Ecokathedraal, gesitueerd even ten noorden van Mildam, is bedoeld als een werkplaats waar langdurige processen tussen mens en natuur worden bestudeerd. Door stoeptegels en ander overtollig bouwmateriaal op bijzondere wijze opeen te stapelen kan de flora en fauna zijn natuurlijke gang gaan. De eerste ecokathedraal is gelegen op een perceel grond te midden van de bossen van Mildam, gemeente Heerenveen. Het project is in de jaren 1970 gestart door filosoof/'ecotect'/landschapsarchitect Louis le Roy (1924-2012). De bedoeling is dat het project tot het jaar 3000 blijft duren. Deze tijd is namelijk nodig om de processen te kunnen bestuderen die eindeloos doorgaan. Om de continuïteit te waarborgen is in 2001 de Stichting Tijd opgericht, die ook als doel heeft om vergelijkbare processen te starten in binnen- en buitenland.
In 2008 is voor het terrein waarop de eerste Ecokathedraal gebouwd wordt een officieel bestemmingsplan "Ecokathedraal proces" goedgekeurd door Provinciale Staten, wat de weg vrij maakt voor vergelijkbare projecten in Nederland.
Tegelijkertijd met de ontwikkeling van de ecokathedraal in Mildam is de Le Roy tuin, een openbaar park in Heerenveen, als een ecokathedraal in ontwikkeling.

</doc>
<doc id="18082" url="https://nl.wikipedia.org/wiki?curid=18082" title="Deutsches Institut für Normung">
Deutsches Institut für Normung

Het Deutsches Institut für Normung (afgekort DIN) is de Duitse nationale normeringsinstantie, gezeteld in Berlijn.
Het "Deutsches Institut für Normung" vaardigt in Duitsland geldige normen uit, al dan niet gebaseerd op Internationale Organisatie voor Standaardisatie (ISO)- en/of Europese Norm (EN)-normen. De eerste DIN-norm verscheen in 1918. De afkorting was eerder ook bekend als "Das Ist Norm" en "Deutsche Industrie -Norm(en)".
Geschiedenis.
In 1920 verscheen de bekende norm voor papierformaten: DIN 476, bijvoorbeeld DIN-A4.
Een andere bekende DIN-norm is die van gevoeligheid van fotografisch materiaal (tegenhanger van de Amerikaanse aanduiding: ASA). Dit is een logaritmische eenheid. Elke verhoging met 3 duidt een tweemaal zo gevoelige film aan. Gebruikelijke filmgevoeligheden zijn 21 en 24 DIN.
Veel audio- en andere apparatuur zoals die tussen 1955 en 1975 gemaakt werd, was uitgerust met zogenaamde DIN-stekkers. Ook de IBM- en compatibele personal computers gebruikten tot eind jaren negentig een 5-polige DIN-stekker als aansluiting voor het toetsenbord. Inmiddels is ook de Mini-DIN-plug tot standaard uitgegroeid, bijvoorbeeld voor S-Video- en PS/2-verbindingen.
Toepassingen.
Een andere veelgebruikte norm is de DIN 40 050. De mogelijkheid wordt geboden om een eenvoudige en eenduidige indicatie te geven voor de graad van bescherming tegen binnendringen van stof en water op een elektrisch toestel. Een toestel krijgt hiertoe een IP-code toegekend.

</doc>
<doc id="18084" url="https://nl.wikipedia.org/wiki?curid=18084" title="Empirisch onderzoek">
Empirisch onderzoek

Empirisch onderzoek omvat elke wetenschappelijke onderzoeksactiviteit die directe, eigen observaties gebruikt.
Historisch gezien begon de empirische wetenschapsbeoefening een grotere rol te spelen met Roger Bacon (1214–1294) net na de 'renaissance van de twaalfde eeuw', op het snijvlak van hoge en late middeleeuwen. Bacon was, in een tijdperk van vooral speculatieve wetenschapsbeoefening, een vroege aanhanger van het empirisme, dat vanaf de Verlichting als enig aanvaarde natuurwetenschappelijke methode zou overblijven (na de zogenoemde wetenschappelijke revolutie).
Het principe van het empirisme is de inductie.
Bij het onderzoek is het van belang dat er precies te werk wordt gegaan en dat de gemeten resultaten teruggekoppeld worden naar de onderzoeksvraag. Het empirisch resultaat is dan ook puur gebaseerd op individueel wetenschappelijk onderzoek, nooit op een uitgewerkte theoretische onderbouwing vooraf.

</doc>
<doc id="18087" url="https://nl.wikipedia.org/wiki?curid=18087" title="Fabiola Mora y Aragón">
Fabiola Mora y Aragón

Fabiola Fernanda María-de-las-Victorias Antonia Adelaida Mora y Aragón (Madrid, 11 juni 1928 – Laken, 5 december 2014) werd door haar huwelijk in 1960 met koning Boudewijn van België de vijfde koningin der Belgen.
Afkomst.
Fabiola werd geboren in het Paleis van Zurbano in de Spaanse hoofdstad Madrid. Ze was de derde van de zeven kinderen van Don Gonzalo Mora y Fernández, markies van Casa Riera en graaf (van) Mora (1887-1957), en van zijn vrouw doña Blanca Aragón y Carrillo de Albornóz (1892-1981). Via haar moeder stamt ze af van de graven van Elio, Johan II van Aragón en Beatrice van Portugal. Haar doopmeter was Victoria Eugenia, koningin van Spanje.
Fabiola werd opgeleid als verpleegster en stond bekend om haar sociale betrokkenheid. Ze dacht eraan in het klooster te treden, maar veranderde van mening na haar ontmoeting met Boudewijn, die haar meenam naar België.
Fabiola bezat samen met haar echtgenoot de villa Astrida (genoemd naar koningin Astrid) in Motril (Spanje), waar ze jaarlijks vakanties doorbrachten. Daar overleed koning Boudewijn tijdens hun vakantie in 1993 op 31 juli.
Haar broer Jaime Mora y Aragón was bekend als Spaans acteur en playboy.
Koningin der Belgen.
Huwelijk.
Volgens kardinaal Leo Suenens zorgde hij, toen nog als hulpbisschop, ervoor dat Boudewijn en Fabiola elkaar leerden kennen. Beiden waren diepgelovig katholiek en hun eerste ontmoeting vond volgens Suenens' versie plaats in Lourdes. Later verwierpen historici deze versie en stelden dat de twee elkaar al eerder meermaals hadden ontmoet. Suenens zou zijn versie hebben gelanceerd om het buitengewoon zijn van de koning te bewijzen.
Het hof kondigde op 16 september 1960 officieel de verloving aan van doña Fabiola met koning Boudewijn.
Op 15 december 1960 trouwden Fabiola en Boudewijn in Brussel, burgerlijk in de Troonzaal van het koninklijk paleis, kerkelijk in de Sint-Michielskathedraal. Haar getuigen waren haar broer, markies van Casa Riera, graaf Alejandro Mora en de graaf van Barcelona, Juan de Borbón. Paus Johannes XXIII stuurde kardinaal Siri als pontificaal gezant die de persoonlijke gelukwensen en een bijzondere apostolische zegen overmaakte aan het vorstenpaar, de nuntius Mgr. Forni las een boodschap voor. Kardinaal Van Roey zegende het huwelijk in.
Tijdens de huwelijksplechtigheid droeg Fabiola het diadeem der Negen Provinciën dat haar schoonmoeder koningin Astrid na haar huwelijk met de toekomstige koning Leopold III op 25 februari 1927 door nationale intekening ontvangen had als geschenk van het Belgische volk. Haar witte huwelijksjapon werd ontworpen door Cristobal Balenciaga. Fabiola de Mora y Aragón kreeg door haar huwelijk de titel Koningin der Belgen.
Fabiola en Boudewijn bleven kinderloos. Fabiola raakte enkele keren zwanger, maar het bleken steeds buitenbaarmoederlijke zwangerschappen te zijn. Nadat duidelijk werd dat het leven van Fabiola zelf op haar leeftijd in gevaar zou komen bij een volgende zwangerschap, berustten beiden in hun lot en beschouwden dit als een kans om "meer van alle kinderen te kunnen houden".
Activiteiten.
De voornaamste officiële activiteiten van Fabiola bestonden uit het vergezellen van de koning tijdens staatsbezoeken en bij het ontvangen van buitenlandse hoogwaardigheidsbekleders in Brussel. In 1990 vertegenwoordigde ze België samen met de koning op de eerste wereldtop van de VN over het kind.
Daarnaast had ze een sociaal secretariaat dat talrijke verzoeken om hulpverlening behandelde, in samenspraak met de bevoegde ministeries en de Openbare Centra voor Maatschappelijk Welzijn (OCMW).
Ze was verder:
Koningin Fabiola werd in de uitvoering van haar taken geholpen door haar talenkennis. Ze sprak, naast Spaans, Nederlands, Frans, Duits, Engels en Italiaans. Het duurde jaren eer ze even goed Nederlands als Frans kende. De BRT filmde een wandeling van koning Boudewijn en koningin Fabiola in het park van het paleis van Laken. Toen er plots een diertje over het pad liep, zei Fabiola: "Kijk, een lapijn". "Nee", verbeterde Boudewijn, "het is niet lapijn, maar konijn". Dit fragment mocht niet worden uitgezonden omdat het hof druk uitoefende op de openbare omroep.
Koningin-weduwe.
Na het overlijden van haar echtgenoot in 1993 trok ze zich grotendeels terug uit het publieke leven. Ze woonde sindsdien op het Kasteel van Stuyvenberg. Ze bleef wel erevoorzitster van de Koning Boudewijnstichting. Ze bleef tot 2013 erevoorzitster van de Koningin Elisabethwedstrijd waarvan de jaarlijks uitgereikte eerste prijs haar naam droeg. Ook haar fonds is nog steeds actief, en ze was bij officiële plechtigheden aanwezig in binnen- en buitenland, zoals op het "Festival Internacional de Música Sacra Rey Balduino" en het European Museum Forum (EMF).
Franco.
De familie Mora onderhield, zoals de meeste families in de Spaanse aristocratie, goede banden met het Spaanse staatshoofd, de nationaalkatholieke en fascistische dictator Franco, die de Spaanse kroon had toegezegd aan de troonopvolger Juan de Bourbon. De echtgenote van Franco, Carmen Polo, was aanwezig bij het overhandigen aan Fabiola door Fernando María Castiella van een diadeem, een huwelijksgeschenk vanwege de Spaanse regering. De goede verhouding bleef bestaan tot de dood van Franco. Fabiola correspondeerde met de caudillo (onder meer verjaardagswensen, bedankjes voor etentjes en gastverblijven).
Ze bracht als koningin samen met Boudewijn privébezoeken aan het echtpaar Franco. De historica Anne Morelli van de Université libre de Bruxelles (ULB) noemde Fabiola een pion in het politieke schaakspel van de extreemrechtse dictator Franco.
Doodsbedreiging.
Op 16 mei 2009 kreeg de Belgische krant "La Dernière Heure" een brief afgeleverd waarin een onbekende groep dreigde met een aanslag met een kruisboog op Fabiola tijdens het defilé op de Belgische nationale feestdag. Er werden maatregelen genomen die haar veiligheid moesten garanderen. Aan het einde van het defilé haalde de vorstin een appel uit haar handtas en hield die in de hand, waarmee ze naar Willem Tell verwees en haar onverschrokkenheid bevestigde.
Begin 2010 kwam er een soortgelijke dreigbrief.
Gezondheid en overlijden.
Medio januari 2009 werd Fabiola enige tijd in een ziekenhuis opgenomen voor een infectie van de luchtwegen nadat zij enkele dagen eerder een schildklieroperatie had ondergaan. Haar gezondheidstoestand was ernstig, en daarbij leed ze zichtbaar aan artrose en reuma. Ze kon na enige tijd het ziekenhuis weer verlaten. Nadien verscheen ze in het openbaar in een rolstoel, voor het laatst op 31 juli 2013, tijdens de herdenkingsplechtigheid van de 20ste verjaardag van het overlijden van haar man, koning Boudewijn. Nadien leefde ze teruggetrokken in het Kasteel van Stuyvenberg te Laken, waar ze op 5 december 2014 overleed. Op vrijdag 12 december 2014 werd Fabiola, na een requiemmis in de Kathedraal van Sint-Michiel en Sint-Goedele in Brussel en in de absoute in de Onze-Lieve-Vrouwekerk van Laken, bijgezet in de Koninklijke Crypte, bij haar echtgenoot Boudewijn.
Nalatenschap.
Op 10 januari 2013 kwam Fabiola in het nieuws omdat ze geld zou hebben ondergebracht in een private stichting waardoor de erfgenamen minder erfrechten zouden moeten betalen. De stichting, "Fons Pereos", had als doel het ondersteunen van haar neven en nichten en hun afstammelingen, op voorwaarde dat ze geboren zouden zijn uit een eerste, rooms-katholiek gesloten, huwelijk.
Op 12 januari 2013 werd bekend dat de eerste minister Di Rupo voor de begroting van 2013 voorstelde de dotatie van Fabiola vanaf 2013 met bijna een half miljoen te verlagen tot € 923.000. Vervolgens besloot de regering op 6 juni 2013 haar dotatie te verlagen tot 423.000 euro. Hiervan bedroeg het inkomensdeel 90.000 euro per jaar ofwel 7.500 euro per maand. Over dit inkomensdeel moest Fabiola belasting betalen.
Op 25 januari 2013 werd bekend dat Fabiola het "Fons Pereos" zou opheffen. Volgens artikel 17 van de statuten zouden de gelden verdeeld worden over de stichting die bij testament van 1992 door haar man was opgericht en een in 1999 door haarzelf in Spanje opgerichte stichting. In september 2013 werd bekend dat het "Fons Pereos" op 11 juli 2013 daadwerkelijk was opgeheven. De gelden werden getransfereerd naar een andere stichting, "stichting Astrida".
Op 28 mei 2013 kwam Fabiola opnieuw in het nieuws omdat Villa Astrida, het vakantieverblijf van Boudewijn en Fabiola in het Spaanse Motril, in een Spaanse stichting werd ondergebracht “zodat de neven van de koningin ervan kunnen genieten zonder successierechten te betalen”.
De dag na het overlijden van Fabiola op 5 december 2014 deelden de diensten van het Paleis mee dat haar erfenis gaat naar het "Hulpfonds van de Koningin", dat zich inzet voor "hulp aan behoeftige en in dringende nood verkerende personen".
Sprookjes.
Fabiola heeft twaalf sprookjes geschreven die in 1955 in Spanje gebundeld verschenen onder de titel "Los doce Cuentos maravillosos". Toen het boek geen succes werd, kocht ze zelf het grootste deel van de oplage op, om vervolgens de boeken weg te geven. Na haar huwelijk verschenen de gebundelde verhalen ook in België, waar het wel een succes werd. De vertaling van Lia Timmermans, "De twaalf wonderlijke sprookjes van Koningin Fabiola", werd in 1961 uitgegeven bij Desclée de Brouwer. Ter gelegenheid van de vijftiende verjaardag van attractiepark De Efteling werd de attractie De Indische Waterlelies gebouwd, een uitbeelding van een van de twaalf sprookjes.
De twaalf sprookjes zijn:

</doc>
<doc id="18088" url="https://nl.wikipedia.org/wiki?curid=18088" title="Albert I">
Albert I



</doc>
<doc id="18089" url="https://nl.wikipedia.org/wiki?curid=18089" title="Computergeheugen">
Computergeheugen

Met computergeheugen worden onderdelen van een computer aangeduid waarin informatie opgeslagen kan worden voor later gebruik. Zonder de diverse vormen van geheugen zou een computer niet in staat zijn complexe opdrachten uit te voeren. Computergeheugen wordt onderscheiden in intern geheugen en extern geheugen, en ook in vluchtig geheugen en niet-vluchtig (permanent) geheugen.
Soorten.
Intern geheugen van een computer bestaat voornamelijk uit geheugen van het type "random-access memory" (RAM) en van het type "read-only memory" (ROM).
Daarnaast behoort tot het interne geheugen ook
Extern geheugen bestaat in velerlei vormen, zoals:
Oudere vormen van opslag die nu nauwelijks meer gebruikt worden, zijn:
Hiërarchie.
De soorten geheugen die een computer heeft zijn te rangschikken aflopend in snelheid en kosten per opgeslagen byte:
Veel componenten in een moderne personal computer (pc) bevatten zelf ook geheugen en soms een eigen processor. Veel hardeschijfcontrollers zijn voorzien van een cachegeheugen en videokaarten zijn in het algemeen voorzien van een ruime hoeveelheid videogeheugen.

</doc>
<doc id="18092" url="https://nl.wikipedia.org/wiki?curid=18092" title="Oorlog en vrede (boek)">
Oorlog en vrede (boek)

Oorlog en vrede (Russisch: Война и Мир, "Vojna i Mir," voor alfabetische hervorming: Война и Миръ) is een roman van de Russische schrijver Leo Tolstoj die gaat over de oorlogen tussen Rusland en Frankrijk onder Napoleon (1805-1814), zoals die werden ervaren door vijf aristocratische families in Sint-Petersburg en Moskou.
Historische achtergrond.
Toen Lev Tolstoj aan "Oorlog en vrede" begon, was hij van plan een boek te schrijven over de oorzaken van de Dekabristenopstand tegen tsaar Nicolaas I in 1825. Tijdens zijn studie hiernaar raakte hij echter steeds verder terug in de tijd en meende hij zelfs de oorzaken van de Franse inval in Rusland te moeten beschrijven. Uiteindelijk week Tolstoj volledig af van zijn oorspronkelijke opzet. Hoewel de figuur van Andrej Bolkonski duidelijk geïnspireerd is door de dekabrist Sergej Volkonski, wordt uiteindelijk alleen in de epiloog vermeld dat de zoon van Bolkonski tot de groep Dekabristen gaat behoren.
In het boek beschrijft Tolstoj uitgebreid de veldslagen van de Grande Armée, vooral de slag bij Borodino, waarbij de voornaamste Russische karakters, namelijk Pierre en Andrej aanwezig zijn. 
Tolstoj las brieven, tijdschriften, autobiografische en biografische werken van en over de historische figuren die hij in de roman beschrijft, vooral Napoleon en Koetoezow. Hierdoor kon de auteur het echte karakter van deze figuren weergeven. Er zijn 160 historische figuren in de roman "Oorlog en Vrede".
Synopsis.
Het verhaal draait om de adellijke families Bezoechov, Bolkonski en Rostov en beschrijft het leven van deze families tegen de achtergrond van de oorlogen tegen Frankrijk, eerst onder aanvoering van tsaar Alexander I, later onder aanvoering van maarschalk Michail Koetoezov en zijn generaals Michail Barclay de Tolly en Pjotr Bagration. Het verhaal wisselt beschrijvingen van het leven bij de adellijke families thuis af met uitvoerige beschrijvingen van de veldslagen.
Prins Andrej Bolkonski dient in het leger als officier. Als bij de geboorte van zijn zoon zijn vrouw overlijdt, kan hij het niet opbrengen om bij zijn familie te blijven. Hij neemt deel in diverse grote veldslagen, waarbij hij de dood meermalen in de ogen ziet.
Pierre Bezoechov is een feestbeest met slechte vrienden en de bastaardzoon van een graaf, die op sterven ligt. Op de soirée van Anna Pavlowna, een hofdame van de keizerin is hij door zijn liberale ideeën een buitenbeentje. Zijn goede vriend Andrej Bolkonski tikt hem daarvoor op de vingers. Zijn onverwachte erfenis, na het overlijden van zijn vader, een graaf met een groot fortuin maakt hem echter sociaal wenselijk: ineens is Pierre schatrijk.
Graaf Pyotr Kirillovich ("Pierre") Bezoechov is één van de centrale figuren van de roman en de stem van Tolstoj's eigen wereldbeeld en innerlijke strijd. Pierre heeft een opleiding in het buitenland genoten en kent de Franse cultuur. Pierre komt echter terug naar Rusland met het gevoel een buitenstaander te zijn, omdat hij automatisch wordt beschouwd als een jacobijn of een aanhanger van Napoleon. Omwille van zijn geld wordt hij een veelgevraagd man in adellijke sociale kringen. 
Hij trouwt met de intrigante Helena Koeragina. Pierre komt vervolgens tot bezinning over zijn levenswijze. Hij sluit zich aan bij de vrijmetselaars. Na het aanschouwen van de slag bij Borodino keert hij te voet terug naar Moskou, waar hij later gevangengenomen wordt door de Fransen. Uiteindelijk wordt hij bevrijd door de Russen, waarna hij Natasja en Andrej weer ontmoet. Later zal hij met Natasja trouwen.
Natasja Rostova is een jong meisje uit een verarmd geslacht van Russische landadel. Haar vader hoopt, door haar uit te huwelijken aan Andrej Bolkonski, met de bruidsschat de familiebezittingen te kunnen behouden. Natasja wordt verliefd op Bolkonski en verlooft zich met hem. Ze wordt echter verleid door Anatole Koeragin en beëindigt de verloving met Bolkonski. In de slag bij Borodino raakt Andrej zwaargewond. 
Vluchtend voor de Fransen uit Moskou neemt de familie Rostov Andrej mee. Natasja verzorgt Andrej en hun relatie herstelt zich. Andrej sterft echter aan zijn verwondingen. Natasja wordt daarna verliefd op Pierre Bezoechov, die inmiddels door de Russen bevrijd is. Pierres vrouw Helena is intussen gestorven en Natasja en Pierre trouwen niet veel later.
Andere versies.
Er zijn verschillende versies van het boek in omloop. Ze verschillen sowieso in lengte en het gebruik van de Franse taal in dit Russische boek. In zijn eerste opgeleverde versie, de oerversie, met minder filosofische uitweidingen, overleeft vorst Andrej de Slag bij Borodino. Deze versie, die Tolstoj aanvankelijk de titel 'Eind goed, al goed' meegaf, eindigt met een dubbelhuwelijk van Natasja en Pierre enerzijds en de zus van Andrej (prinses Marja) met broer van Natasja (Nikolaj) anderzijds.
Bedoeling van Tolstoj met het boek.
Tolstoj heeft met zijn boek "Oorlog en vrede" niet een roman in de gebruikelijke betekenis van het woord willen schrijven. Evenmin heeft hij een geschiedenisboek willen schrijven. Dit blijkt uit zijn persoonlijke nawoord in het boek.
De roman "Oorlog en vrede" vertoont niettemin veel elementen van de beide genoemde genres. Hoewel de in de roman figurerende karakters en hun belevenissen grotendeels fictief zijn, zijn de beschrijvingen van de veldslagen en van de politieke situatie zo nauwkeurig mogelijk weergegeven, zij het dat Tolstoj die beschrijft in zijn persoonlijke visie. Met name voor en na de grote veldslagen vinden we uitgebreide analyses. Naar de overtuiging van Tolstoj zijn de belangrijke gebeurtenissen in de wereldgeschiedenis en uit ons persoonlijke leven voorbestemd en onveranderlijk. In geen van zijn werken komt dit duidelijker naar voren dan in "Oorlog en vrede".
"Waarom veroverde Napoleon bijna heel Europa en vond daarbij betrekkelijk weinig tegenstand? Waarom trok Napoleon daarna, zonder duidelijke militaire reden, zijn troepen weer plotseling terug uit Rusland?" Over zijn antwoorden op deze en andere vragen – waarover door historici doorgaans anders gedacht werd dan door Tolstoj – legt Tolstoj in "Oorlog en vrede" verantwoording af. Hij heeft dan ook vijf jaar onafgebroken aan het boek gewerkt (zie weer zijn nawoord).
De gebeurtenissen uit de levens van de hoofdfiguren gingen zoals ze gegaan zijn, omdat volgens Tolstoj er geen ander verloop denkbaar was. Met name het leven van Pierre vertoont een duidelijke lijn. 
Tolstojs betoogt dat de massa's het verloop van de geschiedenis bepalen, niet individuen zoals generaals die tactische beslissingen nemen. Napoleon begaat de te verwachten misrekening door zijn hoogmoed, ongeduld en rationalisme met de inname van Moskou.
De Russische kijk op Europa.
In 1805, ruim 60 jaar voor het verschijnen van "Oorlog en vrede", geeft een van de hoofdpersonen, Anna Pavlovna Scherer, in haar salon aan het begin van het boek een perfecte samenvatting van de gedachten van haar salongangers. Napoleon is dan nog ver weg. Deze invalshoek wordt ook door andere grote Russische schrijvers zoals Fjodor Dostojevski en Anton Tsjechov gedeeld.
Invloed.
De roman "Oorlog en vrede" heeft een grote invloed op de Russische literatuur. Vooral de figuur van Natasja Rostova wordt beschouwd als een van de sterke Russische vrouwen in de literatuur, samen met Tatjana uit Jevgeni Onegin van Aleksandr Poesjkin.
Ook op de Nederlandstalige literatuur was er een duidelijke invloed, zoals in het werk van Stijn Streuvels, die Tolstoi zeer bewonderde. Streuvels deed zelfs een poging om Russisch te leren als autodidact.
Verfilmingen.
De roman is meerdere keren verfilmd. De meest belangwekkende zijn de Hollywoodversie uit 1956 met Audrey Hepburn als Natasja, en de versie uit 1967 van Sovjetregisseur Sergej Bondartsjoek. In 1972 is het boek bewerkt tot een televisieserie door de BBC. In die versie (die 15 uur duurt) wordt de rol van Pierre Bezoechov gespeeld door de Britse acteur Anthony Hopkins.
"War and Peace" (2007): een coproductie uit Rusland, Frankrijk, Duitsland, Polen en Italië. In 2016 brengt de BBC onder de titel 'War and Peace' een zesdelige adaptatie uit geschreven door Andrew Davies en geregisseerd door Tom Harper met hoofdrollen van o.a. Paul Dano, James Norton en Lily James.

</doc>
<doc id="18093" url="https://nl.wikipedia.org/wiki?curid=18093" title="Binas (boek)">
Binas (boek)

Binas, BINAS of BiNaS (Biologie Natuurkunde Scheikunde) is een informatieboek van Noordhoff Uitgevers en de Nederlandse Vereniging voor het Onderwijs in de Natuurwetenschappen (NVON). Binas wordt gebruikt voor het voortgezet onderwijs in de natuurwetenschappen. Binas bestaat uit tabellen, schema's en illustraties met informatie over natuurkunde, scheikunde, biologie en wiskunde.
Leerlingen mogen een Binas doorgaans vrij gebruiken bij opdrachten, proefwerken en schoolexamens. Het gebruik van Binas is eveneens toegestaan bij de centrale examens natuurkunde, scheikunde en biologie voor de havo en het vwo. De inhoud van Binas sluit geheel aan bij het examenprogramma, waardoor het een onmisbare bron van informatie is om vraagstukken op te lossen.
De recentste editie van Binas is de 7e editie. Deze editie is toegestaan bij de centrale examens vanaf 2025 voor havo en vanaf 2026 voor vwo. Vanaf 2017 voor havo en vanaf 2018 voor vwo is het vergelijkbare naslagwerk ScienceData (van uitgeverij Malmberg) ook officieel toegestaan bij het centraal examen.
Inhoud.
Binas is op onderwerp onderverdeeld in vijf hoofdstukken: een algemene rubriek, natuurkunde, wiskunde, scheikunde en biologie. Ieder hoofdstuk bevat meerdere "tabellen": een rubriek met specifieke informatie. Een tabel kan kort zijn of kan een aantal pagina's beslaan. Bij het opzoeken van informatie gebruikt men tabelnummers in plaats van bladzijdenummers. In totaal bevat Binas honderd tabellen.
Geschiedenis.
De eerste experimentele uitgave van de Binas verscheen in 1975 als "Informatieboek vwo-havo voor het onderwijs in de natuurwetenschappen". Deze versie was nog niet toegestaan bij het centraal schriftelijk eindexamen en was samengesteld op verzoek van de Vereniging van Leraren in Natuur- en Scheikunde en van de Vereniging van Leraren in de Biologie, in opdracht van de Nederlandse Vereniging voor het Onderwijs in de Natuurwetenschappen (NVON). Tegenwoordig wordt de redactie gevoerd door de NVON. Alle drukken zijn uitgegeven door Noordhoff Uitgevers. Binas is de opvolger van het "Tabellenboekje" (voluit: Tabellenboekje voor onderwijs in de natuur- en scheikunde op scholen voor V.W.O. en H.A.V.O.) uit 1969.
Er is een aparte versie van Binas ontwikkeld voor het vmbo. Deze versie bevat minder informatie dan de versie voor vwo en havo, en is daardoor dunner. Ook is er een Engelstalige editie voor het tweetalig onderwijs (voor havo/vwo).
In 2022 is de zevende editie van Binas aansluitend bij de nieuwe examenprogramma's biologie, natuurkunde en scheikunde uitgebracht. 

</doc>
<doc id="18097" url="https://nl.wikipedia.org/wiki?curid=18097" title="Leopold II van België">
Leopold II van België

Leopold Lodewijk Filips Maria Victor van Saksen-Coburg en Gotha (Brussel, 9 april 1835 – Laken, 17 december 1909), prins van België, hertog van Saksen, prins van Saksen-Coburg en Gotha, hertog van Brabant en senator, was de tweede koning der Belgen. Hij was de tweede, maar de oudste overlevende zoon van Leopold I van België en Louise Marie van Orléans. Hij volgde op 17 december 1865 zijn vader op en bleef koning tot zijn dood.
Leopold II was ook de stichter, eigenaar en soeverein van de Onafhankelijke Congostaat (of Congo-Vrijstaat), zijn privé-project. Dit werd hem toegezegd door de Koloniale Conferentie van Berlijn. Ten tijde van zijn koningschap zijn er veel gruweldaden in Congo-Vrijstaat gepleegd, waardoor zijn nalatenschap omstreden is.
Jeugd.
Leopold werd op 9 april 1835 geboren in het Koninklijk Paleis van Brussel als tweede kind van de regerende Belgische koning Leopold I en diens tweede vrouw Louise, de dochter van de Franse koning Lodewijk Filips. Een eerder geboren zoon was in 1834 tijdens zijn eerste levensjaar gestorven, zodat Leopold in de praktijk het oudste overlevende kind was. Toen hij twee jaar was kreeg Leopold een broer, Filips, en op zijn vijfde kwam er een zus bij, Charlotte.
De Franse revolutie van 1848 dwong Lodewijk Filips, Leopolds grootvader aan moederszijde, om te vluchten naar het Verenigd Koninkrijk. Twee jaar later, in 1850, stierf hij. Leopolds fragiele moeder was erg getroffen door de dood van haar vader en haar gezondheid verslechterde. Nog datzelfde jaar stierf ze aan tuberculose, toen Leopold 15 jaar oud was.
Huwelijk en maîtresses.
Leopold werd uitgehuwelijkt op 18-jarige leeftijd. Op 22 augustus 1853 huwde hij in Brussel met aartshertogin Maria Hendrika van Oostenrijk. Zij was de kleindochter van keizer Leopold II en haar vader aartshertog Jozef van Oostenrijk was paltsgraaf van Hongarije. Keizer Frans Jozef verleende Leopold de orde van het Gulden Vlies als huwelijksgeschenk.
In 1855 maakte Leopold met zijn echtgenote een lange reis door de Middellandse Zee en hij bracht een bezoek aan Rome en het Vaticaan. Hij werd er ontvangen door paus Pius IX.
Leopold en Maria Hendrika van Oostenrijk hadden vier kinderen:
Na de dood van kroonprins Leopold verzuurde het huwelijk tussen Leopold en Maria Hendrika. Na de geboorte van hun jongste dochter Clementine ontstond er een breuk tussen de twee echtgenoten. Omdat Leopolds enige zoon en troonopvolger op jonge leeftijd overleed, werd zijn broer, prins Filips, graaf van Vlaanderen, de wettige troonopvolger; maar daar deze nagenoeg doof was, achtte Leopold hem niet in staat de Belgische troon te bestijgen. Hij vestigde zijn hoop op diens zoon Boudewijn, die echter eveneens vroegtijdig stierf. Uiteindelijk stierf ook Filips nog vóór Leopold, en werd Leopold II rechtstreeks opgevolgd door Albert, Boudewijns jongere broer.
De Franse danseres prinses Cléo de Mérode (1875-1966) zou geruime tijd de maîtresse van Leopold zijn geweest, hoewel zij dat altijd heeft ontkend. De koning heeft een tijdlang de spotnaam "Cléopold" gekregen en er circuleerden spotprenten over deze vermeende affaire.
Nadat de koningin in 1902 overleden was, kreeg Leopolds minnares Blanche Delacroix, barones de Vaughan (1883-1948), een vaste residentie in Laken, in de Villa Vanderborght en ook een in Oostende. Via een onderaardse gang (geheime tunnel) kon Leopold zonder gezien te worden vanuit het Koninklijk Chalet de villa van zijn maîtresse bereiken.
Blanche Delacroix schonk de oude vorst twee buitenechtelijke zoons:
Toen Blanche zwanger was van haar tweede zoon, liepen er geruchten, dat niet Leopold, maar haar vroegere minnaar Durrieux - waarmee ze na de dood van Leopold huwde - de vader was. Durrieux dook in die tijd ook te pas en te onpas op in Brussel. Haar tweede zoon werd geboren met atrofie aan de linkerhand; juist die handicap was voor Leopold het bewijs dat hij de vader is. Vijanden van de koning spotten dat het jongetje "een stompje heeft zoals de negers bij wie Leopold een hand heeft laten afhakken".
De koning was dolgelukkig en bedroefd tegelijk; na drie dochters en een voortijdig gestorven zoon had hij ineens twee zonen, maar deze waren uitgesloten van de Belgische troon. De koning bedacht ze met "titres de courtoisie" (zonder decreet of erkenning) van hertog van Tervuren en graaf van Ravenstein. Ze kregen samen met hun moeder een groot deel van de erfenis, in tegenstelling tot zijn dochters. Leopold trouwde vijf dagen voor zijn dood met Blanche in een religieuze ceremonie, die geen enkele validiteit had onder de Belgische wet. Na haar tweede huwelijk kregen de jongens de naam Durrieux.
Hertog van Brabant.
Senator van rechtswege.
Als prins en troonopvolger droeg Leopold de titel hertog van Brabant en zetelde hij in de Belgische Senaat van 9 april 1853 tot 10 december 1865.
Plannen voor een aanval op Nederland.
Prins Leopold bleek vergevorderde plannen te hebben gehad om Nederland binnen te vallen. Prins Leopold stuurde in 1854 een spionagemissie naar Nederland en werkte een aanvalsplan uit. Het plan werd evenwel nooit uitgevoerd, vanwege het uitblijven van steun van Europese bondgenoten.
Bestuur over België als Koning der Belgen.
Op 17 december 1865 volgde Leopold II zijn vader op als Koning der Belgen.
Frans-Duitse Oorlog.
In 1870 brak de Frans-Duitse Oorlog uit. In België groeide de vrees dat het land in dit conflict tussen beide buurlanden zou verzeild geraken. De Verenigde Kamers (de gemeenschappelijke vergadering van de leden van de Kamer van volksvertegenwoordigers en de Senaat) vergaderden in buitengewone zitting over deze militaire dreiging op 8 augustus 1870. Tijdens deze vergadering gaf koning Leopold II een troonrede over de Belgische houding in de Frans-Duitse Oorlog van 1870 en sprak hij zijn hoop uit dat België zijn neutraliteit in dit conflict niet geschonden zou zien. België zou uiteindelijk niet betrokken raken in de Frans-Duitse Oorlog.
Koning-Bouwheer.
Leopold gaf opdracht tot het bouwen van een groot aantal gebouwen, stadsprojecten en openbare werken. Deze projecten leverden hem het epitheton op van "Koning-Bouwheer" ("le Roi-Bâtisseur" in het Frans). De openbare gebouwen bevonden zich voornamelijk in Brussel, Oostende en Antwerpen, en omvatten de Wellingtonrenbaan, de Koninklijke Galerijen en het Maria Hendrikapark in Oostende; het Koninklijk Museum voor Midden-Afrika en het omliggende park in Tervuren; het Jubelpark met de triomfboog en het complex, het Dudenpark in Brussel en het station Antwerpen-Centraal.
Naast zijn openbare werken verwierf en bouwde hij tal van privé-eigendommen voor zichzelf binnen en buiten België. Hij breidde het terrein van het Koninklijk Kasteel van Laken uit en bouwde de koninklijke serres, de Japanse toren en het Chinese paviljoen bij het paleis. In de Ardennen bestonden zijn domeinen uit 6.700 hectare bossen en landbouwgronden en de kastelen van Ardenne, Ciergnon, Fenffe, Villers-sur-Lesse en Ferage. Hij bouwde ook belangrijke landgoederen aan de Franse Rivièra, waaronder de "Villa des Cèdres" en zijn botanische tuin, en de Villa Leopolda. Deze Villa Leopolda liet hij in 1902 bouwen in Villefranche-sur-Mer aan de Franse Azurenkust. Deze villa wordt anno 2009 beschouwd als een van de duurste huizen ter wereld.
Volgens historici als Wm. Roger Louis en Adam Hochschild zijn de leopoldiaanse bouwprojecten grotendeels gefinancierd met winsten uit de exploitatie van de Onafhankelijke Congostaat. Dat valt echter niet te rijmen met de chronologie: de constructies dateren in niet geringe mate van vóór de oprichting van Congo in 1885. Daarna duurde het nog tien jaar alvorens het Congolese rubber en ivoor Europa begon te bereiken. In 1896 had de kolonie voor het eerst een begrotingsevenwicht. Op dat moment was de transformatie van Brussel al minstens drie decennia aan de gang en waren verschillende grote projecten afgewerkt of in een eindstadium (de Louizalaan en het Ter Kamerenbos, de Overwelving van de Zenne, het Justitiepaleis, het Jubelpark …). Ondergefinancierde werven zoals de Kunstberg en de Triomfboog van het Jubelpark hebben ongetwijfeld geprofiteerd van het Congolese fortuin dat Leopold vergaarde in de bonanzajaren vóór de afstand van 1908, maar het was dus maar een deel van de gebouwen die rechtstreeks gefinancierd werd door winsten uit de exploitatie van Congo. Bijvoorbeeld het Koninklijk Museum voor Midden-Afrika in Tervuren, de Koninklijke Gaanderijen in Oostende en de vernieuwing van het Kasteel van Laken werden rechtstreeks door deze exploitatie in Congo gefinancierd.
Leopold wilde niet dat na zijn dood de verzameling landgoederen, gronden en erfgoedgebouwen die hij privé had verzameld, zouden worden verspreid onder zijn dochters, die allemaal getrouwd waren met een buitenlandse prins. In 1900 richtte hij de Koninklijke Schenking op, waarmee hij het grootste deel van zijn eigendom aan de Belgische natie schonk. Deze constructie zorgde ervoor dat latere generaties van de Belgische koninklijke familie nog steeds het voorrecht kregen om deze gebouwen te gebruiken.
In Brussel
In Oostende
In Antwerpen
Aanslag.
Op 15 november 1902 vond een aanslag op koning Leopold II plaats. De Italiaanse anarchist Gennaro Rubino, een werkloze schrijnwerker, probeerde koning Leopold II te vermoorden. Historica Anne Morelli schreef hierover het boek "Rubino, de aanslag op Leopold II". Toen de koninklijke familie terugkeerde van het Te Deum in de kathedraal, vuurde Rubino een paar schoten af naar de koets. Hij miste en werd opgepakt. Met zijn daad wilde hij de betogers wreken die in de lente van dat jaar werden neergeschoten toen ze de straat op trokken voor het algemeen stemrecht.
Nadagen van zijn koningschap.
In 1904 kreeg de koning van de Duitse keizer Wilhelm II Frans-Vlaanderen en twee miljoen pond sterling aangeboden als België de Duitsers ongehinderd door hun land zouden laten trekken bij een conflict met Frankrijk. Leopold weigerde dit aanbod.
Een van de laatste wetten die door Leopold bekrachtigd werden, was de wet op de dienstplicht waardoor één zoon per gezin (indien medisch geschikt bevonden) voor een periode soldaat moest worden. Leopold II ijverde altijd voor het afschaffen van de doodstraf in België. Iedere terdoodveroordeelde Belg kon, tijdens zijn bewind, rekenen op ondertekening van de gratieverlening.
In december 1909 onderging Leopold een darmoperatie, waarna hij een paar dagen later overleed aan een hersenbloeding. Leopold was exact 44 jaar koning en is daarmee vooralsnog de langst regerende Belgische vorst.
Congo.
Leopold was de oprichter en enige eigenaar van Congo-Vrijstaat, ook wel Onafhankelijke Congostaat genoemd, en al zijn mensen, een particulier project dat namens hem werd ondernomen. Hij gebruikte ontdekkingsreiziger Henry Morton Stanley en de door hemzelf opgerichte Association internationale du Congo om hem te helpen aanspraak maken op Congo, een gebied dat nu bekend staat als de Democratische Republiek Congo. Tijdens de Conferentie van Berlijn van 1884–1885 hebben de koloniale staten van Europa zijn claim op het gebied goedgekeurd onder de voorwaarde dat de levens van de inheemse bewoners in Congo-Vrijstaat verbeterd moesten worden.
Hoewel Leopold II in zijn memorandum "Afrique" van 26 augustus 1875 in de aanloop naar de kolonisatie humanitaire bekommernissen aangaf (hij was getroffen door de gruwelverhalen over de slavernij van Livingstone), negeerde hij nadien deze voorwaarden en werden miljoenen Congolese inwoners, waaronder kinderen, verminkt en vermoord. Hij leidde Congo met de Force Publique voor zijn persoonlijke verrijking.
Zijn persoonlijk fortuin kwam er in eerste instantie door het verzamelen en verhandelen van ivoor. Na een stijging van de rubberprijs vanaf 1890, dwong hij met extreem geweld de inheemse bevolking sap te verzamelen van rubberplanten, wat de opbrengsten voor zijn persoonlijk fortuin de hoogte injoeg.
Het niet halen van de rubberen inzamelquota werd bestraft met de dood. Ondertussen was de Force Publique verplicht om de hand van hun slachtoffers als bewijs te leveren wanneer ze iemand hadden neergeschoten en vermoord, omdat men dacht dat ze anders de munitie (geïmporteerd uit Europa tegen aanzienlijke kosten) zouden gebruiken voor de jacht. Als gevolg hiervan werden de rubberquota gedeeltelijk in afgehakte handen terugbetaald.
De 23 jaar onder het bewind van Leopold II worden gekenmerkt door moordpartijen, slavernij, ontvoeringen, martelingen, verkrachtingen, onthoofdingen en het afhakken van handen. De schattingen over het aantal slachtoffers variëren aanzienlijk. Peter Forbath noemde ten minste vijf miljoen. Adam Hochschild sprak van tien miljoen.
Met het gevoerde beleid is Leopold verantwoordelijk geacht voor de dood van een niet nader te schatten aantal mensen als gevolg van verminking, executie, uithongering, ziekte en ontbering. Deze toestanden werden een berucht internationaal schandaal in het begin van de 20e eeuw. Leopold II, die zijn levenseinde zag naderen, gaf toe aan de druk die op hem werd uitgeoefend en droeg, met tegenzin, de kolonie over aan de Belgische Staat, die van zijn kant in oktober 1908 de wet aannam voor de overname van die 'erfenis', waar ze niet zo happig op was. Vooral de progressief liberale kopman Georges Lorand uitte hevige kritiek in de kamer met betrekking tot een Belgische overname.
Hij gebruikte grote bedragen van de exploitatie van Congo in deze periode voor openbare en particuliere bouwprojecten in België. Hij schonk de privégebouwen vóór zijn dood aan de staat.
Hoewel het een gebied was van meer dan 2 miljoen km² dat zijn eigendom was, zette hij er nooit een voet.
Het afstaan van Congo.
Internationale oppositie en kritiek van de Katholieke Partij, Progressieve Liberalen en de Arbeidspartij zorgden ervoor dat het Belgische parlement de koning in 1908 dwong om de Congo-Vrijstaat af te staan aan België. De overeenkomst die leidde tot de overdracht kostte België het aanzienlijke bedrag van 215,5 miljoen frank. Dit werd gebruikt om de schuld van de Congo-Vrijstaat af te lossen en de obligatiehouders ervan uit te betalen, evenals 45,5 miljoen voor Leopolds bouwprojecten in België en een persoonlijke betaling van 50 miljoen aan Leopold zelf. Congo-Vrijstaat werd onder parlementaire controle omgevormd tot een Belgische kolonie die bekend staat als Belgisch Congo. Leopold deed zijn uiterste best om mogelijke bewijzen van wangedrag te verbergen tijdens zijn tijd als heerser van zijn privékolonie. Het hele archief van de Congo Vrijstaat werd verbrand en hij vertelde zijn assistent dat, hoewel Congo hem was afgenomen, "ze niet het recht hebben om te weten wat ik daar deed".
Huwelijkspolitiek en nalatenschap.
De koning zorgde voor het uithuwelijken van zijn dochters en gebruikte hiervoor zijn verwantschap met alle grote dynastieën. Zijn zuster Charlotte was keizerin van Mexico geweest en zijn dochter was voorbestemd om keizerin te worden van Oostenrijk. Koningin Victoria was een volle nicht van hem. Bovendien was zijn grootvader koning der Fransen geweest. Een huwelijk was voor hem een staatszaak en dat moest zijn eigen vrouw vaak ondervinden, die haar man en het paleis regelmatig ontvluchtte naar haar verblijf in Spa.
Een voor een verdwenen zijn dochters uit België:
De meeste van deze huwelijken mislukten, waarvoor de vorst zich hevig schaamde.
Bij zijn dood ontstond er een grote rel om het geld. De koning had immers zijn dochters onterfd en zijn kastelen en paleizen als Koninklijke Schenking aan de Staat overgemaakt, onder beding dat de paleizen ter beschikking bleven van zijn opvolgers.
Vandaag is er alleen nog via de tak van het huis Bonaparte en van de familie Windisch-Graetz rechtstreekse afstamming van Leopold in leven. Leopold werd begraven in Laken.
Standbeelden en monumenten.
Er zijn enkele standbeelden gewijd aan Leopold II die verspreid over het land zijn opgericht. De meeste standbeelden dateren uit het interbellum, het hoogtepunt van de koloniaal-patriottistische propaganda. De monumenten moesten helpen om de schandaalsfeer nadat internationale commotie was ontstaan over de wreedheden in Congo-Vrijstaat weg te werken en de bevolking warm te maken voor de koloniale onderneming in Belgisch-Congo.
Met name vanwege zijn controversiële beleid in Congo zijn er meermaals voorstellen gedaan om de standbeelden uit de publieke ruimte te verwijderen of ze een andere plaats te geven. Tot 2020 zijn dergelijke voorstellen niet succesvol geweest. Tijdens de internationale protesten na de dood van George Floyd werden verschillende standbeelden van Leopold II gevandaliseerd terwijl verschillende petities die werden ondertekend door tienduizenden mensen eisten dat bepaalde of alle standbeelden werden verwijderd. Dit zorgde voor heel wat discussies tussen voor- en tegenstanders. Veel voorstanders vinden dat zowel het koningshuis als de Belgische regering excuses aan hebben te bieden aan de Congolese bevolking. Tegenstanders vinden dat het vandaliseren en verwijderen van standbeelden geen structurele oplossing is om huidig racisme tegen te gaan. Er wordt ook gepleit om bij standbeelden duidelijk te vermelden wat er in het verleden is gebeurd, wat nu vaak niet of heel beperkt het geval is. In juni 2020 besloot de stad Gent uiteindelijk om het standbeeld van Leopold II aan het zuidpark te laten verwijderen. Of en waar het beeld een nieuwe bestemming krijgt is (nog) niet bekend. Begin juni 2020 wilde een meerderheid van het Brussels Hoofdstedelijk Parlement dat er een werkgroep werd opgezet om de publieke ruimte te dekoloniseren.

</doc>
<doc id="18098" url="https://nl.wikipedia.org/wiki?curid=18098" title="Koning der Belgen">
Koning der Belgen



</doc>
<doc id="18100" url="https://nl.wikipedia.org/wiki?curid=18100" title="Leopold II">
Leopold II

Leopold II kan zijn:

</doc>
<doc id="18102" url="https://nl.wikipedia.org/wiki?curid=18102" title="Koningin Fabiola">
Koningin Fabiola



</doc>
<doc id="18104" url="https://nl.wikipedia.org/wiki?curid=18104" title="Prinses van Retie">
Prinses van Retie



</doc>
<doc id="18106" url="https://nl.wikipedia.org/wiki?curid=18106" title="Karel van Saksen-Coburg">
Karel van Saksen-Coburg

Karel Theodoor Hendrik Anton Meinrad (Brussel, 10 oktober 1903 - Oostende, 1 juni 1983), kortweg prins Karel, was de tweede zoon van koning Albert I der Belgen. Hij kreeg de titel van prins van België en graaf van Vlaanderen. Op 20 september 1944 werd Karel Regent van België omdat zijn broer koning Leopold III gedeporteerd werd naar Duitsland. Aanvankelijk zou de prins-regent opstappen wanneer de koning werd bevrijd, maar hij bleef nog vijf jaar aan de macht, want een terugkeer van de koning naar België bleek niet evident te zijn.
Karel speelde de rol van staatshoofd goed en wordt weleens beschouwd als de redder van de monarchie. Hij was een uitstekend diplomaat en had zeer goede contacten met de andere geallieerde leiders. De prins was waarnemend staatshoofd op cruciale momenten in de Belgische geschiedenis. Karel kon het wel niet zo goed vinden met de rest van zijn familie en dat werd met het regentschap alleen maar erger. Ze vonden dat hij verraad pleegde en zijn broer dacht zelfs dat Karel zelf koning wou worden. Na het regentschap liet Karel zich nooit meer zien in de aanwezigheid van de koninklijke familie.
Jeugd en opleiding.
Prins Karel Theodoor Hendrik Anton Meinrad werd, op 10 oktober 1903, geboren als tweede zoon van koning Albert I en koningin Elisabeth. Hij werd vernoemd naar zijn grootvader van moederszijde, hertog Karel Theodoor in Beieren. Hij had een oudere broer, de latere koning Leopold III, en een zus, de latere koningin van Italië Marie-José. In 1910 kreeg hij de titel "Graaf van Vlaanderen". Hierdoor was hij de derde Belgische graaf van Vlaanderen, maar ook de laatste. Na zijn dood in 1983 werd de titel niet meer toegekend en op 16 oktober 2001 werd de titel afgeschaft bij Koninklijk Besluit.
De prins heeft nooit echt een warm gezinsleven gekend. De grote boosdoener van dienst was de afwezigheid van zijn ouders in combinatie met het strenge hofprotocol. Zijn opvoeding kwam bijgevolg in de handen te liggen van externe personen zoals gouvernantes en leerkrachten. Hij kreeg ook minder aandacht omdat de prins niet voorbestemd was voor de troon. Dit was het gevolg van een opvoedingsmodel dat eigen was binnen hoogadellijke families in het Europa van het Belle époque.
Militaire opleiding.
Zijn eerste schoolopleiding kreeg de prins in Brussel. Daarna zet hij zijn lagere studies in Groot-Brittannië verder, alvorens aan het Royal Naval College van Osborne verder te studeren, op het eiland Wight in 1915. In 1918 werd de prins toegelaten tot het Royal Naval College van Dartmouth, een cadettenschool voor toekomstige officieren van de Royal Navy. Ter afsluiting van zijn marineopleiding in Dartmouth liep Karel stages aan boord van diverse Britse oorlogsschepen. In 1925 zet hij zijn marineopleiding voort aan het Royal Navy College van Portsmouth en voltooide ze aan het Royal Naval War College van Greenwich, dat hij in april 1926 verliet met de graad van ereluitenant-ter-zee eerste klasse.
In 1926 volgde prins Karel les aan de Koninklijke Militaire School en werd hij ingedeeld bij het Eerste Regiment Gidsen waar hij benoemd werd tot onderluitenant. Hij verrichtte geregeld dienst in dit regiment en nam deel aan oefenkampen. Op 19 september 1939 werd prins Karel kolonel in het Belgische leger. Tijdens de mobilisatieperiode en daarna tijdens de Achttiendaagse Veldtocht werd hij ingedeeld bij de Generale Staf van het Cavaleriekorps. Gedurende de Tweede Wereldoorlog leefde hij teruggetrokken in Brussel, meest waarschijnlijk in een van de vleugels van het Kasteel van Laken. Over het leven van de prins in de oorlogsperiode bestaat zeer weinig informatie.
Affaires.
In de jaren dertig wilde hij trouwen met het burgermeisje Jacqueline Wehrli, een Brusselse bakkersdochter, maar naar verluidt zou het huwelijk door het Belgische hof afgekeurd zijn. Uit hun relatie werd volgens Michel Capon in 1938 een dochter geboren, Isabelle Wybo, die de achternaam van haar stiefvader ontving. Zijn broer, ondertussen koning Leopold III, vond het niet gepast dat een prins zou trouwen met een burgermeisje. Karel legde zich neer bij de beslissing van zijn broer maar vergaf het hem nooit, zeker omdat Leopold III later zelf met een burgermeisje, Lilian Baels, trouwde.
Hoewel Karel nooit officieel de vader van zijn natuurlijke dochter was, kreeg hij wel de voogdij over haar na de dood van Jacqueline in 1947. Na haar bleef de prins niet stilzitten en knoopte hij na 1950 nog enkele andere relaties aan op zijn domein in Raversijde waarvoor zelfs een speciale caravan werd geplaatst. Zijn voorkeur ging uit naar vrouwen die hun intelligentie en kunstzin belangrijker achtten dan hun voorkomen.
Het bestaan van Isabelle Wybo was grotendeels onbekend tot er in 2003 een biografie van de prins werd gepubliceerd. In 2012 maakte ze een officieel optreden met haar neef prins Laurent.
Regentschap.
Toen Leopold III naar Duitsland werd weggevoerd, zocht men een regent voor het Koninkrijk. Dat het prins Karel werd, was niet vanzelfsprekend. Het Belgische parlement was namelijk niet verplicht het regentschap toe te vertrouwen aan iemand van de koninklijke familie. De enige andere verwant van de koning die in België verbleef, was zijn moeder, koningin Elisabeth, maar niemand dacht aan haar als regentes. 
Voor de meesten was prins Karel tot dan een onbekende en zelf was hij zeer schuchter. De prins was tijdens de deportatie van zijn broer ondergedoken in de Ardennen. Hij verbleef de rest van de bezetting onder een schuilnaam op verscheidene plaatsen. Na de terugkeer van de regering-Pierlot wilde ze Karel opzoeken voor het regentschap, maar hij was toen nog altijd onvindbaar. Pas na contacten met mensen uit zijn entourage, die wisten waar hij was, verscheen hij op 11 september 1944 in Brussel.
Beleid.
Op 20 september werd hij door de Verenigde Kamers verkozen tot regent van het koninkrijk. Op 21 september legde de prins-regent de grondwettelijke eed af. Na de Duitse capitulatie op 7 mei 1945 werden Leopold III en zijn gezin in het Oostenrijkse plaatsje Strobl door de Amerikanen bevrijd. Leopold hoopte meteen naar België terug te keren, maar dat ging niet zomaar voor de regering. De regering-Van Acker stelde daarvoor voorwaarden, maar die wees Leopold af. Daardoor werd zijn “onmogelijkheid tot regeren”, die aanvankelijk voor de duur zijn gevangenschap gold, op kunstmatige wijze verlengd. Karel bleef regent tot er een oplossing zou worden gevonden voor wat bekend raakte als de Koningskwestie.
Karel speelde de rol van staatshoofd goed en wordt weleens beschouwd als de redder van de monarchie. Hij was een uitstekend diplomaat en had zeer goede contacten met de Britse premier Winston Churchill en de andere geallieerde leiders. Door deze contacten was hij dé Belgische contactpersoon voor het Amerikaanse hulpplan voor Europa, het Marshallplan. Hij volgde trouw de beslissingen van zijn ministers, wat onder Leopold III niet altijd het geval was geweest. Overigens werd de regent met heel wat politieke crisissen geconfronteerd. In nog geen zes jaar moest hij liefst negen regeringen aanstellen. De prins was waarnemend staatshoofd op cruciale momenten in de geschiedenis: bij de oprichting van de Benelux in 1944, de VN in 1945, de NAVO in 1948 en de Raad van Europa in 1949. Hij ondertekende verschillende bestuurlijke wetten die nu nog gelden: die over de Raad van State, de Sociale Zekerheid en het Vrouwenkiesrecht (1948).
Tijdens zijn regentschap ontving hij de Franse generaal Charles de Gaulle bij een triomfantelijk bezoek aan Brussel, net als de Nederlandse koningin Wilhelmina. Zelf bracht hij succesvolle bezoeken aan Verenigd Koninkrijk en de Verenigde Staten. De aanhangers van Leopold waren daar niet zo gelukkig mee. Ze meenden dat Karel zich te veel als het echte staatshoofd gedroeg, terwijl hij enkel de plaatsvervanger van zijn broer zou zijn. Zo was er kritiek omdat hij een bezoek bracht aan Belgisch-Congo. De Congolezen zouden volgens hen niet begrijpen dat er een andere Belgische "chef" was dan de koning.
Controverse.
Karel kon het niet zo goed vinden met de rest van zijn familie. Zijn moeder koningin Elisabeth toonde haar ongenoegen toen zij vernam dat niet zij, maar haar jongste zoon regent werd. Ze zou hem dit nooit hebben vergeven. Er was ook ongenoegen over het regentschap in hofkringen. Door het regentschap te aanvaarden van de door Leopold zo verfoeide regering-Pierlot, leek Karel partij te kiezen tegen de koning. Leopolds secretaris Robert Capelle schreef de prins nog voor zijn eedaflegging een brief waarin hij suggereerde dat het regentschap illegaal was en hij zijn afkeuring uitdrukte voor “de politici” die hem wilden kiezen. Alles wat de regent deed, kon bij de "Leopoldisten" worden geïnterpreteerd als een aanval op Leopold.
Einde.
De terugkeer van koning Leopold III leidde tot zware rellen. België kwam op de rand van een burgeroorlog en uiteindelijk moest Leopold dan toch aftreden. Op 21 juli 1950 maakte het Parlement een einde aan het regentschap. Tegenstanders van Leopold organiseerden een groot huldebetoon aan de prins-regent, waarbij duizenden mensen, voornamelijk socialisten, demonstreerden met portretten van Karel.
Karel liet zich nooit meer zien in de aanwezigheid van de koninklijke familie. De breuk was zodanig dat hij zelfs niet aanwezig was op de begrafenis van zijn eigen moeder in 1965. Met zijn broer kwam het ook nooit meer goed. In 1982 stuurde Leopold zijn broer een brief waarin hij hem verweet ernstige schade te hebben toegebracht, "door je houding tegenover mij, aan het land, de dynastie, de familie..." Zelf zei Karel dat hij als regent de "brol" (de monarchie) gered had, maar dat men hem daar niet voor heeft bedankt.
Later leven.
Kunstschilder.
Na het regentschap, trok hij zich terug uit het openbaar leven en ging op zijn domein in Raversijde, vlakbij Oostende, wonen. Daar legde hij zich de volgende jaren toe op het tekenen en schilderen van portretten en vergezichten onder de naam "Karel van Vlaanderen". Over dat pseudoniem heerste in Franstalige kringen ongenoegen, omdat men er van oordeel was dat leden van het koningshuis ambtshalve ook een Franse naam dienden te hebben. Karel zelf heeft die vertaling echter steeds geweigerd, omdat hij zijn status van artiest strikt gescheiden wilde houden van zijn familiale aangelegenheden.
Prins Karel bewoog zich graag tussen het volk met bezoekjes aan de lokale kroegen in de omgeving van Raversijde. Hij had ook vele contacten met de buurtbewoners waar hij niet om verlegen was hen een poets te bakken. Toch voelde hij zich verheven boven de gewone mens, net zoals veel adellijken. Hoewel hij niet op protocol was gesteld, stond hij er wel op dat iedereen hem aansprak met 'monseigneur'.
Overlijden en begrafenis.
Op het einde van zijn leven raakte hij in geldnood omwille van malafide financiële raadgevers, waardoor hij verplicht was zijn landgoed te verkopen aan de Belgische Staat in december 1981. Twee jaar later overleed de prins op 1 juni 1983 in het Oostendse Heilig Hartziekenhuis aan de gevolgen van een acute leukemie. Op 7 juni 1983 werd hij met nationale eer in Brussel begraven en bijgezet in de Koninklijke Crypte te Laken. Zowel zijn broer Leopold als zijn schoonzus Lilian waren niet aanwezig op de uitvaart. In zijn testament liet hij de diamanten tiara van keizerin Josephine na aan zijn zus Marie-José.
Eerbetoon.
Memoriaal Prins Karel.
Om de herinnering van de prins levendig te houden werd een museum voor hem opgericht. Het Memoriaal Prins Karel is gevestigd op de plaats waar hij vanaf 1950 tot aan zijn dood meestal verbleef, het provinciedomein Raversijde.
In populaire cultuur.
Prins Karel werd begin jaren 60 twee keer vermeld in een nummer van De Strangers. Beide nummers verwezen naar een toen actueel bericht waarin de prins opgelicht bleek door een van zijn voormalige adviseurs.

</doc>
<doc id="18108" url="https://nl.wikipedia.org/wiki?curid=18108" title="Prins Regent Karel">
Prins Regent Karel



</doc>
<doc id="18109" url="https://nl.wikipedia.org/wiki?curid=18109" title="Prins-Regent Karel">
Prins-Regent Karel



</doc>
<doc id="18111" url="https://nl.wikipedia.org/wiki?curid=18111" title="Vermogen (natuurkunde)">
Vermogen (natuurkunde)

Vermogen is een natuurkundige grootheid voor de energie (arbeid) per tijdseenheid. De SI-eenheid voor vermogen is de watt. Men leest dan ook vaak het formeel onjuiste wattage in plaats van het officieel correcte vermogen.
Een andere, verouderde eenheid voor vermogen is de paardenkracht (pk). Één paardenkracht kwam oorspronkelijk overeen met het vermogen benodigd om een massa van 75 kg omhoog te trekken met een snelheid van één meter per seconde. Dit vermogen varieert met de zwaartekrachtversnelling en dus met de plaats op aarde. De pk is niet duidelijk gedefinieerd en varieert van 736 - 750 watt.
Definitie.
Het gemiddelde vermogen is de gedurende een bepaalde tijdsperiode opgewekte of verbruikte hoeveelheid energie per tijdseenheid. In formulevorm:
Voor zeer kleine tijdsduur nadert dit naar het momentane vermogen formula_2:
waarin:
Mechanisch vermogen.
Verplaatsing.
Voor een verplaatsing over een infinitesimale afstand formula_7 onder invloed van een kracht formula_8 is de benodigde arbeid het inproduct van beide:
Het momentane vermogen is dan:
met formula_11 de snelheid.
Verdraaiing.
Als de verplaatsing een verdraaiing om een as is over een hoek formula_12 onder invloed van een koppel met moment formula_13 ten opzichte van die as, is de benodigde arbeid:
Het momentane vermogen is dan:
met formula_16 de hoeksnelheid.
In veel gevallen wordt het vermogen berekend als het product van een intensieve grootheid en een extensieve grootheid.
Aangezien het vermogen het product is van beide waarden, valt het op dat het evenredig is met het kwadraat van de intensiteit. 
Stromingsleer.
In de stromingsleer geldt:
waarin:
Hydraulica.
In de hydraulica wordt mechanisch vermogen omgezet in hydraulisch vermogen (pomp) en andersom (motor).
Het hydraulisch vermogen bedraagt:
waarin
Kernfysica.
waarin
Straling.
Algemeen.
waarin 
zwarte straler.
waarin
Elektriciteitsleer.
Gelijkspanning.
Bij gelijkspanning is het vermogen:
waarin
Wisselspanning.
Bij wisselspanning onderscheidt men verschillende soorten elektrisch vermogen: het complexe vermogen, het actieve of effectieve vermogen, het reactieve vermogen en het schijnbare vermogen.
Complex vermogen.
Het "complexe vermogen" ("Sc") (eenheid voltampère, VA) wordt gedefinieerd als het product van de spanning met de complex toegevoegde van de stroom:
Met de wet van Ohm kan men het vermogen uitdrukken als functie van de impedantie "Z":
Verder geldt dat het complexe vermogen de vectoriele som is van het actieve vermogen "P" en het reactieve vermogen "Q". In het complexe vlak wordt dat:
Actief vermogen (werkelijk vermogen).
Het "actieve" of "effectieve vermogen" ("P") (eenheid watt, W) geeft het energieverbruik per tijdseenheid aan. Het effectieve vermogen is voor een sinusvormige spanning en stroom:
met hierin:
Het actieve vermogen komt overeen met het reële deel van het complexe vermogen:
Reactief vermogen (blindvermogen).
Het "reactieve vermogen" ("Q") (eenheid VAr) geeft de activiteit van de reactanties aan. Het reactieve vermogen is voor een sinusvormige spanning en stroom:
met hierin:
De stroom die gemoeid is met het blindvermogen heet ook wel "blindstroom".
Het reactieve vermogen komt overeen met het imaginaire deel van het complexe vermogen:
Schijnbaar vermogen (schijnvermogen).
Het "schijnbare vermogen" (formula_33) (eenheid voltampère) geeft het energieverbruik aan als waren alle elektronische componenten weerstanden. Het schijnbare vermogen is voor een sinusvormige spanning en stroom:
met hierin:
Het schijnbare vermogen "S" komt overeen met de modulus van het complexe vermogen:

</doc>
<doc id="18112" url="https://nl.wikipedia.org/wiki?curid=18112" title="Lichaam">
Lichaam

In de wiskunde.
Merk op dat voor de Belgische en de Nederlandse wiskundige de betekenissen van lichaam verschillen: 
In het recht.
Lichaam (Belgisch recht) - een niet-vermogensrechtelijk goed

</doc>
<doc id="18114" url="https://nl.wikipedia.org/wiki?curid=18114" title="Vermogen">
Vermogen



</doc>
<doc id="18115" url="https://nl.wikipedia.org/wiki?curid=18115" title="Paardenkracht (eenheid)">
Paardenkracht (eenheid)

De paardenkracht (Nederlands symbool pk en vaak zo uitgesproken) is een oude eenheid van arbeidsvermogen, waarvan het gebruik sinds 1978 – bij de invoering van het SI-stelsel – wettelijk niet meer is toegestaan. De naam paardenkracht is verwarrend, want het is geen eenheid van kracht⁣, maar van vermogen. De Engelse naam horsepower (symbool HP) geeft die verwarring niet.
De paardenkracht heeft, in tegenstelling tot andere eenheden, geen internationaal overeengekomen symbool.
Bij de komst van de stoommachine – die het paard moest vervangen – sprak het vanzelf dat men het vermogen vergeleek met het vermogen van een paard. Een paardenkracht was dan ook het arbeidsvermogen dat een gemiddeld paard langdurig kon leveren, bijvoorbeeld voor het aandrijven van een rosmolen.
Huidige definities.
De volgende definities worden wereldwijd gebruikt.
Metrische horsepower.
De Schotse uitvinder James Watt definieerde de paardenkracht rond 1770 als 33 000 foot-pound per minute. Dit is het vermogen van een trekpaard om 150 kilogram in een minuut 30 meter op te hijsen. Dus 
De paardenkracht werd ook gedefinieerd als het vermogen dat nodig is om een last van 75 kilogram stapvoets te hijsen (dat wil zeggen met een snelheid van 1 meter per seconde, oftewel 3,6 kilometer per uur). Bij een valversnelling van 9,81 m/s² geldt dus het volgende:
Deze waarde is gelijk aan wat later in Engeland "metric horsepower" werd genoemd.
1 pk komt dus overeen met ongeveer 0,7355 kW, en 1 kW met ongeveer 1,3596 pk.
Het vermogen van stoommachines en later ook dat van motoren werd vroeger in pk uitgedrukt. Maar de pk is tegenwoordig vervangen door de SI-eenheid kW (kilowatt), hoewel men in advertenties voor auto's en in het algemeen de term nog steeds gebruikt.
Internationaal.
Een Nederlandse paardenkracht (pk) is exact gelijk aan de Duitse "Pferdestärke" ("PS") en de Franse "cheval-vapeur" ("cv"), terwijl de Engelse "horse power" (hp) iets groter is: 1 horse-power = 1 HP = 550 ft·lbf/s ~ 745,7 watt met andere basiseenheden (1 ft = 1 foot = 0,3048 m en 1 lb = 1 pound = 0,4536 kg). "lbf" is de zwaartekracht op 1 pound. In Engeland werd dus een iets andere definitie toegepast.
Verschillende manieren van meten.
De opgave van het vermogen wordt door bedrijven meestal zo gunstig mogelijk voorgesteld. Soms sprak men ook wel van verkoop-pk. Het vermogen van auto's en motorfietsen werd ook in pk uitgedrukt, maar de opgegeven getallen konden dus misleidend zijn. Als men het vermogen direct aan de krukas meet, zal het vermogen hoger uitvallen dan als men het aan de wielen meet of als motoren worden ontdaan van de hulpapparatuur, zoals de dynamo, versnellingsbak, hydraulische pompen en andere zaken die extra door de motor worden aangedreven. Daarnaast kan de motor op een zeer gunstige manier zijn afgesteld, waardoor men het hoogste vermogen meet.
Fiscale pk.
In België is de fiscale pk een middel tot belastingheffing. Deze eenheid wordt niet berekend op het werkelijk vermogen van de wagen, maar wel op de cilinderinhoud. Samen met het werkelijk vermogen bepaalt ze de hoogte van de verkeersbelasting.
"Cheval fiscal".
De paardenkracht moet niet worden verward met de CV ("cheval fiscal"), een eenheid die door de Franse fiscus wordt gebruikt om het vermogen van een voertuig aan te duiden en die in Nederland vooral bekend is uit de naam van de 2CV. Het vermogen in "chevaux fiscaux" (formule van 1998) wordt berekend met
Hierin is "C" de uitstoot aan &lt;chem&gt;CO2&lt;/chem&gt; in g/km en "P" het vermogen in kW.
Vanaf januari 2020 geldt de formule:
afgerond naar een geheel getal formula_5

</doc>
<doc id="18116" url="https://nl.wikipedia.org/wiki?curid=18116" title="Paardekracht">
Paardekracht



</doc>
<doc id="18117" url="https://nl.wikipedia.org/wiki?curid=18117" title="Titiaan">
Titiaan

Titiaan (Pieve di Cadore, circa 1488–1490 – Venetië, 27 augustus 1576), eigenlijk Tiziano Vecelli of Vecellio, was een van de belangrijkste en invloedrijkste kunstschilders van de hoogrenaissance.
In zijn lange carrière maakte Titiaan een ontwikkeling door van virtuoze, originele variaties op het werk van Giovanni Bellini, Giorgione en Rafaël naar een vrije, losse stijl waarin de composities werden opgebouwd met schijnbaar spontaan aangebrachte kleurvlekken, een proces waar hij soms jaren de tijd voor nam. Zijn portretten, altaarstukken en mythologische voorstellingen werden bewonderd en gekopieerd door Peter Paul Rubens en zijn steeds complexere schildertechniek en kleurgebruik vormden in de 17e eeuw een inspiratiebron en uitdaging voor Antoon van Dyck, Diego Velázquez en Rembrandt. Édouard Manet maakte in de 19e eeuw met zijn "Olympia" een moderne versie van Titiaans "Venus van Urbino".
Titiaan had een voorkeur voor olieverf in plaats van de frescotechniek en dit contrast met de Florentijnse schildertraditie werd in de 16e eeuw uitgebuit door schrijvers die de rivaliteit tussen de beide steden wilden aanwakkeren. In werkelijkheid was de tegenstelling minder groot dan vaak wordt voorgesteld.
Hoewel hij zijn hele schildersleven in Venetië bleef wonen en er uitermate succesvol was, had hij een moeizame relatie met de stad, waar hij ondanks zijn invloed en roem een buitenstaander bleef. Zijn functie als semi-officiële schilder van Venetië kwam soms in het gedrang, doordat hij voorrang gaf aan zijn werk voor rijke en machtige opdrachtgevers buiten de republiek, zoals pausen en de hertogen van Ferrara, Mantua en Urbino. Hij was de favoriete schilder van Karel V, die hem ridder in de "Orde van de Gulden Spoor" maakte, en later van diens zoon en opvolger Filips II, voor wie hij zowel mythologische voorstellingen schilderde als religieuze werken die pasten binnen de campagnes van de Contrareformatie. Zijn stijl en werkwijze waren zo onnavolgbaar dat hij nauwelijks leerlingen had die na zijn dood zijn atelier konden voortzetten.
Leven en carrière.
Afkomst en geboorte.
Titiaan werd geboren in Pieve di Cadore, een dorpje in de Dolomieten zo'n 190 km ten noorden van Venetië. Hij had een oudere broer Francesco, die ook heeft geschilderd.
Zijn geboortedatum is onbekend. De diverse bronnen uit de 16e eeuw geven tegenstrijdige berichten over zijn leeftijd. Bij zijn overlijden in 1576 werd genoteerd dat hij 103 was en zelf schreef Titiaan in 1571 in een brief aan Filips II dat hij op dat moment 95 was, maar de consensus is dat de vermeldingen van Ludovico Dolce (1488) en Giorgio Vasari (1490) het meest geloofwaardig zijn. Een rol bij de vaststelling van zijn geboortejaar speelt ook het vroege altaarstuk dat in Antwerpen wordt bewaard en waarvan de dateringen door verschillende kunsthistorici uiteenlopen van 1503 tot 1513. Zo kwam Erwin Panofsky bijvoorbeeld op ca. 1483 als geboortejaar.
Opleiding en eerste opdrachten.
Er bestaat veel onduidelijkheid over Titiaans opleiding en zijn vroegste werken. Vasari noemt alleen Giovanni Bellini als Titiaans leermeester. Volgens Dolce was Titiaan eerst leerling van Giovanni's oudere broer Gentile. Verder werd Titiaan in zijn begintijd sterk beïnvloed door de iets oudere Giorgione, een andere leerling van Giovanni Bellini. Giorgione was eerder een mentor dan een volgende leermeester. Hun werk leek zoveel op elkaar dat er over sommige schilderijen nog steeds verschil van mening bestaat over welke werken precies aan Giorgione toegeschreven moeten worden. Dit komt onder meer komt doordat na zijn dood in 1510 sommige van zijn werken werden afgemaakt door anderen, onder wie Titiaan. 
Rond 1508-1509 brachten Giorgione en Titiaan fresco's aan op de gevel van het Fondaco dei Tedeschi in Venetië, waarbij de destijds bekendere Giorgione de prominente kanaalzijde voor zijn rekening nam. De fresco's zijn grotendeels verloren gegaan als gevolg van het zeeklimaat van de stad.
In 1510 kreeg Titiaan de opdracht voor drie fresco's in de Scuola del Santo in Padua. Ze waren rond 2 december 1511 gereed. Uit de fresco's blijkt dat Titiaan het werk van Michelangelo op de voet volgde, want een van de figuren is geïnspireerd op de Eva van "De zondeval", die Michelangelo een of twee jaar eerder op het plafond van de Sixtijnse Kapel had geschilderd. In Padua maakte Titiaan kennis met de fresco's van Giotto di Bondone.
Eigen atelier.
In 1513 startte Titiaan een eigen atelier in de wijk San Samuele.
Na Giorgiones dood en het vertrek naar Rome van Sebastiano del Piombo in 1511 was de hoogbejaarde Giovanni Bellini Titiaans voornaamste concurrent. In 1513 kreeg Titiaan via Pietro Bembo de uitnodiging aan het werk te gaan voor het pauselijke hof in Rome, maar hij wees dit aanbod af. In plaats daarvan bood hij de Venetiaanse Raad van Tien aan een grote veldslag te schilderen in de Grote Raadszaal van het Dogepaleis. In ruil daarvoor vroeg hij de eerstvolgende "sensaria" van het Fondaco dei Tedeschi die beschikbaar kwam, met dezelfde gunsten die Giovanni Bellini op dat moment genoot. De "sensaria" bestond onder andere uit belastingvrijstelling, een jaarlijkse toelage van 100 dukaten en opdrachten voor officiële portretten bij het aantreden van nieuwe doges. Het verzoek werd ingewilligd en Titiaan werd daarmee de semi-officiële schilder van de Venetië. In de jaren erna werd de toelage enkele keren tijdelijk ingetrokken, deels vanwege protesten van collega-schilders, deels omdat zijn schilderijen te lang op zich lieten wachten, als hij lucratievere opdrachten van buitenlandse hoven voorrang gaf. In 1523 wist Titiaan zijn positie te verstevigen door de "ristauro" of afwerking van "De onderwerping van Frederik Barbarossa", een werk in het Dogepaleis dat Giovanni Bellini bij zijn dood in 1516 onvoltooid had achtergelaten. Dit schilderij is, evenals het meeste werk dat Titiaan voor de Venetiaanse staat schilderde, verloren gegaan bij de rampzalige brand van het Dogepaleis on 1577. De "Slag bij Spoleto" was echter in 1523 nog lang niet voltooid. Pas nadat de senaat in 1537 opnieuw had gedreigd zijn toelage in te trekken en al het geld dat hij al had ontvangen, terug te eisen, leverde hij het schilderij in 1538 af.
In 1516 begon hij aan een van zijn beroemdste werken, de reusachtige "Maria-Tenhemelopneming" in de Basilica di Santa Maria Gloriosa dei Frari in Venetië. Het ontwerp van het schilderij was op Rafaël geïnspireerd.
Ferrara.
Vanaf ongeveer 1515 maakte hij werk in opdracht van de familie d'Este uit Ferrara. Alfonso d'Este (1476-1534), de hertog van Ferrara, was de patroon van Ludovico Ariosto (1474-1533), de schrijver van "Orlando Furioso" (razende Roeland, 1516). Alfonso verzamelde werk van de leidende schilders en beeldhouwers van Venetië, Rome en Florence in zijn "Camerino d'Alabastro" in het hertogelijk paleis. Hij koos in eerste instantie voor Giovanni Bellini. Maar hij liet diens "Feest voor de goden" door anderen gedeeltelijk overschilderen, omdat het niet helemaal naar zijn smaak was. Tussen 1518 en 1519 schilderde Titiaan "De verering van Venus", toen Fra Bartolommeo in 1517 was overleden en de opdracht niet kon verwezenlijken. Titiaan maakte wel gebruik van diens ontwerpschetsen. Later zou Peter Paul Rubens dit doek van Titiaan kopiëren. Titiaan deed wel meer "ristauro"-werk. Zo voltooide hij in ca. 1528-28 na diens overlijden Palma Vecchio's "De heilige familie met Sint Catherina en Johannes de Doper". Tussen 1519 en 1521 schilderde Titiaan voor Alfonso "De Andriërs" en tussen 1520 en 1523 "Bacchus en Ariadne". De werken staan bekend als 'bacchanalen', want hebben wijndrinken, erotiek en wilde Bacchische riten als thema. De hertog, die in 1501 met de beruchte Lucrezia Borgia (1480-1519) was getrouwd, was befaamd om zijn wijn en erg tevreden met deze werken. Ze waren een groot succes aan zijn hof. De uitgebeelde luipaarden maakten deel uit van Alfonso's beroemde menagerie.
Tussen 1519 en 1526 schilderde Titiaan de "Pesaro-Madonna", voor Jacopo Pesaro, admiraal en bisschop van Paphos. Pesaro was bevelhebber van de pauselijke vloot bij de overwinning op de Turken bij Santa Maura (Lefkada, Griekenland) in 1502. Tussen 1499 en 1503 woedde er een Ottomaans-Venetiaanse Oorlog. Op het schilderij voor de Santa Maria Gloriosa dei Frari prijkt de pauselijke banier en zijn ook twee gevangengenomen Turken afgebeeld. Door Titiaans opdracht van Pesaro liep zijn "Slag bij Spoleto" voor de Venetiaanse staat vertraging op. Titiaan had al eerder rond 1513 een 'votief portret' voor Pesaro gemaakt, waarop de Borgia paus Alexander VI hem bij Sint Petrus aanbeveelt. Juist in die periode bestond er vijandigheid tussen Venetië en pauselijk Rome, omdat Alexanders wrede zoon Cesare Borgia (1475-1507) gedurende de Italiaanse oorlogen (1494-1559) grondgebied op Venetië had veroverd.
Tussen 1519 en 1522 schilderde Titiaan een "Opstanding polyptiek" voor Altobello Averoldi, de pauselijke legaat voor Venetië. Averoldi had tot de hofkring behoord van kardinaal Raffaele Riario, een vroege supporter van Michelangelo. De Christusfiguur was gebaseerd op de klassieke "Apollo van Belvedère" en Sint Sebastiaan op Michelangelo's "Rebellerende slaaf" (1513-1516). Het doek was bestemd voor de kerk van Santi Nazaro en Celso in Brescia. Een derde altaarstuk uit die periode was "Het Gozzi Altaarstuk" (1520) voor Alvise Gozzi in Ancona, was geïnspireerd op Rafaëls "Madonna van Foligno" (ca. 1512). Alvise Gozzi was een koopman, die in Dubrovnik was geboren. Blaise, de patroonheilige van Ancona heeft zijn hand op Gozzi's schouder en toont hem de Madonna met Kind.
Voor de dominicaanse broederschap Scuola di San Pietro Martire schilderde Titiaan "De dood van Sint Petrus de Martelaar" (Petrus van Verona, 1530), een altaarstuk, dat geplaatst werd in de Santi Giovanni e Paolo. Het doek werd in 1867 door brand verwoest. Er is op te zien hoe Sint Petrus de Martelaar 6 april 1252 op weg naar Como vermoord wordt door Carino van Balsamo, in opdracht van Milanese kathaarse ketters en hoe fra Domenico wegvlucht. De opdracht wordt in verband gebracht met de reactie van de dominicanen op de protestantse Reformatie in de jaren 1520.
Mantua en Urbino.
Hij werkte ook voor het hof in Urbino, waarvoor hij onder meer "La Bella" (circa 1536) en de "Venus van Urbino" (circa 1538) maakte. In 1534 had hij de opdracht om twee portretten van Isabella d'Este te schilderen, waarvan er een gebaseerd was op een jeugdig portret door Francesco Francia. Titiaan wist haar zo te schilderen, dat ze hem in een brief mededeelde dat hij haar mooier had geschilderd dan ze ooit in werkelijkheid was geweest.
Karel V.
In 1532 kwam hij in contact met keizer Karel V. Titiaan schilderde zijn portret met een getrokken zwaard. Er is alleen een kopie van Rubens (ca. 1600) van bewaard. Het schilderij was het startpunt voor een hele reeks van portretten, met vaak een 'armoire' met rood fluweel bedekt op de achtergrond, waar de helm op staat. Zo zijn er de "Alfonso d'Avalos del Vasto, markies van Pescara" (1533), "Francesco Maria I della Rovere, hertog van Urbino" (1536-38) en later "Prins Filips in wapenrusting" (ca. 1550). 
Tussen 1534 en 1538 schilderde Titiaan de "Presentatie van de maagd" voor de Scuola Grande della Caritá. In de jaren 1530 vervaardigde hij voor het Dogepaleis de "Slag bij Spoleto", die verloren ging en slechts bekend is van een ets van Giulio Fontana. In 1545-46 verbleef Titiaan in Rome, wat hem inspireerde tot mythologisch werk als "Danaë". Hij werkte er voor het Huis Farnese. Ook maakte hij in Rome een portret van paus Paulus III en leden van diens familie.
In de periode 1548-1551 bezocht hij het keizerlijk hof in Augsburg, waar hij portretten maakte en een historiserend ruiterportret van Karel V. Titiaan schilderde in 1548 ook de in 1539 overleden echtgenote van Karel V, keizerin Isabella van Portugal, zonder haar ooit te hebben gezien. Lucas Cranach de Oude zou er een portret van Titiaan geschilderd hebben, maar dit is verloren gegaan.
In de jaren 1548-1549 schilderde Titiaan voor koningin Maria van Hongarije de reeks "De vervloekten", waarvan alleen de Sisyphus bewaard is gebleven.
Filips II.
Toen Karel V in 1555 troonsafstand deed, ging Titiaan werken voor Filips II van Spanje, voor wie hij vooral mythologisch, erotisch getint werk maakte als "Danaë" en "Diana en Callisto".
In 1559 schilderde hij voor Filips II een "Graflegging", naar zijn eigen voorbeeld van ca. 1520. De nadruk op Christus en Maria in zijn late, religieuze werken, hangt samen met de invloed van de doctrine van de Contra-Reformatie, waarbij Filips optrad als de grote beschermer van de katholieke kerk. Met het intensiveren van de 'katholieke vroomheid', werden Titiaans religieuze werken in het algemeen opgevat als 'kampioenen van het traditionele geloof'. 
Titiaan was het gewoon terug te grijpen op eerder uitgebeelde thema's, zo ook van Christus die het kruis draagt en afbeeldingen van Maria, maar ook voor de "Danaë" nam hij een ouder werk als uitgangspunt. Waarschijnlijk voor Filips' staatssecretaris Antonio Pérez maakte Titiaan met zijn atelier ca. 1562-1572 een tweede versie van de "Graflegging".
Overlijden en nalatenschap.
Titiaan ligt begraven in een grafmonument in de Basilica di Santa Maria Gloriosa dei Frari in Venetië. Titiaan had graag boven zijn tombe zijn schilderij "Pietà" (ca. 1570-1576) gezien, maar de franciscaner fraters hadden zijn schilderij geweigerd. Wel hingen er in de kerk zijn "Maria-Tenhemelopneming" (1518) en "Pesaro-Madonna" (1526).
Ook Michelangelo had voor zijn graf een pietà gemaakt, die er uiteindelijk niet kwam te staan. En net als Michelangelo in zijn beeldhouwwerk Nicodemus zijn eigen gezicht gaf, is er op gezinspeeld dat Sint Hiëronymus een vermomd zelfportret is van Titiaan. Tussen 1570 en 1575 had Titiaan al eerder een "Sint Hiëronymus" geschilderd, die met een stuk rots in zijn hand en geknield in de woestenij voor een kruisbeeld, voor zijn zonden boete doet.
Het was al een uitzondering dat hij in de kerk begraven werd, want normaal werden er alleen patriciërs, edelen van geboorte, begraven, die de staat Venetië beheersten. Op 27 augustus 1576 betaalden de Venetiaanse autoriteiten voor de uitvaart niet meer dan voor een plaatselijke priester diezelfde maand. Er werd in de conservatieve en anti-individualistische, republikeinse stad weinig werk van gemaakt om Titiaans overlijden te gedenken en dat kwam niet alleen door het woeden van een pestepidemie datzelfde jaar.
Titiaans Pietà kwam in het bezit van de schilder Palma Giovane en na diens dood in 1628 werd het opgehangen in de kerk van Sant'Angelo, die nu niet meer bestaat. Palma richtte in 1621 met de beeldhouwer Jacopo Albarelli in de dominicaanse kerk van Santi Giovanni e Paolo een monument op, voor Titiaan en zichzelf als diens artistieke zoon en erfgenaam. Het is veelzeggend dat pas in de periode 1838-1852, op de plaats waar Titiaans Piéta oorspronkelijk door hem was bedoeld, door Luigi en Pietro Zandomeneghi een monument in de Basilica di Santa Maria Gloriosa dei Frari werd opgericht, toen de duizend jaar oude Republiek plaats had gemaakt voor het koninkrijk Lombardije-Venetië binnen het keizerrijk Oostenrijk.
Atelier.
Titiaan had zijn atelier in de Biri Grande in het noorden van Venetië. Giorgio Vasari zocht hem daar op in 1566 om informatie te verzamelen voor zijn beschrijving van Titiaans kunst (1568). In zijn "Vitae" (levens, 1550) over Italiaanse kunstenaars had hij Titiaan niet genoemd.
Het atelier hield op te bestaan met Titiaans dood, aangezien zijn zoon Orazio, de beoogde opvolger, enige maanden na zijn vader aan de pest overleed. Ook neef Marco kon het niveau van het atelier niet voortzetten.
Na Titiaans overlijden brak er ruzie uit tussen de 'tot schande gebrachte' zoon Pomponio en diens weduwnaar geworden schoonzoon Cornelio Sarcinelli. Dieven plunderden Titiaans huis en atelier. In de jaren erna pleegde de schilder en zoon van Titiaans oude vriend Jacopo Bassano zelfmoord vanaf een venster op een bovenverdieping van het huis. 
Na zijn dood werd hij het onderwerp van spot. Zo zou hij gierig zijn geweest. Jacopo Bassano gaf in zijn "Zuivering van de tempel" (ca. 1580) een gierige geldwisselaar het gezicht van Titiaan. Al in 1522 schreef Jacopo Tebaldi, de ambassadeur van Ferrara in Venetië, dat Titiaan zichzelf uitputte met zijn vrouwelijke modellen. Er bestaan verschillende versies van een oudere "Titiaan met zijn courtisane". Aan het einde van de eeuw circuleerden er geruchten dat Titaan Violante als minnares had. Carlo Ridolfi schreef in 1648 dat deze Violante model had gestaan voor verschillende vroege schilderijen van Titiaan met "belle donne", waaronder "Flora" (ca. 1515-1516).
Invloed op andere schilders.
Titiaans werken oefenden invloed uit op onder meer Nicolas Poussin, Peter Paul Rubens, Antoon van Dyck, Diego Velázquez, Rembrandt van Rijn en Joshua Reynolds.
Zowel Veronese als El Greco zagen in Titiaan een geestelijke vader. Veronese schilderde daarom zichzelf, samen met Titiaan musicerend op het grote doek "De bruiloft te Kana" (1562-63). Veronese met de viola da gamba en Titiaan in het rood met de cello. Veronese onderdrukte zorgvuldig de donkere, gewelddadige aspecten van door Titiaan aangeboorde thema's en koos voor een meer statische, luchthartig erotische en decoratieve weergave en demonstreerde zo een nostalgische terugkeer naar een oudere manier van schilderen.
Ook Tintoretto, die volgens vroege bronnen al na tien dagen uit het atelier van de 'vader van kunst' zou zijn gezet, begon zijn eigen succesvolle atelier. Hij werkte snel en voor iedereen en vroeg relatief lage prijzen.
De "Venus van Urbino" vormde een belangrijke inspiratiebron voor Édouard Manets hoogst controversiële werk "Olympia" uit 1863.
Familie.
Titiaan was getrouwd met Cecilia, de dochter van een barbier in Cadore, toen ze in 1525 ernstig ziek werd, om hun twee zonen voor de wet legitiem te maken. Hun oudste zoon heette Pomponio, de tweede Orazio. Cecilia herstelde en ze kregen een dochter, die jong stierf. In augustus 1530 overleed Cecilia. Titiaan hertrouwde waarschijnlijk met een vrouw waar weinig informatie over bestaat. Misschien was ze de moeder van Lavinia, die Titiaan in 1555 een bruidsschat mee kon geven van 1.400 dukaten. Titiaans vierde kind, Emilia, had hij mogelijk bij zijn huishoudster.
Titiaan zag zijn zoon Orazio als opvolger van zijn atelier en probeerde hem ook aan te bevelen aan het Spaanse hof. Graag zag hij dat Orazio in zijn voetsporen zou treden als hofschilder, maar daar bleek zijn zoon het talent niet voor te hebben.
Relatie met tijdgenoten.
De Bellini's.
Vermoedelijk was Titiaan eerst leerling van Gentile Bellini en later van diens jongere broer Giovanni. De broers waren de zonen van Jacopo Bellini. Jacopo gaf zijn kennis van perspectief door aan zijn zonen. Jacopo verbleef in 1441 aan het hof van Ferrara, toen Leon Battista Alberti daar ook aanwezig was. Alberti had in 1435 "De pictura" over perspectief geschreven. Gentile Bellini bracht rond 1480 tijd door aan het hof van Constantinopel en zou door sultan Mehmed II tot het ridderschap zijn verheven. Later zou Titiaan tientallen jaren onder internationaal patronage staan van Europese hoven. De Duitse kunstenaar Albrecht Dürer, die veel belangstelling had voor de nieuwe 'wetenschap' in de kunst, bezocht in 1506 Venetië en roemde Giovanni als de beste kunstenaar van de stad. Giovanni stelde zijn eigen vrijheid als kunstenaar zeer op prijs en weigerde concessies te doen, toen Isabella d'Este, markiezin van het Gonzaga hof, hem om een bijdrage vroeg voor haar studiolo in het Hertogelijk Paleis in Mantua. Toen hij, later in zijn carrière, toch een schilderij leverde aan een 'buitenlands' hof, aan Isabella's broer Alfonso d'Este, hertog van Ferrara, was zijn opdrachtgever er niet helemaal tevreden mee. Later, na Giovanni's overlijden, zou Alfonso "Het feest van de goden" (1514-1529) gedeeltelijk door Titiaan laten overschilderen. 
De Venetiaanse, artistieke cultuur was vooral lokaal, protectionistisch en intens patriottisch. De kunstenaar kende er zijn plaats in en stond geheel in dienst van "La Serenissima", de republikeinse staat. La Serenissima werd gezien als door god gegeven en een perfect geordende politieke eenheid. Gentile Bellini's verblijf aan Mehmeds hof was door de republiek betaald en toen hij terugkwam pakte hij zijn werk weer op voor de belangrijke Venetiaanse publieke instituten. Het was in Florence, dat de eerste kunstacademies werden gevormd, waar de drie zusters van het "disegno" (schilderkunst, beeldhouwkunst en architectuur) voor het eerst samen aan studenten werden aangeboden. In Venetië werd de kunst van generatie op generatie door familiebedrijven binnen gilden doorgegeven. Tot 1531 zou Titiaan binnen het gilde betrokken zijn, maar daarna met een grandioze carrière zich daar uit bevrijden. Zijn breken met de gangbare, traditionele Venetiaanse waarden zou uiteindelijk bijdragen aan het einde van de Renaissance en de komst van Classicisme en Barok. Het is dan ook onterecht dat Titiaan, mede door zelfpromotie, eeuwenlang als de 'belichaming van de traditionele waarden van de Venetiaanse schilderkunst' is doorgegaan. Alsof Titiaans losse, ruwe, uitermate geïndividualiseerde late werk het einddoel van de Renaissance was geweest.
Giorgione.
Titiaan werd in zijn begintijd sterk beïnvloed door Giorgione (circa 1477-1510), hoewel deze niet formeel zijn leermeester was. Giorgione werkte ook in het atelier van Giovanni Bellini, maar zette zich af tegen starre regels in diens kunst. Giorgione schilderde nieuwe portretten. De portretten dienden soms als allegorie, zo kan zijn "Laura" (1506) als muze of als symbool van poëzie worden opgevat. Giorgione schilderde geïdealiseerde landschappen en Titiaan maakte zich Giorgione's vernieuwingen eigen. Maar Titiaan maakte zijn eigen figuren monumentaler. Beiden weken af van Bellini, die zijn figuren in een zelfstandige omgeving neerzette, bepaald door lineair perspectief. Bij Titiaan paste de omgeving zich aan de geportretteerden aan. Titiaan ontwikkelde zo vanaf het begin een eigen manier van verhalen vertellen. Titiaan voegde zo een draperie en rode kussens toe aan Giorgione's "Slapende Venus" (ca. 1510-1512). Zo'n vijfentwintig jaar later maakte Titiaan er een nieuwe versie van, de "Venus van Urbino" (ca. 1536-1538), waarschijnlijk voor Guidobaldo della Rovere, de zoon van de hertog van Urbino.
Michelangelo.
Titiaan en Michelangelo worden vaak afgeschilderd als grote rivalen die elkaar niet konden uitstaan, maar er zijn vrijwel geen authentieke bronnen waaruit blijkt hoe ze er zelf over dachten. In elk geval heerste er een artistieke rivaliteit. Titiaan had genoeg respect voor zijn Florentijnse tegenpool om diens werk tijdens zijn hele loopbaan van tijd tot tijd als inspiratiebron te gebruiken. Zo is de Eva van "De zondeval" in de Sixtijnse Kapel te herkennen in een van Titaans fresco's in Padua uit 1511 en diende de houding van Michelangelo's Mozes als voorbeeld voor sommige portretten, zoals het postume portret van doge Andrea Gritti uit circa 1546-1550.
Toen Titiaan in 1545-1546 in Rome verbleef, zochten Giorgio Vasari en Michelangelo hem op in zijn tijdelijke atelier in het Belvedere, terwijl hij werkte aan zijn "Danaë". Volgens Vasari zei Michelangelo naderhand tegen hem dat Titiaans kleurgebruik en handschrift ("maniera") hem bevielen, maar dat het zonde was dat in Venetië het principe van een goede compositie ("principio a disegnare bene") niet werd onderwezen, want "als deze man [Titiaan] ook maar enigszins door kunst en "disegno" werd geholpen, zoals hij door de natuur wordt geholpen, dan zou niemand meer of beter werk afleveren." Het is onduidelijk in hoeverre Vasari hem hier zijn eigen opvattingen over "disegno" in de mond legde.
Titiaan leek in 1562 op deze kritiek te reageren met zijn "impresa": een beer die haar jong in de juiste vorm likt, begeleid door het Latijnse motto "Natura potentior ars" ("kunst is machtiger dan natuur"). De beer en haar jong staan symbool voor de schilder Titiaan, die met zijn creativiteit een artistieke vorm geeft aan het ruwe materiaal van de vormloze natuur.
Driemanschap.
In 1543 schilderde Titiaan "Ecce Homo" voor het paleis van de Venetiaanse koopman Giovanni d'Anna aan het Canal Grande. Pietro Aretino stond model voor Pontius Pilatus. Hij schilderde verschillende, heroïserende portretten van zijn vriend, die een beroemd en berucht schrijver van Venetië was. Ze hadden elkaar in 1526 leren kennen. Samen met de beeldhouwer en architect Jacopo Sansovino vormden ze in het midden van de 16e eeuw op het gebied van literatuur en kunst in Venetië een dominant 'driemanschap'. Ze waren alle drie geen echte Venetianen, maar individualisten, die hun vrijheden uitbuiten. Titiaan werkte voor verschillende hoven, maar bleef er net als van de opgelegde Venetiaanse normen onafhankelijk. Dit vrijelijk bewegen tussen verschillende heersers en hun hoven kwam mede door de koopmansgeest en op handel georiënteerde mentaliteit van Venetië. Zijn onafhankelijkheid als 'ultieme buitenstaander' droeg bij aan zijn bijzondere prestaties als portrettist.
Karel V.
Karel V verhief Titiaan op 10 mei 1533 in de adelstand. Het ridderschap werd hem niet verleend voor zijn kopie (1533) van zijn portret met een hond van de hand van Jakob Seisenegger (ca. 1532), zoals wel eens wordt gedacht, maar voor een ander verloren portret, waar Karel V 500 scudi voor zou hebben betaald. Dit was twintigmaal zoveel als wat voor een officieel portret van de doges in Venetië werd betaald. Titiaan werd "Cavaliere dello Speron d'oro" (ridder in de Orde van de Gulden Spoor) en kreeg de bijbehorende titel "Conte Palatino" (paltsgraaf). Zo werd er een exclusieve en blijvende relatie geschapen tussen patroon en schilder, volgens de woorden op het patent, naar het voorbeeld van Alexander de Grote en Apelles, de grote, Griekse schilder van de 4e eeuw v. Chr. Titiaan kreeg een dubbele ketting, die hij voortaan op veel portretten zou dragen als bewijs van zijn ridderschap.
In 1548 schilderde Titiaan het "Ruiterportret van Karel V". Daarmee werd Karel V gelijkgesteld aan de Romeinse keizers, want het refereerde aan het ruiterstandbeeld van Marcus Aurelius. Het portret verbeeldde ook de 'ideale christelijke ridder'. Dat waren twee kanten van de identiteit van de Heilig Roomse keizer. Zijn grootvader keizer Maximiliaan I was ook al als ridder afgebeeld door Hans Burgkmair in 1508. En Albrecht Dürer had de gravure "Ridder, Dood en de Duivel" in 1513 gemaakt, beïnvloed door Desiderius Erasmus' boek "Enchiridion militis Christiani" (1503). Karel V voerde op Titiaans schilderij zijn troepen aan in de Slag bij Mühlberg tegen het 'ketters', protestants, Schmalkaldisch Verbond op 24 april 1547.
Oeuvre.
Titiaans oeuvre omvat vooral portretten, mythologische en religieuze werken.
Portretten.
Circa 1513 schilderde Titiaan zijn beroemde "Portret van een man" met de blauwe mouw, mogelijk Gerolamo Barbarigo. De elite van de stad was tot op de leeftijd van 25 jaar vrij, want pas op die leeftijd begonnen de jongemannen aan hun publieke taken voor de staat. Titiaan wist een aantal van hen op een totaal nieuwe wijze te portretteren.
Naast het schilderen van religieuze werken in een nieuwe stijl, die verder afweek van de traditie van iconen waaraan een genezende werking werd toegeschreven, specialiseerde Titiaan zich steeds meer in portretten. Zijn clientèle bestond steeds meer uit hovelingen van hoven buiten de Venetiaanse Republiek. De Republiek had de traditie doges zó weer te geven, dat in de eerste plaats hun verheven, bijna sacrale positie naar voren kwam en hun gevoel voor plicht tegenover de gemeenschap. In tijden van oorlog kwam het aan op patriottisme. De persoonlijke karakterisering en individualisering van Titiaan stonden daarmee in contrast. Titiaan begon met 'feminiserende' en 'sensuele' portretten van dromerige jongemannen, uitgedost in rijke kleding, bontmantels en handschoenen, maar later kwamen daar 'masculiene' bevelhebbers in wapenrusting voor in de plaats. Baldassare Castiglione had met zijn handboek "Il libro del cortegiano" (het boek van de hoveling, 1528) invloed op hoe een hoveling zich aan het hof diende te gedragen en kleden. Daardoor kwam er minder ruimte voor 'gepofte mouwen', maar werd onopvallende donkere kleding aangeraden. Ook het begrip sprezzatura (schijnbaar gemak in handeling en houding) kwam uit dit boek en had navolging in de portretkunst. Naar Raphaëls voorbeeld, portret van Baldassar Castiglione (ca. 1515), schilderde Titiaan van hem (geheel in het zwart) een portret tegen een bruine achtergrond (ca. 1530-1555).
Titiaan schilderde de Venetiaanse doge Andrea Gritti rond 1546-50, vijf jaar na diens dood, met een dynamische contrapposto tussen hoofd en lichaam naar het voorbeeld van Michelangelo's beeld van Mozes. Het was waarschijnlijk een onofficiële opdracht. Gritti was de machtige leider van een pro-Romanistische factie ("papalisti", op de hand van de paus in Rome) en tijdens zijn regering werd het religieuze en politieke centrum rond het San Marcoplein herbouwd door Sansovino.
Bijbel en geschiedenis.
In de late jaren 1530 schilderde hij een serie van elf 'historische portretten' van Romeinse keizers voor de Gabinetto dei Cesari in het Hertogelijk Paleis van Mantua. Ze gingen verloren tijdens de brand in het Alcázar in Sevilla in 1734. Ze zijn nog bekend door de gravures van Aegidius Sadeler uit de jaren 1590. De portretten zijn gebaseerd op de karakterbeschrijvingen in Suetonius' "De vita Caesarum", maar met name zijn verbeelding van Augustus, Caligula en Otho lijken variaties op Michelangelo's "Giuliano de' Medici". Michelangelo offerde gelijkenis op voor het scheppen van een ideaalbeeld. Michelangelo's voorbeeld bracht hem er toe op een nieuwe manier over portretteren te denken en onderscheid te maken tussen een ideaalbeeld en naturalistische nabootsing in kunst. Titiaan stond er om bekend dat hij mensen op hun schilderijen kon verjongen en verbeteren. Zo wist hij te verbloemen dat de onderkaak van Karel V uitstak. 
Mythologie en allegorie.
In zijn vroege mythologische en allegorische schilderijen gaf Titiaan vorm aan het Venetiaanse schoonheidsideaal. Rond 1515-1516 schilderde Titiaan "Flora", deels gebaseerd op de antieke "Venus Genetrix", een Romeinse kopie naar een Grieks origineel uit de 5e eeuw v. Chr.
Een bijzondere groep wordt gevormd door de zogeheten "poesie", die Titiaan voor Filips II schilderde. Deze 'visuele gedichten' bestonden uit een reeks van zes mythologische schilderijen naar de "Metamorfosen" van Ovidius. Aan het hof was de waardering voor de orthodoxe religieuze schilderijen en de complexe en erotische mythologieën even groot. Al sinds het begin van de 16e eeuw werden Venetiaanse schilderijen met mythologie als onderwerp als "poesie" beschreven en Titiaan zag hen in dat verband, zoals uit zijn brief uit september 1554 aan Filips blijkt. Het idee van gelijkwaardigheid tussen dicht- en schilderkunst was gebaseerd op Horatius' "ut pictura poesis". Het erotische, vrouwelijke naakt speelt de hoofdrol in Titiaans "poesie"; mannelijke figuren als Adonis, Perseus en Actaeon waren gekleed. 
Na de serie werkte Titiaan verder aan "De dood van Actaeon" (ca. 1559-1576) en "Het villen van Marsyas" (ca. 1570-1576), die nog in zijn atelier stonden, toen hij in 1576 overleed. Ze gaan over 'wraak, foltering en fysiek ondraaglijk lijden'.

</doc>
<doc id="18118" url="https://nl.wikipedia.org/wiki?curid=18118" title="Bruin">
Bruin

Bruin is een tertiaire kleur die veel in de natuur voorkomt. 
Achtergrond.
Een tertiaire kleur ontstaat door alle drie de primaire kleuren uit het subtractieve kleursysteem − cyaan, geel en magenta − te mengen. Tertiaire kleuren hebben een lage intensiteit (lichtsterkte) doordat het meeste licht geabsorbeerd wordt. Bij een perfecte menging zou zwart ontstaan. Overheersen één of meer kleuren dan ontstaan andere donkere tinten. Bruin kan verkregen worden door de cyaancomponent te verminderen zodat het mengsel roder wordt — rood is immers de mengkleur van het resterende geel en magenta. Daarbij worden de mengsels met meer geel dan magenta wél als bruin ervaren, maar mengsels met meer magenta al snel als paars. Doordat het mengen in vele wisselende hoeveelheden kan gebeuren, bestaan er erg veel nuances van bruin.
Dit alles wordt verklaard door het onderliggende additieve kleursysteem. Er bestaat geen bruin licht, in tegenstelling tot de spectrale kleuren zoals rood, oranje, geel in groen. In het RGB stelsel wordt de indruk van bruin gewekt door een donkere versie van de spectrale kleur oranje en door de context van de kleuren en lichtsterkte eromheen. De ervaring van bruin ontstaat als aan drie voorwaarden voldaan is. Op de eerste plaats mogen de blauwreceptoren in het oog niet geprikkeld worden. De tweede voorwaarde is dat de roodreceptoren meer geprikkeld worden dan de groenreceptoren. Als laatste voorwaarde moet het algehele prikkelniveau laag zijn. Aan alle voorwaarden kan worden voldaan door
golflengtes langer dan geel (dus donkergeel, oranje, rood) − of door lichtmengingen met meer rood dan groen licht: het menselijk oog kan het verschil niet zien − die als bruin worden ervaren als ze een lage intensiteit hebben.
 
De verschillende soorten bruin.
Om aan bruin te komen kan men bij verfmenging dus ook uitgaan van een secundaire kleur die ontstaat door het mengen van secundair rood en primair geel. Al naargelang de precieze verhouding verloopt de kleur van bijna puur rood over oranje naar geel.
Door hieraan vervolgens absorberend zwart toe te voegen waardoor de lichtsterkte vermindert, ontstaat donkeroranje, afhankelijk van de uitgangskleur variërend van roodbruin tot olijfgroen (de kleur die ontstaat door menging van zuiver geel met zwart), zie onderstaande kleurenstaal.
Door extra bijmengen van blauw en wit ontstaan bijvoorbeeld fletsere, minder warme tinten. Meer rood geeft een warmere tint bruin. Met nauwkeurig mengen met de exacte complementaire kleur die per geval ergens tussen cyaan en blauw ligt, kan een kleur verkregen worden die het zwart benadert. Voor meer bruine kleuren, zie de lijst van kleuren.
Nederlandse namen.
Er zijn veel verschillende namen voor de diverse tinten bruin in het Nederlands taalgebied:
Culturele betekenissen en gevoelswaarden.
Bruin komt in de natuur veel voor en roept bij mensen dan veelal positieve associaties op. Bruin zijn bijvoorbeeld boomstammen, de bladeren in de herfst, en een vruchtbare bodem. 
Bruin wordt anderzijds niet altijd als een prettige kleur ervaren, mogelijk vanwege de associatie met ontlasting. Een andere mogelijke negatieve associatie is met de bruinhemden (zie Sturmabteilung).
Bruin kan een modekleur zijn. Vrijwel elke herfst is er bruine kleding te koop.
Sommige mensen liggen graag te zonnebaden om bruin te worden.
Bruin of De Bruin is een achternaam in het Nederlandse taalgebied.
In oud-Nederlands heeft de aanduiding "bruin" ook wel de betekenis van "donker" of "grauw", zoals in de naam van de bruinvis, een zeedier dat voorkomt in de Noordzee en noch bruin noch vis is.
De bruine beer (Ursus arctos) is een roofdier uit de familie der beren. Bruin is dan ook een naam voor een speelgoedbeer (ook in het Engels), er bestaat een stripverhaal Bruintje Beer en een Disney-figuur Bruin Beer.
In de kleurcodering voor elektronica staat bruin voor het cijfer 1.
Bij de kleurcodering van elektrische installaties is bruin een kleur voor een fasedraad.

</doc>
<doc id="18119" url="https://nl.wikipedia.org/wiki?curid=18119" title="Grijs">
Grijs

Grijs is elke achromatische ("kleurloze") kleur met een intensiteit tussen die van wit en van zwart. Grijs wordt wel een kleur genoemd, maar is geen kleurtint. Samen met wit en zwart behoort grijs tot de achromatische kleuren, die in tegenstelling staan tot de bonte kleuren.
In de subtractieve kleurmenging is grijs een mengsel van zwart en wit. In de additieve kleurmenging is grijs in feite een soort wit, maar dan van een verminderde intensiteit. 
Kleurnuances.
Hieronder een middentoon grijs:
De tabel hierboven toont neutrale grijze kleuren. Door toevoeging van meer rood, geel of blauw kunnen grijzen met meer karakter worden gemaakt:
Grijstinten.
Afbeeldingen in kleur kunnen worden omgezet in grijstinten of grijsschakeringen. Hierbij wordt de lichtsterkte van elk beeldpunt behouden en de kleurtintinformatie uitgefilterd.

</doc>
<doc id="18120" url="https://nl.wikipedia.org/wiki?curid=18120" title="Orkestratie">
Orkestratie

Orkestratie of instrumentatie is het toekennen van muziekinstrumenten aan een partij van een compositie en hangt samen met de instrumentatieleer.
De meeste partijen zijn niet voor een willekeurig instrument geschikt of zelfs maar geschikt te maken. De componist houdt doorgaans rekening met de instrumenten waar hij/zij de muziek voor componeert. Instrumenteigenschappen, waar met componeren / arrangeren rekening mee gehouden moeten worden, zijn:
Handboeken.
De handboeken voor orkestratie zijn doorgaans niet te vinden in gewone bibliotheken. Ze zijn meestal wel te vinden in gespecialiseerde bibliotheken van universiteiten en muziekhogescholen wereldwijd.

</doc>
<doc id="18121" url="https://nl.wikipedia.org/wiki?curid=18121" title="Versieringsteken">
Versieringsteken



</doc>
<doc id="18122" url="https://nl.wikipedia.org/wiki?curid=18122" title="Gemeenschappelijk wonen">
Gemeenschappelijk wonen

Gemeenschappelijk wonen is een "alternatieve woonvorm" van meerdere woongroepen met gezamenlijke voorzieningen. Dit kan zich uiten in overlegorganen waarin meerdere aspecten van het gemeenschappelijk wonen worden besproken en besloten. Ook zullen er voorzieningen zijn, zoals een centrale ontmoetingsruimte (bijvoorbeeld een bar), een zwembad, een sauna, gedeelde tuinen, werkplaatsen en regelmatig terugkerende activiteiten.
Het verschil met centraal wonen zit zich in het feit dat het wooncomplex hier is opgebouwd rond woongroepen en niet zelfstandige wooneenheden. Binnen het concept van "gemeenschappelijk wonen" kunnen zich wel enkele zelfstandige wooneenheden bevinden. Een voorbeeld is het complex "Gemeenschappelijk Wonen Nieuwegein", dat in het begin van de jaren 80 van de 20e eeuw met behulp van een plaatselijke woningbouwvereniging in de Nieuwegeinse wijk Fokkesteeg is gerealiseerd.
Wohngemeinschaft (WG).
De Duitse term Wohngemeinschaft of WG staat niet voor een woongemeenschap (de uitdrukkingen zijn dus 'valse vrienden') of gemeenschappelijk wonen zoals hierboven beschreven. Een WG kan een woongroep zijn (maar over het algemeen "geen" commune) of, in het geval van een zogenoemde "Zweck-WG" een studentenhuis. Er zijn ook WG's van werkenden, senioren, 50plussers, dementen, gehandicapten, of met meerdere generaties. Ook sociologische en wettelijke aspecten worden in dat artikel nader besproken.
Samenhuizen.
In Vlaanderen wordt "gemeenschappelijk wonen" gebruikt als overkoepelende term voor allerlei vormen van groepsgewijze wonen (woongroepen, leefgemeenschappen, woon- werkgemeenschappen, centraal wonen, cohousing, etc.). Een synoniem is er "samenhuizen". 
De Nederlandse Federantie Gemeenschappelijk Wonen gebruikt de term "gemeenschappelijk wonen" eveneens in overkoepelende zin.

</doc>
<doc id="18125" url="https://nl.wikipedia.org/wiki?curid=18125" title="Lijst van vaktermen in de oenologie">
Lijst van vaktermen in de oenologie

Hier volgt een alfabetische lijst van vaktermen in de oenologie (wijnbouwtechnische wetenschap). Achter ieder term staat een korte beschrijving. Een nadere beschrijving staat op de pagina zelf.
Bronnen.
Italiaanse wijnetiketten

</doc>
<doc id="18126" url="https://nl.wikipedia.org/wiki?curid=18126" title="PC">
PC



</doc>
<doc id="18127" url="https://nl.wikipedia.org/wiki?curid=18127" title="CPU">
CPU



</doc>
<doc id="18131" url="https://nl.wikipedia.org/wiki?curid=18131" title="Musicus">
Musicus



</doc>
<doc id="18132" url="https://nl.wikipedia.org/wiki?curid=18132" title="Lichte muziek">
Lichte muziek

Met lichte muziek wordt door musici doorgaans alle muziekstijlen bedoeld, die niet tot de westerse kunstmuziek (klassieke muziek) behoren. Hieronder vallen jazz, popmuziek en soms ook volksmuziek.

</doc>
<doc id="18133" url="https://nl.wikipedia.org/wiki?curid=18133" title="Haas (dier)">
Haas (dier)

De haas ("Lepus europaeus"), ook wel Europese haas genoemd om onderscheid te maken met andere hazensoorten, is een zoogdier, dat net als onder andere het konijn tot de orde van de haasachtigen (Lagomorpha) behoort. De haas komt algemeen voor op de open gras- en landbouwgebieden van Europa en aangrenzende delen van Azië.
Uiterlijke kenmerken.
De haas is een grote haasachtige met een langwerpig lichaam, zeer lange oren en lange poten. De achterpoten zijn langer en krachtiger dan de voorpoten. Iedere poot heeft vijf tenen en behaarde zoolkussens.
De Europese haas heeft een grijzig geel- tot roestbruine vacht, die dient als camouflage. De onderzijde is grijzig wit van kleur. Er zijn echter vele kleurvarianten bekend, waaronder zandkleurig, albino of geheel zwart. Jonge dieren hebben vaak een witte vlek op de kop. De bovenzijde van het korte staartje ("pluim") is zwart van kleur, de onderzijde wit. De lange oren ("lepels") zijn grijs met een zwarte punt. De haas ruit twee keer per jaar, in de lente en in de herfst. De zomervacht is lichter van kleur dan de meer rossige wintervacht. Dieren uit warmere en meer open streken hebben een lichtere vachtkleur dan dieren uit koudere en meer beboste streken. De vacht is dicht en zacht en bestaat uit drie haartypen: een ondervacht met haren van 15 mm, donsharen van 24 tot 27 mm en dekharen van 32 tot 35 mm. De ogen zijn groot en goudbruin en worden omringd door lichtere vacht.
Het vrouwtje heeft zes mammae.
Oppervlakkig lijkt een haas op het konijn, maar hij is groter, met in verhouding grotere oren met zwarte uiteinden en langere ledematen. Ook beweegt een haas zich meer met sprongen voort. Van de sneeuwhaas onderscheidt hij zich door de meer gele vacht, de meer donkere bovenzijde van de staart en de langere oren.
Zintuigen.
De grote oren, ze worden lepels genoemd, zorgen voor een uitstekend gehoor. Ze kunnen onafhankelijk van elkaar bewegen en kunnen zo van iedere richting geluid opvangen. Een haas kan zijn oren 190° naar buiten draaien. Naast het scherpe gehoor heeft de haas ook een sterk ontwikkelde reukzin om vijanden te kunnen waarnemen en de geur van bronstige vrouwtjes op te pikken. Door voortdurend te snuffelen vangt de haas de gehele tijd geuren op. De zijwaarts geplaatste ogen zorgen voor een blikveld van 360°. Voor en achter hem is er dus overlap, en de haas hoeft zijn hoofd niet te bewegen om zijn omgeving te kunnen zien. Enkel vlak voor en vlak achter hem bevindt zich een dode hoek. De haas kan echter slecht diepte inschatten. Langs de neus bevinden zich snorharen van zo'n tien centimeter lang.
Afmetingen.
De haas heeft een kop-romplengte van 48 tot 73 centimeter, een schouderhoogte van 30 centimeter en een lichaamsgewicht van 2500 tot 7000 gram. Het mannetje ("rammelaar" of "ram") is ongeveer vijf procent zwaarder dan het vrouwtje ("moer" of "moerhaas"). De staart is ongeveer 7 tot 13 centimeter lang, de oren 7,9 tot 14 centimeter en de achtervoetlengte bedraagt 11,5 tot 17 centimeter. De afmetingen verschillen per leefgebied: in het mediterrane gebied worden hazen zelden zwaarder dan drie kilogram, terwijl ze in Hongarije regelmatig een gewicht van zo'n zes kilogram bereiken.
Sporen.
De pootafdrukken van een haas zijn 30 tot 35 millimeter breed. De afdruk van de voorvoet is ongeveer 40 millimeter lang, die van de achtervoet 60 millimeter. Tussen twee afdrukken zit een afstand van enkele decimeters tot zo'n 3,5 meter. De pootafdrukken zijn, door de sterke beharing van de poten, vrij onduidelijk, maar soms zijn de vier tenen zichtbaar. Aan de afstand en het patroon van de sporen kan worden afgeleid wat de loopsnelheid was, zoals rechts is afgebeeld. De sporen van een foeragerende haas ("A") staan dichter bij elkaar dan een normaal loopspoor ("B") of een vluchtende haas ("C").
De keutels (boonsel) van een haas zijn licht- tot geelbruin of donkergroen tot zwart van kleur, en rond en licht afgeplat van vorm, soms met een punt. Een keutel heeft een doorsnede van zo'n 20 millimeter. De keutels van een haas zijn over het algemeen lichter van kleur, groter, meer afgeplat en vezelrijker dan die van een konijn.
Een herkenbaar spoor is het "leger", het nest van een haas. Dit is een simpel ondiep kuiltje in het open veld of onder begroeiing. Tijdens de rui, in de lente en de herfst, bevindt zich haar in het leger. Een ander herkenbaar spoor zijn de vaste paden, wissels, die lopen over het platteland en door openingen in hagen.
Verspreiding en leefgebied.
De haas kan overal worden aangetroffen, zowel in open als in bosachtige streken en van drassige gebieden tot in halfwoestijnen. Hij wordt voornamelijk aangetroffen in gematigde open en half-open grasvelden als (cultuur)steppen en weilanden, soms ook in lichte loofbossen. Hij heeft een voorkeur voor grotere grasvlakten. Ook beschutte plaatsen, zoals hoog gras, houtwallen, bosschages, bosranden, heggen met ondergroei en ruige oevers, zijn vereist. Hij komt het liefst in laagland of het voorgebergte voor, maar hij kan in de Schotse Hooglanden worden waargenomen op 500 meter, in de Alpen tot 1500 meter hoogte, in de Pyreneeën nog hoger en in de Kaukasus zelfs tot 2000 meter hoogte. De haas mijdt koude en vochtige bossen en naaldwouden.
De haas komt oorspronkelijk voor in een groot gedeelte van Europa, met uitzondering van het grootste gedeelte van het Iberisch Schiereiland (hij komt hier enkel voor in het noorden van Spanje), IJsland, Ierland (waar hij is uitgezet), de meeste eilanden in de Middellandse Zee (hij komt wel voor op Corsica, Elba en de meeste Griekse eilanden), Noord-Rusland en het grootste deel van Scandinavië, waar hij enkel voorkomt in Zuid-Zweden en -Finland. Buiten Europa komt hij voor van Turkije tot Israël, Syrië, Noord-Irak en Iran en in West-Siberië. In Nederland kan de haas in alle provincies worden aangetroffen, evenals op verscheidene Waddeneilanden, waar de soort in de twintigste eeuw is uitgezet.
De haas wordt gezien als een cultuurvolger, die heeft weten te profiteren van de komst van de landbouw. Waarschijnlijk kwam de haas eerst enkel voor op de Midden- en Oost-Europese steppen, en heeft hij met de komst van de landbouw het grootste deel van Europa weten te veroveren. Mogelijk is het dier in de Romeinse tijd uitgezet in Groot-Brittannië, aangezien er hier tot de Romeinse tijd geen sporen van de haas zijn aangetroffen.
De soort is als jachtwild uitgezet in Ierland, Australië, Nieuw-Zeeland, Noord-Amerika, Chili en Argentinië, de Falklandeilanden, Barbados en Réunion. In Noord-Amerika is de soort ingevoerd in 1893 in Dutchess County, New York. Van daaruit heeft hij zich verspreid over New York en New England westwaarts tot de Grote Meren. Het is hier de grootste hazensoort.
Op het Iberisch schiereiland wordt de Europese haas vervangen door de Iberische haas ("Lepus granatensis") en in het noordwesten van het schiereiland door de Cantabrische haas ("Lepus castroviejoi"). In Zuid-Italië en Sicilië leeft de verwante Corsicaanse haas ("Lepus corsicanus"). In Zuid-Scandinavië en in de Alpen overlapt het leefgebied met dat van de sneeuwhaas ("Lepus timidus").
In Afrika en op het Arabisch schiereiland leeft de Kaapse haas ("Lepus capensis"). De Europese haas werd in het verleden vaak als een ondersoort van de Kaapse haas beschouwd. Op plaatsen waar de verspreidingsgebieden van de twee soorten overlappen zijn de twee lastig van elkaar te onderscheiden, waardoor verscheidene zoölogen meenden dat de twee tot dezelfde soort behoorden. Later onderzoek toonde echter aan dat er wel degelijk een scherpe overgang bestaat tussen de grotere Europese en de kleinere Kaapse haas in het Midden-Oosten. Dezelfde groep wordt in Ethiopië vertegenwoordigd door de Ethiopische hooglandhaas ("L. starcki") en in de woestijnen en steppes van Azië door "Lepus tibetanus" en de Tolaihaas ("L. tolai"). Alle genoemde soorten zijn lange tijd tot de Kaapse haas gerekend. Ze worden nu tot de ondergeslachten "Eulagos" en "Proeulagus" gerekend.
Gedrag.
De haas is min of meer een nachtdier. Overdag is hij slechts mondjesmaat actief, maar op warme zomerdagen is hij ook later op de ochtend en vroeger op de avond al actief. Hij ligt overdag meestal platgedrukt tegen de grond, voor of in zijn leger. Wanneer hij voor zijn leger ligt, verstopt hij zich vaak in nabijgelegen groeven. Het leger bevindt zich meestal op een zonnige, doch beschutte plaats en is zelfgegraven. Als een haas in een leger ligt, zijn meestal enkel zijn kop en rug zichtbaar. De achterzijde ligt in het diepste deel van het leger. Hier houdt hij een slaap, die zo licht is dat de haas door ieder geluid of trilling van de bodem wordt gewekt. Een slaapperiode is zeer kort, zelden meer dan een paar minuten. Vaak gebruikt een haas meerdere malen dezelfde legers, tenzij deze verstoord zijn.
Na het vallen van de avond wordt hij actief. Hij kan dan verscheidene kilometers afleggen op zoek naar foerageer- en verzamelgebieden. In Noordoost-Schotland trekt de haas echter ongeveer 1700 meter per dag van de slaapplaats naar de foerageergebieden. Hij maakt hierbij gebruik van vaste paden en wissels.
De haas beweegt zich voort met een huppelende beweging, waarbij de achterpoten voor de voorpoten worden gezet. Hij maakt hierbij sprongen van maximaal 1,2 meter. Het is een goede zwemmer en deinst er niet voor terug een rivier over te steken.
De haas zal bij zijn leger de geurige uitscheiding uit de klieren in zijn mondhoeken verspreiden over zijn lichaam door eerst zijn poten langs de wangen en oren te wrijven en daarna over de rest van het lichaam.
Voedsel.
De haas is een planteneter. Hij leeft voornamelijk van grassen en kruiden als klaver, kruisbloemigen en paardenbloemen, aangevuld met knoppen, zaden, twijgen, wortels en landbouwgewassen als bieten, koolplanten, wortelen en granen. Daarnaast eet hij ook schors, paddenstoelen en vruchten als appels en bessen. De haas heeft een voorkeur voor wilde kruiden boven gecultiveerde. 's Zomers eet hij voornamelijk kruiden, wortels en scheuten, 's winters voornamelijk grassen, knollen, kool, knoppen, zaden en twijgen. In strenge winters eet hij tevens schors. Hierbij kunnen ze veel schade toebrengen aan jonge bomen. Ook eet de haas zijn eigen uitwerpselen (coprofagie) om proteïnen en vitaminen binnen te krijgen. Hij zou ook soms aas eten, in voedselarme seizoenen en zeer strenge winters. Zo hebben de Franse biologen D. en S. Simon gezien hoe meerdere hazen aten van de kadavers van koeien.
Met de tanden wordt het voedsel afgesneden. Hij kauwt langere tijd op het voedsel voordat hij het inslikt. De haas drinkt slechts zelden en haalt het meeste vocht uit zijn voedsel.
Sociaal gedrag en leefgebied.
De haas heeft een actieradius van ongeveer 300 hectare, gelegen rond zijn voornaamste leger. Binnen deze actieradius liggen ook andere legers en verscheidene latrines, vaste foerageerplaatsen, plaatsen om te zonnen en vaste paden, die hij markeert met een uitscheiding uit de wang- en anaalklieren. Hij is zeer honkvast en raakt buiten zijn vertrouwde leefgebied in stress.
De haas leeft voornamelijk solitair. Binnen de actieradius wonen vaak ook andere hazen, die elk hun eigen plek hebben binnen het gebied waar ze de meeste tijd doorbrengen. 's Winters heeft de haas een grotere actieradius dan zomers, en beslaat het meer bebost gebied. De grenzen van het woongebied worden afgebakend met geurvlaggen, die hij aanbrengt door met zijn kin langs lage takken te wrijven.
De haas is niet territoriaal en duldt soortgenoten naast zich. Ze vertrouwen echter geen vreemde hazen, en nachtelijke ontmoetingen dienen om dieren met elkaar bekend te maken. Soms leven hazen in tijdelijke groepjes naast elkaar tijdens het foerageren, voornamelijk in de avond. Dit groepsgedrag heeft tot voordeel dat iedere haas meer energie aan eten en minder energie aan mogelijk gevaar hoeft te besteden. Binnen deze groepjes heerst een hiërarchie, waarbij de seksen niet gescheiden zijn. In de paartijd leven de hazen in grotere groepen. In Polen is een bevolkingsdichtheid gemeten van één haas per 2,4 tot 5,5 hectare, in het Verenigd Koninkrijk van één haas per 2 tot 4 hectare.
De haas blijft meestal zijn hele leven in het gebied waar hij is geboren. Hij zal het gebied enkel tijdelijk verlaten als in zijn woongebied geen vrouwtjes of voedsel te vinden is, en permanent als hij voortdurend verstoord wordt.
Voortplanting.
Rammeltijd.
De paartijd wordt bij hazen rammeltijd genoemd en begint in december/januari en kent een piek tussen februari en april. Meestal eindigt de rammeltijd in juli of september, maar tot in de winter komen paringen voor. Waarschijnlijk onder invloed van de veranderende lichtintensiteit worden hormonale klieren in de hersenen geactiveerd, die de geslachtsklieren van de haas beïnvloeden. De zaadballen van de ram dalen af vóór de penis. 's Winters liggen deze verborgen in een plooi in de buik, waardoor mannetjes en vrouwtjes slecht van elkaar te onderscheiden zijn.
De rammen komen in de rammeltijd op de moerhazen af en verzamelen zich in kleine groepjes. Ze ruiken onder de staart van de moer de geurstoffen uit klieren om te bepalen of ze bronstig, ontvankelijk is. Een moerhaas heeft gedurende de rammeltijd een cyclus van zes weken, waarin ze slechts op één dag enkele uren ontvankelijk is.
Mannetjes zijn in de rammeltijd zeer agressief. Als meerdere rammelaars op een moerhaas afkomen zullen zij vechten om het recht om te paren. Hierbij gaat het er soms fel aan toe. Staand op hun achterpoten delen ze flinke klappen en schoppen uit, hierbij zowel gebruikmakend van voor- als achterpoten, waardoor het wat weg heeft van een kickboksgevecht. Met de nagels trekken ze plukken haar uit de vacht van de tegenstander. Mannetjes houden vaak beschadigde oren en staarten en bijt- en krabwonden over aan de gevechten. Ook vinden er tijdens de gevechten achtervolgingen plaats, wordt er gegromd en maken de hazen hoge luchtsprongen. Deze gevechten kunnen een dodelijke afloop hebben: als een mannetje erin slaagt over zijn concurrent heen te springen en hem daarbij met beide achterpoten tegelijk ter hoogte van de nek raakt, kan dit de concurrent doden.
's Ochtends verzamelen meerdere mannetjes, tot veertien rammen, zich om een moerhaas. De dominante ram gaat af en toe naar het vrouwtje toe en besnuffelt haar neus. Dit gedrag, waarbij geurstoffen worden uitgewisseld, bevordert de ovulatie. Hierna richt het mannetje zich op de achterpoten en slaat met zijn voorpoten in de lucht. Als het vrouwtje ontvankelijk is, zal zij het gedrag imiteren, zonder het mannetje aan te raken. Ze zal het mannetje echter nog steeds van zich afslaan als hij haar van achteren benadert. Bij inmenging van een ander mannetje in het ritueel zal er commotie ontstaan tussen de aanwezige mannetjes, waarbij er weer boksgevechten uitbreken.
Na een tijdje zal de moerhaas, die de gehele tijd stil op de grond lag, plotseling wegrennen, waarna ze zal worden achtervolgd door de rammen. Tijdens de achtervolging zal ze de meeste rammen van zich afschudden, tot er nog één overblijft. Pas wanneer de overgebleven ram (waarschijnlijk die met de beste conditie) zijn vasthoudendheid heeft bewezen zal zij stoppen met rennen. Hierna kan de copulatie volgen. Als de moerhaas echter niet ontvankelijk is, zal ze de ram met schoppen en slagen op een afstand houden. De copulatie zelf duurt niet langer dan 30 seconden.
In Zweden (waar de haas is uitgezet) overlappen de leefgebieden van de hazen en sneeuwhazen, wat tot kruisingen leidt met onvruchtbare bastaarden als resultaat.
De gedragingen van de hazen zijn in het vroege voorjaar zó wild en onvoorspelbaar dat men, vanwege de dolle capriolen, de uitdrukking "as mad as a March hare" kent. De uitdrukking werd al in 1500 voor het eerst gedrukt aangetroffen als "braynles as a Marshe hare", maar lijkt veel ouder te zijn. Sir Thomas More schrijft rond 1530 in zijn "The supplycacyon of soulys" de eerste letterlijke bewering dat hazen in het voorjaar "gek" zouden zijn. In het boek heet het "As mad not as a march hare, but as a madde dogge".
In het Nederlands bestaat de uitdrukking niet. Men kent wel de absurde figuur met die naam uit Lewis Carrolls "Alice in Wonderland".
Jongen.
De haas krijgt meestal één tot drie, maximaal vier worpen per jaar. De haas kent "superfoetatie"+ het vrouwtje kan nog tijdens de dracht, vier dagen voor de worp, weer gedekt worden. Na een draagtijd van 41 tot 44 dagen worden gemiddeld twee tot vijf jongen geboren (minimaal één, maximaal zes), in een vers leger, droog en tegen de wind beschut tussen hoog gras of onder het struikgewas. Per jaar werpt een geslachtsrijpe moerhaas gemiddeld tien à elf jongen. Worpen die vroeg of laat in het jaar plaatsvinden zijn meestal kleiner. Noordelijk levende hazen hebben minder, maar grotere worpen, dieren uit het Middellandse Zeegebied hebben juist meer, maar kleinere worpen.
De jongen zijn nestvlieders en kunnen zich al direct tot enkele uren na de worp zelfstandig voortbewegen. Ze worden met geopende ogen en grijsbruine, wollige vacht geboren en wegen bij de geboorte 90 tot 150 gram (gemiddeld 110 gram). Ze hebben korte oortjes en een ronde snuit. Pasgeboren haasjes zijn geheel geurloos, zodat roofdieren als vossen ze niet kunnen ontdekken. De eerste twee à drie dagen blijven de jongen bij elkaar, maar hierna zoekt ieder jong zijn eigen ondiepe legertje waar hij zich de gehele dag in verbergt.
Enkel het moederdier zorgt voor de jongen, maar zij laat ze het grootste deel van de dag alleen. Hierdoor geeft ze haar geur niet over aan de jongen, en kunnen ze onopgemerkt voor roofdieren blijven. Als het vrouwtje de jongen wil verzamelen geeft ze een laag, op een hoorn gelijkend geluid. Meestal gebeurt dit drie kwartier tot een uur na zonsondergang. De jongen verzamelen zich dan, meestal op de plek waar ze geboren zijn, en worden vijf minuten lang gezoogd. Als alle jongen gezoogd zijn laat het vrouwtje ze weer alleen en zoeken de jongen hun legertje weer op. De jongen worden minstens 23 dagen lang gezoogd, de laatste worp vaak zo'n drie maanden. Na een week eten de jongen hun eerste vaste voedsel, meestal gras of jonge planten, en na vier tot vijf weken schakelen de meeste jongen over op vast voedsel.
Het jong zal voor de eerste keer ruien als het ongeveer 900 gram weegt. Na gemiddeld vier weken zijn de jonge hazen zelfstandig. Ze groeien vrij snel: na anderhalve maand wegen ze zo'n 1800 gram, tien keer zo zwaar als bij hun geboorte, en na twee en een halve maand zo'n 2600 gram. Na honderdvijftig dagen tot negen maanden zijn ze op volwassen gewicht, zo'n vier kilogram. Mannetjes zijn geslachtsrijp na zes tot twaalf maanden, vrouwtjes na zes tot acht maanden.
Levensverwachting en verdediging.
De haas wordt maximaal dertien jaar oud in gevangenschap, maar meestal vier tot zeven jaar in het wild. Het oudst bekende wilde haas was een exemplaar uit Polen dat een leeftijd bereikte van 12,5 jaar. In Polen haalt echter slechts 6% de 5,5 jaar. Veel dieren sterven in het eerste jaar; het overlevingspercentage in het eerste jaar is slechts 15 procent. Veel jongen overleven de eerste winter niet. Ook zijn jonge hazen zeer gevoelig voor nat weer en vele dieren zullen bij aanhoudende regenbuien sterven. In Nederland is de gemiddelde levensverwachting iets meer dan een jaar.
Er zijn verschillende dieren die jagen op de haas en daarnaast kent de haas verschillende parasieten. Voorbeelden van belangrijke predatoren zijn de vos, de lynx, de wolf, verschillende soorten marterachtigen, uilen als de oehoe en roofvogels als de buizerd. Alleen de lynx en de wolf zijn echter in staat om volwassen, gezonde hazen te vangen, de andere dieren zijn niet snel genoeg en leven voornamelijk van zieke en jonge dieren. Een volwassen haas heeft in landen waar de lynx en de wolf ontbreken nauwelijks natuurlijke vijanden. De haas wordt wel veelvuldig bejaagd door de mens. Het is dan ook een favoriet jachtdier, zie ook onder jacht.
Overdag vertrouwt de haas op zijn schutkleur. Platgedrukt tegen de grond, met de oren op zijn rug lijkt de haas op een kluit aarde en is hij makkelijk over het hoofd te zien. Hij is waakzaam en zeer schuw en onderbreekt zijn slaap bij het geringste geluid of een onbekende geur. Het leger is vaak zo aangelegd dat hij met zijn neus tegen de wind in ligt. Zijn continu snuffelende neus ruikt op deze manier direct onraad. Tijdens zijn actieve periode, 's nachts en in de schemering, is hij eveneens waakzaam. De haas zit vaak rechtop ("maakt hij kegel") om op gevaar te letten en tijdens het foerageren houdt hij zelden zijn kop langere tijd omlaag.
Als de haas een vijand ontdekt drukt hij zich plat tegen de grond, vertrouwend op zijn schutkleur. Pas als de rover te dichtbij komt zal hij plotseling hard wegrennen, waardoor het roofdier even schrikt. Hierna vlucht hij zigzaggend weg, met "slagen" of "haken", hoeken van 90° in zijn loop. De staart wordt omlaag gehouden, waardoor de witte onderkant verborgen blijft. Hij kan tijdens de vlucht sprongen maken van 3,7 meter lang of 1,5 meter hoog en snelheden tot 75 kilometer per uur halen. Hij steunt hierbij uitsluitend op de zoolkussens van zijn voeten. Over een afstand van een halve kilometer werd een gemiddelde snelheid van 50 kilometer per uur gemeten. De haas is hiermee een van de snelste kleinere zoogdieren. Om achtervolgers te misleiden zal hij regelmatig na een slag over zijn eigen sporen terugrennen of in het water springen om zijn sporen te verdoezelen. Meestal weet hij op deze manier een vos of een ander roofdier af te schudden. Een haas in het nauw kan een hevig gevecht leveren met vijanden als vossen en jachthonden.
Hoewel de haas overwegend zwijgend door het leven gaat kan het dier bij angst of verwonding erbarmelijk gillen. Als waarschuwing maakt hij een knarsend geluid met zijn tanden.
Bedreiging door de mens.
De haas is een algemeen voorkomend zoogdier met een groot verspreidingsgebied. De meeste subpopulaties zijn op dit moment veilig en de haas wordt niet als bedreigd beschouwd. Toch is er bij sommige subpopulaties, zoals in Groot-Brittannië, Zwitserland en Nederland een lichte achteruitgang geconstateerd. Zo daalt vanaf 1970 het aantal hazen in Nederland. Van het aantal hazen in Nederland in 1997 was in 2004 ongeveer 73% over.
Een belangrijke bedreiging voor de haas vormt de moderne landbouw. De meer intensieve landbouw en monoculturen zorgt voor het verdwijnen van hagen en houtwallen en minder variatie in wilde planten. De haas wordt gedwongen zich te voeden met stikstofrijk weilandgrassen en akkergewassen, terwijl hij ingesteld is op gevarieerd, stikstofarm voedsel. Omdat 's winters alles wordt geoogst is er niets meer te eten voor hazen. Veel dieren sterven ook door pesticiden en herbiciden (zowel direct, als Paraquat, als indirect door voedselgebrek), en ongelukken met landbouwmachines als maaimachines. Ook sterven veel dieren door het verkeer.
Een andere mogelijke reden voor de achteruitgang is EBHS ("European Brown Hare Syndrome"). In sommige gebieden in Europa was 75% van alle hazen gestorven aan deze ziekte.
Jacht.
De haas is een favoriet jachtdier, dat zowel voor de bescherming van de populatie, voor het voedsel als ter bestrijding (hij wordt als schadelijk beschouwd omdat hij schade kan toebrengen aan gewassen) wordt bejaagd. De prehistorische mens jaagde al op de haas, getuige de vondst van hazenbotten in de grot van Birsmatten, Zwitserland, die tussen 7000 en 4000 v.Chr. bewoond werd door mensen. De haas wordt tegenwoordig voornamelijk met een jachtgeweer bejaagd, maar in het Verenigd Koninkrijk voornamelijk met jachthonden als beagles en greyhounds. In Nederland is de hazenjacht geopend van 15 oktober tot en met 31 december. De haas wordt door middel van drijfjacht of op de voet bejaagd, waarbij de jager vergezeld wordt door een jachthond.
De jacht wordt niet gezien als een belangrijke oorzaak van achteruitgang in de hazenpopulatie.
Haas in legenden, verhalen en bijgeloof.
De haas komt veelvuldig in bijgeloof voor. In sommige gebieden geloofde men dat je het ongeluk kon bezweren door een steentje te gooien tegen het achterlijf van een haas, mocht deze je pad kruisen. Een haas ontmoeten op een ochtend in mei zou ongeluk brengen. Hiervoor was ook een bezweringsritueel waarbij men over de schouder moest spugen en bezwerende woorden moest uitspreken.
De as van verbrande hazenharen zouden ook werken tegen allerlei kwalen en ziekten. In de leer van de emblemata staat de haas voor geilheid (vooral in de Romeinse tijd) en voor de duivel (in de christelijke middeleeuwen). Een haas met een geweer die zèlf op jacht gaat is een populair symbool voor "de omgekeerde wereld".
De haas vormt de basis voor de paashaas, de haas die met Pasen versierde eieren verstopt in tuinen zodat kinderen deze kunnen zoeken.
De haas speelt de hoofdrol in verscheidene fabels, waaronder "De haas en de schildpad" van Aesopus. Ook duikt de haas op in "Alice's Adventures in Wonderland" van Lewis Carroll, waarin Alice getuige is van het waanzinnige theepartijtje van de Maartse Haas en de Gekke Hoedenmaker. Een andere bekende haas is Zoef de Haas uit "de Fabeltjeskrant", een Nederlandse poppenserie.
Spreekwoorden en uitdrukkingen.
Verscheidene spreekwoorden, uitdrukkingen en gezegden gaan over hazen. Enkele van deze spreekwoorden zijn:
Woorden waar de haas in voorkomt:

</doc>
<doc id="18134" url="https://nl.wikipedia.org/wiki?curid=18134" title="Harmonie">
Harmonie



</doc>
<doc id="18135" url="https://nl.wikipedia.org/wiki?curid=18135" title="Paul Biegel">
Paul Biegel

Paulus Johannes (Paul) Biegel (Bussum, 25 maart 1925 – Laren, 21 oktober 2006) was een Nederlandse schrijver, die vooral bekendheid geniet vanwege zijn kinderboeken. Voor zijn werk ontving hij onder meer twee Gouden Griffels, vier Zilveren Griffels en een nominatie voor de Hans Christian Andersenprijs.
Biegel, de jongste zoon in een gezin van negen kinderen, groeide op in Bussum en Amsterdam. Als kind toonde hij meer interesse in buiten spelen dan in lezen, maar hij hield wel van de sprookjes van de gebroeders Grimm en de verhalen van Jules Verne. Het eerste verhaal van zijn eigen hand, getiteld "De ontevreden kabouter", werd gepubliceerd in het dagblad "De Tijd" toen de schrijver veertien jaar oud was. Na een mislukte poging om een carrière als pianist te beginnen, vertrok Biegel naar de Verenigde Staten. Daar schreef hij stukken voor "The Knickerbocker Weekly". Na zijn terugkeer een jaar later werkte hij onder meer als redacteur voor de "Avrobode". Tegelijkertijd legde hij zich vanaf 1953 toe op een studie Rechtsgeleerdheid. Daarnaast was hij actief als schrijver van krantenstrips voor onder meer "Het Vrije Volk". In 1959 begon Biegel zijn loopbaan bij de Toonder Studio's, als schrijver voor de serie "Kappie".
Zijn eerste boek, "De gouden gitaar", werd gepubliceerd in 1962. Drie jaar later groeide hij met de publicatie van "Het sleutelkruid", uitgeroepen tot Kinderboek van het jaar, binnen korte tijd uit tot een van de bekendste kinderboekenschrijvers van Nederland. In totaal schreef Biegel meer dan 50 boeken, doorgaans uitgegeven bij Uitgeverij Holland. Zijn werk, waarvan hij "De tuinen van Dorr" en "De soldatenmaker" tot zijn eigen favorieten rekende, is vertaald in het Engels, Frans, Duits, Deens, Zweeds, Welsh, Afrikaans, Japans, Turks, Grieks en Spaans. In 1999 werd de schrijver benoemd tot Ridder in de Orde van de Nederlandse Leeuw.
Biegel leefde gedurende zijn gehele carrière in Amsterdam, waar hij samenwoonde met zijn echtgenote Marijke Sträter en zijn kinderen. Op latere leeftijd kwam hij in het openbaar uit voor zijn homoseksualiteit. Na zijn overlijden in 2006 in het Rosa Spier Huis werd hij begraven op Begraafplaats Zorgvlied in Amsterdam. Vanaf 2007 werden 20 van zijn beste werken door de uitgeverijen Holland en Lemniscaat heruitgegeven onder de titel "De Biegel Bibliotheek".
Leven.
Afkomst en jonge jaren.
Biegels familie was van Duitse afkomst; zijn grootvader Jozef Hermann Biegel (1837-1922) verhuisde in de negentiende eeuw naar Nederland om aan het Singel 94 in Amsterdam Biegel &amp; Bollentin, een handelskantoor in bouwmaterialen, op te zetten. Grootvader Biegel woonde zelf in een buitenwijk van Bussum, Het Spiegel genaamd. Hier bezat hij grote hoeveelheden grond, liet lanen bestraten en in 1916 een villa bouwen, Nassau, waar in 1876 vader Hermann Biegel werd geboren. Deze zou later het handelsbedrijf overnemen. In 1902 trouwde Hermann met de Française Madeleine Marie Michèle Eugenie Povel-Guillot (1879), afkomstig uit een streng katholiek gezin en de jongere zus van twee Dominicanessen en een pater in Costa Rica. Haar moeder (Mia Guillot) stierf in het kraambed, waarna een gouvernante de opvoeding overnam.
Uit het huwelijk tussen Hermann Biegel en Madeleine Povel-Guillotine kwamen negen kinderen voort, van wie Paul de jongste was. Bij Pauls geboorte was zijn moeder al zesenveertig. Ondanks de crisisperiode in de jaren dertig kende hij een relatief gelukkige jeugd in Bussum, waar hij opgroeide in een landelijke omgeving en weinig merkte van het feit dat de crisis grote invloed had op het inkomen van zijn vader. Op zesjarige leeftijd werd hij ingeschreven aan de rooms-katholieke Sint-Aloysiusschool aan de Vossiuslaan 17 in Bussum, waar hij zich niet op zijn plaats voelde. In een interview in 1993 gaf hij aan:
Andere minder gelukkige aspecten van Biegels jeugd waren het feit dat hij als verreweg de jongste van het gezin binnenshuis vrijwel niemand had om mee te spelen en dus zijn vertier elders moest zoeken (hetgeen werd bemoeilijkt doordat hij weinig tot geen aansluiting had bij zijn klasgenootjes van doorgaans lagere sociale komaf), en het feit dat afgezien van broer Rein niemand binnen de familie - inclusief Paul - goed met moeder Madeleine overweg kon, iets dat volgens hem een direct gevolg was van het ontbreken van een moeder in haar eigen jeugd.
Biegel als leerling.
Ondanks zijn aversie tegen school en de plichten die daarmee gepaard gingen, doorliep Biegel de lagere school zonder moeite. Hij zakte echter in eerste instantie voor het toelatingsexamen voor het Sint Ignatiuscollege van de Jezuïeten in Amsterdam - een katholieke school was voor zijn moeder een pré - en zijn ouders kozen ervoor hem een extra jaar lagere school te laten doorlopen om hem alsnog klaar te stomen voor het Sint Ignatius. Ditmaal werd hij echter ingeschreven voor de Schoolvereeniging aan de Pieter de Hoochstraat 80 in Amsterdam-Zuid. In 1938 legde de toekomstige schrijver opnieuw het examen af, ditmaal met goed gevolg, waarna hij werd toegelaten op de gymnasiumafdeling aan de Hobbemakade 51, waar hem onder meer Latijn, Oudgrieks, Frans, Duits, Engels, natuurkunde, scheikunde en cultuur der oudheid werd onderwezen.
In november van dat jaar kreeg vader Hermann een ernstige hersenbloeding, waarvan hij nooit meer volledig zou herstellen. Omdat hij niet langer in staat was om te werken werd Biegel &amp; Bollentin in 1939 verkocht aan een oom, Gust Goossens, en verhuisde het gezin naar een kleiner huis aan de Juliana van Stolberglaan (tegenwoordig Prinses Irenelaan genoemd), nog steeds in Bussum. In 1940 verscheen het debuutverhaal van Biegel (die dat jaar zou blijven zitten in de tweede klas) getiteld "De ontevreden kabouter". Het werd gepubliceerd in de rubriek "Voor de jeugd" van de editie van 8 juni van het dagblad "De Tijd", waar zijn zus Anne op dat moment in de kunstredactie zat. Biegel kreeg er 2 gulden voor, tegen de huidige koersen ongeveer 15 euro waard. Dat jaar begon de Tweede Wereldoorlog in Nederland, wat voor de familie Biegel als direct gevolg had dat dienstbode Francis Reirink, van Duitse afkomst, uit angst vertrok. Verder had de oorlog weinig invloed, tot in 1942 de omstandigheden het voor Paul zeer lastig en tijdrovend maakten nog langer dagelijks de weg naar Amsterdam af te leggen. Hij kreeg van zijn moeder toestemming over te stappen naar het Christelijk Lyceum aan de Oud Bussumerweg 22 te Bussum. Het eigenlijke schoolgebouw stond (en staat nog steeds) aan de 's-Gravelandseweg, maar was reeds gevorderd door de Duitse Wehrmacht. Ook het gebouw aan de Bussumerweg moest er twee jaar later aan geloven, en de klas verhuisde naar de consistoriekamer van de gereformeerde kerk aan het Wilhelminaplantsoen.
Op het lyceum kende Biegel een gelukkigere periode dan in Amsterdam, waar in zijn eigen woorden "mannen in hun zwarte rokken vol gemorste sigarenas vooral een sfeer creëerden van 'mag niet'." In Bussum kreeg hij daarentegen al gauw vrienden, en kon hij eindelijk zijn puberale driften de vrije loop laten; het lyceum was een gemengde school. Ook toonde hij rond deze tijd interesse in het pianospel. In de vijfde klas bleef hij, op 19-jarige leeftijd, voor de tweede maal zitten. Omdat hij meerderjarig was kwam hij in aanmerking voor de Arbeitseinsatz, waarvoor hij naar Duitsland zou moeten. Het Nieuwe Lyceum in Hilversum toonde zich echter bereid Biegel toe te laten tot de zesde klas (leerlingen in een examenklas waren vrijgesteld van Arbeitseinsatz), op voorwaarde dat hij gedurende de zomervakantie zou werken aan zijn Latijn en Grieks. Hij zou uiteindelijk maar twee weken les hebben; vanaf Dolle Dinsdag, 5 september 1944, werden er geen lessen meer gegeven. Desondanks kreeg hij een diploma, aangezien bij Koninklijk Besluit van 8 juni 1945 werd besloten elke examenleerling van het afgelopen schooljaar een diploma te geven, zelfs als men de eindtoets niet had afgelegd.
Begin van zijn carrière.
Na de middelbare school legde Biegel zich toe op de pianostudie. Hij ambieerde een opleiding aan het conservatorium, en volgde extra lessen bij onder meer Hendrik Andriessen om zijn ambities waar te maken. Na enkele maanden besefte hij echter dat het hem ontbrak aan voldoende talent om een succesvol pianist te worden, waarna hij met zijn studie stopte en als vrijwilliger aan de slag ging bij het dagblad "De Tijd", via zijn zus Anne, die daar nog steeds werkzaam was. Zijn taken behelsden onder meer de lay-out en het redigeren van teksten.
Reis naar de Verenigde Staten.
In 1946 besloot Biegel te stoppen met zijn werk op de redactie van "De Tijd", en het geld dat hij had ontvangen uit de erfenis van een peettante te gebruiken voor een reis naar de Verenigde Staten, om daar zijn zus Cecilia en haar nieuwe echtgenoot - ze waren tijdens de oorlog gehuwd - te bezoeken. In juni van dat jaar voer hij mee op een lege vrachtboot, om op 18 juni aan te komen in Baltimore. Hij zou uiteindelijk vijf maanden in Amerika blijven. Om in zijn levensonderhoud te voorzien nam hij verschillende baantjes aan; zo was hij onder meer schoonmaker in het Elmhurst Community Hospital, tuinman en huisknecht. Biegel reisde door meerdere staten, en kwam onder meer in Illinois en de stad New York. Ook schreef hij twee verhalen over de Tweede Wereldoorlog voor "The Knickerbocker Weekly", een weekblad met zowel Engels- als Nederlandstalige verhalen dat zich richtte op Nederlandse immigranten. Zijn eerste tekst, getiteld "Mannen van "Gevaarlijken Leeftijd": Avontuurlijke Herinnering aan 1944", werd gepubliceerd in de editie van 2 september 1946, en verhaalde over zijn tocht, vermomd als vrouw, naar een ondergedoken vriend, met wie hij vervolgens enkele nummers op de cello speelde. Zijn verhaal als kind in "De Tijd" niet meegerekend, was dit zijn eerste officieel gepubliceerde werk. Op het moment van publicatie was Biegel 21 jaar oud.
Na zijn terugkeer.
In november van dat jaar keerde Biegel terug naar Nederland, waar hij een baan aannam als redacteur bij de "Avrobode", die destijds nog bekendstond onder de naam "Radiobode". Hier deed hij hoofdzakelijk redigeerwerk, hoewel hij ook zo nu en dan artikelen schreef over radioprogramma's. Op 20 april 1947 overleed zijn vader Hermann op 71-jarige leeftijd in zijn woonplaats Bussum. Precies zeven maanden later, op 20 november, verhuisde Biegel met zijn moeder Madeleine en zijn zussen Elisabeth en Annet (de enige twee die nog thuis woonden) naar de woning van mevrouw Wattez - de weduwe van een goede vriend van Hermann - aan de Koedijklaan 25. In dit huis schreef hij zijn eerste sprookjes, tien in totaal. Biegel bood de verhalen aan een uitgever aan, maar deze wees hem af. Daarnaast schreef hij enkele hoorspelen voor de AVRO, die echter niet allemaal werden uitgezonden.
Aan het begin van de jaren 50 besloot Biegel te gaan studeren, en in 1953 verhuisde hij vanuit Bussum naar Keizersgracht 227-II in Amsterdam, alwaar hij aan de Gemeentelijke Universiteit aan een studie rechtsgeleerdheid was begonnen. Het huis aan de Keizersgracht, dat in het verleden eigendom was van een verre neef genaamd Eddy Povel, was echter te groot voor hem alleen en de schrijver deelde het om die reden met enkele andere studenten. Om genoeg tijd te hebben verruilde hij zijn fulltimebaan bij de "Radiobode" voor een parttimebaan van 3 dagen per week, tegen een honorarium van 50 gulden. Daarnaast ging hij door met het schrijven van sprookjes, verhalen en columns, waarvan een zestal werd gepubliceerd in het opinieweekblad "De Haagsche Post". Één daarvan, een sprookje getiteld "De heks en de levenspomp", zou later ook in zijn boek "Het sleutelkruid" (1964) verschijnen.
Publicaties in landelijke bladen.
In de tweede helft van 1954 vertrok Biegel bij de "Radiobode" om meer tijd te krijgen voor zijn voorbereiding op het doctoraalexamen; zijn kandidaatsexamen had hij al op 30 september met goed gevolg afgelegd. Daarnaast legde hij zich toe op het schrijven van light verse; korte, humoristische gedichten met een speelse toon. Deze wekten de interesse van G.B.J. Hiltermann, directeur van de "Haagsche Post", en van 17 november 1956 tot 2 augustus 1958 schreef Biegel wekelijks een vers voor het opinieblad, voor tien gulden per gedicht. In totaal verschenen er 65 light verses van zijn hand in de Post. Dit waren echter niet zijn enige literaire werken in die periode; hoewel Biegel officieel niet meer aan de "Radiobode" verbonden was, bleef hij op losse basis stukken schrijven voor het blad. Eén daarvan was het stripverhaal "Eddie de televisie-aap", waarvan - in een stijl vergelijkbaar met Godfried Bomans' "Pa Pinkelman" - elke week een aflevering verscheen. Van 15 december 1957 tot 1 februari 1959 werden er zestig episodes gepubliceerd in de "Radiobode", die in december 1958 hernoemd werd tot "Avrobode".
Op 16 juni overleed in Bussum zijn moeder Madeleine op 77-jarige leeftijd, en een half jaar later, op 26 december, verloofde hij zich met de Hilversumse Maria Johanna Sträter (13 november 1929), in het dagelijks leven Marijke of Mijke genoemd. Op 10 september 1960 traden Biegel en Sträter, van beroep inspectrice bij de Kinderbescherming, in het raadhuis van Hilversum in het huwelijk. Ze zouden twee kinderen krijgen (in 1963 en 1964). Op dat moment wist de schrijver al dat hij homoseksueel was, iets wat hij vanwege zijn christelijke achtergrond lange tijd voor iedereen in zijn omgeving heeft verzwegen, en waar hij zich ook tot aan zijn overlijden ongemakkelijk bij voelde. Met zijn echtgenote speelde hij echter vanaf het moment dat ze elkaar voor het eerst hadden ontmoet open kaart, zo gaf hij in 2005 in een interview in de krant "Trouw" aan. Hij vertelde haar op mannen te vallen, maar tegelijkertijd ook graag kinderen te willen. Het huwelijk hield een tiental jaren stand, maar op den duur groeiden de twee uit elkaar; Sträter gaf op een gegeven moment aan niet meer verder te kunnen, waarna zij en Biegel als vrienden uit elkaar gingen.
In 1958 verscheen de naam Paul Biegel voor het eerst op een boekomslag; voor het boek "Een heel bont boek", samengesteld door Harriet Laurey en geïllustreerd door Babs van Wely, schreef hij de verhalen "De Chinese prinsesjes" en "De gouden haarspeld". Andere schrijvers die aan dit boek bijdroegen waren onder meer Remco Campert, Mies Bouhuys en Hans Andreus. In november van dat jaar legde Biegel zijn doctoraalexamen rechtsgeleerdheid af. Hij zakte, en ook een tweede poging het examen te halen, op 12 mei 1959, liep verkeerd af, waarna hij besloot zijn studie te beëindigen en zich op het schrijven te richten.
Op advies van zijn vriend Jaap van der Horst toog de auteur met zijn stripverhaal "Eddie de televisie-aap", waarvan eerder dat jaar de laatste aflevering in de "Avrobode" was verschenen, naar de Toonder Studio's van Tom Poes-auteur Marten Toonder voor een baan als tekstschrijver. Hoewel Toonder niet onverdeeld enthousiast was over de strip werd Biegel toch aangenomen als leerling-scriptschrijver. Biegel zou in datzelfde jaar nog meerdere strips produceren, waaronder het door Dick Vlottes getekende "Minter en Hinter" over een tweeling (oorspronkelijk "Minter, Hinter en Binter", maar laatstgenoemde werd na twijfel van Toonder weggeschreven), en de sciencefiction-ballonstrip "Het document van Venus", met tekeningen van Henk Albers. "Minter en Hinter" werd van 7 september 1959 tot 29 juli 1961 gepubliceerd in "Het Vrije Volk", en "Het document van Venus" van 13 september 1959 tot 26 juni 1960 in de "Avrobode". Daarnaast was Biegel een van de schrijvers van de strip "Kappie", die al sinds de jaren veertig door de Toonder Studio's werd gepubliceerd. Toonder bleek een goede leermeester; Biegel maakte onder zijn leiding een grote groei door als schrijver, waarvoor hij Toonder ook jaren later nog zeer dankbaar was. Hij leerde onder meer na te denken over het verband tussen de personages en gebeurtenissen in een verhaal en niet snel tevreden te zijn met een eerste resultaat.
Opkomst in de jaren zestig.
Al in 1960 vertrok de schrijver weer als vaste werknemer van Toonder Studio's naar de "Avrobode", die hem een baan als chef-redactie had aangeboden. Wel bleef hij op freelance-basis voor Toonder werken. Twee jaar later verscheen zijn debuut als onafhankelijke schrijver, getiteld "De gouden gitaar", bij Uitgeverij Holland in Haarlem. Enkele kinderboekenweekgeschenken daargelaten zouden vrijwel al zijn boeken bij deze uitgeverij worden gepubliceerd. Datzelfde jaar verscheen ook "Het grote boek"; de twee werken, geïllustreerd door Babs van Wely, kregen echter niet veel aandacht. Vervolgens kreeg hij van de uitgeverij, in de persoon van Rolf van Ulzen, opdracht Nederlandstalige versjes te verzinnen voor een boek met prenten van de Tsjecho-Slowaakse tekenaar Adolf Zábransky - de tekeningen waren oorspronkelijk geïnspireerd door oude Tsjechische rijmpjes. De uitgever was buitengewoon tevreden met het resultaat, dat werd uitgebracht als "De kukelhaan" (1964), en vroeg Biegel een boek te schrijven voor "Kinderverhalen", een serie boeken met korte verhalen waar onder meer Mies Bouhuys en Hans Andreus al aan hadden meegewerkt. De auteur ging akkoord en begon als oriëntatiepunt onafgemaakte verhalen uit te zoeken, om ze uiteindelijk bijeen te voegen tot één boek, "Het sleutelkruid" geheten. Aanvankelijk was uitgever Van Ulzen zeer ontevreden met het resultaat, aangezien het de bedoeling was geweest losse verhalen te publiceren. Slechts twee dagen later ontving Biegel echter een brief van hem: "Geachte Heer Biegel, ik heb pas 40 bladzijden gelezen van het manuscript, maar ik kan u dit wel zeggen: het is meesterlijk. Dit wordt een prachtig boek. Van harte gefeliciteerd". Het werk werd buiten de serie "Kinderverhalen" om uitgebracht en bleek een enorm succes. In 1965 werd het door de Commissie voor de Propaganda van het Nederlandse Boek (CPNB) uitgeroepen tot Kinderboek van het jaar, de voorloper van de Gouden Griffel.
Het boek, dat in zes talen zou worden vertaald waaronder het Faeröers en Zuid-Afrikaans, werd geïllustreerd door Babs van Wely, die ook al eerdere werken van Biegel van tekeningen had voorzien. Ze zou in de daaropvolgende jaren meer dan tien boeken van zijn hand illustreren, waaronder "Virgilius van Tuil" en "De toverhoed".
Na "Het sleutelkruid".
In 1965, het jaar waarin Biegels vierde boek "Het lapjesbeest" uitkwam, vertrok hij bij de AVRO om aan de slag te gaan bij het persbureau Kövesdi International Press and Photo Agency (kortweg KIPPA) van de Nederlands-Hongaarse Antal Kövesdi, gesitueerd aan de Utrechtsedwarsstraat 19, nog geen twee kilometer van Biegels huis aan de Keizersgracht. Voor het bureau, dat zich grotendeels richtte op foto's van en nieuws over personen uit de mediawereld en in 2002 werd overgenomen door het ANP, interviewde hij verschillende televisiefiguren. Hij zou er tot begin 1967 blijven werken. In de tussentijd bleef hij kinderboeken schrijven, waaronder "De rattenvanger van Hamelen" (1967), een bewerking van het oorspronkelijke verhaal De rattenvanger van Hamelen, en (alsnog) een editie uit de serie "Kinderverhalen" (1966). Daarnaast werd er wekelijks een aflevering van zijn serie "De tafel van zeven" in het dagblad "De Tijd", die later gebundeld werd uitgebracht als "Ik wou dat ik anders was".
Op 1 september 1967 trad Biegel als redacteur in dienst bij de Amsterdamse uitgeverij Ploegsma. In deze functie kreeg hij een manuscript onder ogen van de dan nog onbekende beginnende schrijver Jan Terlouw, getiteld De avonturen van Oom Willibrord. Hoewel Biegel een zeer lovend advies schreef over het werk, werd het niet uitgegeven. Twee jaar later kreeg hij van collega-auteur Jaap ter Haar het aanbod drie dagen per week als adviseur en lector bij uitgeverij Van Holkema &amp; Warendorf (later onderdeel van uitgeverij Unieboek) te komen werken. Tot op dat moment was Biegel altijd fulltime in dienst geweest, maar met een deeltijdbaan zou hij meer tijd krijgen voor zijn schrijfwerk, en hij nam het aanbod met genoegen aan. Overigens toonde Van Holkema &amp; Warendorf zich kort daarop wel bereid "Oom Willibrord" uit te brengen.
Datzelfde jaar kwam "De tuinen van Dorr" uit, een van Biegels succesvolste werken en tevens een van zijn persoonlijke favorieten. Het kreeg lovende recensies en werd in 1970 bekroond met de Prijs van de Amsterdamse Kinderjury. In de jaren zeventig werd het ook in het Duits en het Engels vertaald. In de eerste twee drukken werd de tekst vergezeld van illustraties van Tonke Dragt, maar om een meer volwassen publiek aan te trekken verscheen de derde druk (1976) ongeïllustreerd. Carl Hollander ontwierp ditmaal de omslag. Biegel en Hollander waren al in 1969 met elkaar in contact gekomen, nadat ze door Hetty Hagebeuk, destijds hoofdredactrice van het tijdschrift Donald Duck, waren gevraagd om voor het blad verhalen te maken. Vanaf 2 augustus van dat jaar verscheen wekelijks een feuilleton getiteld "De kleine kapitein" van hun hand. In totaal zouden er drie verhalen over de kleine kapitein in de Donald Duck worden gepubliceerd (te weten "De kleine kapitein", "De kleine kapitein in het land van Waan en Wijs" en "De kleine kapitein en de schat van Schrik en Vreze"), die later alle drie in boekvorm werden uitgegeven en in meerdere talen werden vertaald, waaronder het Welsh, het Japans en het Turks.
Erkend en succesvol schrijver.
Biegel was gedurende de jaren zeventig zowel productief als succesvol. Jaarlijks verschenen er minimaal twee boeken van zijn hand, en in zijn totaliteit kwamen er in dit decennium 21 eigen werken, 14 vertalingen en 4 bewerkingen uit. Zijn schrijverscarrière leverde hem onderhand genoeg op om vanaf 1969 in plaats van drie dagen slechts één dag per week bij Van Holkema &amp; Warendorf te werken, waardoor hij meer tijd overhield voor het schrijven. In 1972 ontving Biegel zijn eerste Gouden Griffel - de hoogste prijs binnen de Nederlandse jeugdliteratuur - voor "De kleine kapitein", en een Zilveren Griffel voor "De twaalf rovers", dat datzelfde jaar was gepubliceerd. Voor dit werk zou hij in 1973 ook de Nienke van Hichtumprijs krijgen. Dat jaar kwam tevens "Het olifantenfeest" uit, een verzameling verhalen die eerder in het damesblad "Margriet" waren verschenen en wederom waren geïllustreerd door Babs van Wely.
Op 27 november 1974, twaalf jaar nadat zijn eerste boek officieel was gepubliceerd, ontving Biegel in het Dierenpark Wassenaar uit handen van de minister van Cultuur, Recreatie en Maatschappelijk Werk Henry van Doorn de Nederlandse Staatsprijs voor Kinder- en Jeugdliteratuur (tegenwoordig Theo Thijssenprijs) voor zijn gehele oeuvre. Aan de prijs was een geldbedrag van 5000 gulden verbonden. De adviserende jury bestond onder meer uit Marijke van Raephorst en An Rutgers van der Loeff. Daarnaast werd "Het olifantenfeest" (1973) bekroond met de Zilveren Griffel.
Naast literatuur was Biegel ook actief in de mediawereld. Voor de televisieserie "De vloek van Woestewolf" - geregisseerd door Thijs Chanowski en geproduceerd door de NOS - schreef hij het script. De serie kende geen decors, maar werd opgenomen in een lege studio. Door middel van chromakeytechniek werden de acteurs vervolgens voor een door Carl Hollander getekende achtergrond geplaatst. De serie, die in 1974 werd uitgezonden, was relatief succesvol en het script zou datzelfde jaar nog in boekvorm verschijnen (De vloek van Woestewolf). "Woestewolf" werd achtereenvolgens in het Engels, het Frans en het Spaans vertaald.
Een jaar later kwam het derde en laatste deel van de Kleine kapitein-trilogie uit, getiteld "De kleine kapitein en de schat van Schrik en Vreze". Ook verscheen het eerder als feuilleton in Margriet gepubliceerde "De zeven veren van de papegaai". Biegel schreef geregeld verhalen voor tijdschriften, om deze vervolgens in boekvorm te publiceren: ook "De dwergjes van Tuil" (1976) en "De rover Hoepsika" (1977), beiden oorspronkelijk geïllustreerd door Carl Hollander, waren eerder te lezen in respectievelijk de Margriet en de Donald Duck. Eerstgenoemd boek bleek zo populair dat Biegel twee jaar later begon aan een vervolg over een van deze dwergen, Virgilius. Het eerste boek werd vanaf oktober 1977 door hem persoonlijk in wekelijkse etappes voorgelezen op Hilversum 1 bij de TROS. Nog in 1975 verzorgde hij twee afleveringen uit de serie "De nieuwe trapeze", een boekenreeks met verhalen en gedichten voor basisschoolleerlingen. Deel C schreef hij samen met Karel Eykman, deel D schreef hij in samenwerking met Jan Terlouw. Het waren een van de weinige werken van de schrijver die niet bij uitgeverij Holland werden uitgegeven; de serie behoorde tot de educatieve tak van het Groningse Wolters-Noordhoff.
Toename in productiviteit.
In 1977 was Biegel bijzonder productief; er verschenen in totaal 4 boeken, waaronder een satirisch boek voor volwassenen, getiteld "De wenende aap van Kleef". Daarnaast werd hij door het CPNB gevraagd het kinderboekenweekgeschenk van dat jaar, over het thema dromen, te schrijven. Het boek, "Wie je droomt ben je zelf", werd zoals vaker van illustraties voorzien door Hollander, die ook de tekeningen voor "De rover Hoepsika" - een van Biegels bekendere werken - voor zijn rekening nam. Een jaar later werd het eerder op de radio voorgelezen "Virgilius van Tuil" gepubliceerd, dat later vertaald zou worden in het Engels en Zuid-Afrikaans. Het zou het enige boek van Biegel worden dat jaar, dat voor hem enigszins hectisch verliep; vanwege bezuinigingen bij uitgeverij Unieboek, waar Van Holkema &amp; Warendorf onder valt, werd hij samen met redactrice Henny Bodenkamp ontslagen. Binnen korte tijd werden beiden echter aangenomen bij een andere imprint van Unieboek, Uitgeverij Van Goor, waar ze tot 1990 één dag in de week samenwerkten.
Ook de verhalen over Virgilius van Tuil bleken zeer succesvol, en binnen vier jaar verschenen er drie vervolgboeken: "Virgilius van Tuil op zoek naar een taart" (1979), "Virgilius van Tuil en de oom uit Zweden" (1980) en "Virgilius van Tuil overwintert bij de mensen" (1982). In 1979 werd tevens de verhalenbundel "De toverhoed" gepubliceerd, met illustraties van Babs van Wely. Dat Biegel eveneens als scriptschrijver voor hoorspelen succes had werd datzelfde jaar nogmaals aangetoond, toen zijn hoorspel "De naam", geregisseerd door Johan Wolder, door de Prix Italia werd gehonoreerd met een eervolle vermelding in de categorie radioprogramma's.
Jaren tachtig.
Zijn talent als scriptschrijver bleef niet onopgemerkt, en in 1981 kreeg Biegel van de afdeling Amstelveen van de Propagandacommissie voor het Boek de opdracht een toneelstuk voor kinderen te schrijven, dat tijdens de Kinderboekenweek van 1982 door het (ondertussen opgeheven) Amstel Toneel zou worden uitgevoerd. Zijn script werd echter afgekeurd. Wel verschenen er in 1981 twee boeken: "Jiri" en ', het eerste deel van een trilogie over Haas. Hoewel de meer beladen onderwerpen in dit drieluik, dat verder bestond uit ' (1982) en "" (idem), niet door iedereen werden geapprecieerd werd "Voorjaar" in 1982 onderscheiden met een Zilveren Griffel. Het was zijn derde in minder dan 10 jaar. Naast de twee boeken over Haas verscheen in 1982 ook het vierde en laatste deel over Virgilius, en ging op 9 juni in Den Haag de door Biegel in het kader van het Holland Festival geschreven toneelvoorstelling "De tuinen van Dorr" in première. De voorstelling, gebaseerd op het gelijknamige boek, werd uitgevoerd door Het Werkteater onder regie van Shireen Strooker en René Groothof. Het daaropvolgende jaar deed Biegel het rustiger aan; er verschenen geen nieuwe werken, afgezien van de wekelijkse serie "Japie en de dingen" in het tijdschrift Donald Duck, dat in 1984 als boek zou worden uitgegeven bij het Haarlemse Oberon en later zou worden gevolgd door de verhalen "Japie en het grote geld" (1985) en "Japie rekent af" (1986). Dat jaar werd hij ook voor de tweede maal gevraagd het kinderboekenweekgeschenk te schrijven, ditmaal samen met dichter, schrijver en zanger Willem Wilmink. Uit de samenwerking kwam het boek "Een tijdje later", uitgegeven bij Van Holkema &amp; Warendorf. Ook de twee verhalen "De zwarte weduwe" en "Tante Mathilde en de sterren van de Grote Beer" (een vervolg op "De brieven van de generaal"), die eerder waren geschreven in opdracht van en voorgelezen voor de NCRV, kwamen in 1984 uit.
Zes prijzen binnen vijf jaar.
Drie jaar later - in 1987 - verscheen "De Rode Prinses", een van Biegels bekendste werken, dat werd bekroond met de Zilveren Griffel in de categorie "9 jaar en ouder" en op de tweede plaats eindigde bij de verkiezing van de Nederlandse Kinderjury. Fiel van der Veen, die het boek van illustraties had voorzien, werd gehonoreerd met een Zilveren Penseel. Vanaf 7 augustus verscheen wekelijks een aflevering van het feuilleton "Juttertje Tim" in de "Donald Duck". De serie liep tot 16 november 1990, waarna het verhaal in 1991 in boekvorm werd uitgegeven. Eerder al had Biegel in opdracht van zijn uitgever het boek "Beer in het verkeer" (1989) geschreven, dat verscheen met een aanbeveling van verkeersorganisatie Veilig Verkeer Nederland en evenals "Juttertje Tim" een eervolle vermelding kreeg van de Nederlandse Kinderjury. Ook het enkele tijd later uitgegeven "", gebaseerd op de mythe van de heilige Brandaan van Clonfert en als een van zijn weinige werken niet specifiek op kinderen gericht, viel in de prijzen; in 1991 werd de Woutertje Pieterse Prijs - de hoogste literaire prijs voor een kinderboek in Nederland - aan Biegel uitgereikt, samen met een geldprijs van 10.000 gulden. De jury, onder andere bestaande uit Pierre Janssen en Jacq Vogelaar, noemde het boek onder meer ""een superieur verteld, qua compositie uitgebalanceerd verhaal, dat bovendien wat opzet en thematiek betreft van moed getuigt en over echt belangrijke zaken gaat zonder dat het verhaal met goede bedoelingen wordt belast."
Nog in 1989 kwam het door Biegel geschreven kinderboekenweekgeschenk "Het eiland daarginds" uit, in het kader van het thema van de Kinderboekenweek "Kijk verder dan je neus lang is - Over uitvindingen en ontdekkingen"". Het boek, dat was geschreven in opdracht van het CPNB, was het derde kinderboekenweekgeschenk van Biegel, en het eerste dat gratis werd verspreid. In samenwerking met de PTT, de hoofdsponsor van het evenement, organiseerde Biegel na het uitkomen van het boek de actie "Schrijf mij", waarin hij kinderen opriep een brief over een zelfverzonnen ontdekking naar hem te sturen. Op 31 januari 1990 reikte hij persoonlijk de prijs voor de beste brief uit in het Haagse PTT-museum. Een jaar later, vlak na de uitreiking van de Woutertje Pieterse Prijs, werd Biegel genomineerd voor de Publieksprijs voor het Nederlandse Boek (de huidige NS Publieksprijs, die destijds nog een oeuvreprijs was), tezamen met onder meer Dick Bruna, Joke van Leeuwen, Jan Terlouw en Annie M.G. Schmidt. Laatstgenoemde werd de uiteindelijke winnaar.
Jaren negentig.
Het jaar 1992 begon goed voor Biegel; zijn nieuwe boek "Nachtverhaal", met tip-in kleurenillustraties van Lidia Postma, werd positief ontvangen, en "Anderland" werd door Teater Poëzien herschreven tot een toneelstuk, dat in Amsterdam in première ging. Halverwege het jaar werd Biegels zoon Arthur echter depressief. Biegel probeerde hem te helpen waar nodig en hem verder met rust te laten, in de hoop dat het over zou trekken. Dit bleek niet het geval; op een avond, terwijl hij bij vrienden logeerde, bereikte hem het bericht dat zijn zoon op achtentwintigjarige leeftijd zelfmoord had gepleegd. Biegel gaf later aan vrede te hebben met Arthurs besluit, dat hij dapper vond, en te prefereren boven een leven in een psychiatrische inrichting met medicijnen. Arthur Biegel werd begraven op de Amsterdamse begraafplaats Zorgvlied. Een jaar later ontving Biegel tijdens de Frankfurter Buchmesse uit handen van Hella Haasse een Gouden Griffel voor "Nachtverhaal", samen met een geldbedrag van 3000 gulden.
Gedurende de jaren negentig was de schrijver aanmerkelijk minder productief dan in voorgaande decennia. Van 1994 tot 1999 verschenen er slechts vijf oorspronkelijke werken van zijn hand: "De soldatenmaker" (1994), "De karabijn" (1995), "Het ijzeren tapijt", de poëziebundel "De ivoren deur" (beiden 1996) en de bundel korte verhalen "Laatste verhalen van de eeuw" (1999). Wel maakte hij in 1996 in samenwerking met de classicus Patrick Nieuwenhuyse een bewerking van een Engelse vertaling van de Ilias van Homerus getiteld "Het beleg van Troje", en twee jaar later bewerkte hij de Aeneis van Vergilius tot het boek "De zwerftochten van Aeneas", geïllustreerd door Fiel van der Veen. Daarnaast werden twee werken van Biegel, "De Rode Prinses" en "Nachtverhaal", met behulp van een subsidie van de Europese Commissie voor literaire boeken in het Grieks vertaald. In 1996 werd Biegel genomineerd voor de Hans Christian Andersenprijs, de belangrijkste en meest prestigieuze internationale oeuvreprijs voor jeugdliteratuur. De uiteindelijke winnaar was de Israëliër Uri Orlev, die in 1986 ook reeds de Zilveren Griffel had ontvangen voor "Het eiland in de Voorstraat".
Van 14 september 1996 tot en met 12 januari 1997 was in het Letterkundig Museum een overzichtstentoonstelling te zien over het werk en leven van Biegel. Ter ere hiervan werd een schrijversprentenboek over hem uitgegeven, getiteld "Paul Biegel: Meesterverteller met een rovershart". De subtitel groeide uit tot de meestgebruikte bijnaam van de schrijver, en vond gretig aftrek bij journalisten die een artikel over hem schreven. Zijn populariteit bleek ook uit het feit dat hij in 1999 tijdens de jaarlijkse lintjesregen werd benoemd tot Ridder in de Orde van de Nederlandse Leeuw. Datzelfde jaar kwam ook de bundel "Laatste verhalen van de eeuw uit", die in 2000 werd bekroond met de Woutertje Pieterse Prijs. Het was na "Anderland" in 1991 de tweede maal dat Biegel deze prijs in ontvangst mocht nemen.
Laatste jaren en overlijden.
Biegel bleef tot aan het eind van zijn leven actief als schrijver, naar eigen zeggen omdat hij het als iets natuurlijks beschouwde en het "niet kon laten". Na enkele verzamelbundels verscheen in 2003 "Man en muis", over een muizenfamilie die door online te winkelen een luxeleven leidt - de schrijver volgde alle ontwikkelingen in de samenleving, en was zeer geïnteresseerd in technologische uitvindingen. Een jaar later werd hij voor de vierde maal gevraagd een geschenk te schrijven voor de Kinderboekenweek, dat bij de vijftigste editie in 2004 als thema "muziek" kende. De opdracht resulteerde in het boekje "Swing", dat door de literaire pers overwegend positief werd ontvangen. Tijdens deze jubileumeditie van de Kinderboekenweek werd tevens de Griffel der Griffels uitgereikt voor het beste Nederlandse kinderboek van de laatste vijftig jaar. Zowel "Het sleutelkruid" als "De kleine kapitein" stonden op de zes titels tellende shortlist, maar de prijs ging uiteindelijk naar "De Brief voor de Koning" (1962) van Tonke Dragt. Het jaar daarop verscheen het laatste originele werk van Biegel voor zijn overlijden, getiteld "Wegloop". Het boek werd gepubliceerd in samenwerking met het nieuwsblad voor kinderen Kidsweek.
Na sinds 1953 aan de Amsterdamse Keizersgracht te hebben gewoond, bracht Biegel de laatste periode van zijn leven door in het Rosa Spier Huis in Laren, een rusthuis voor kunstenaars en wetenschappers. Medio 2006 kreeg hij te horen een traag groeiende vorm van kanker te hebben, waaraan hij in oktober 2006 op 81-jarige leeftijd overleed. Hij werd begraven op de Amsterdamse begraafplaats Zorgvlied, in hetzelfde graf als zijn zoon. Biegels voormalige echtgenote Marijke Biegel-Sträter overleed begin 2008, en werd naast hen beiden begraven.
Reacties op zijn dood.
Biegels overlijden werd breed uitgemeten in de media, en veel kranten (onder meer "de Volkskrant" en het "NRC Handelsblad") wijdden een "in memoriam" aan hem, waarin zijn fantasierijke schrijfstijl en zijn betekenis voor de Nederlandse jeugdliteratuur werden geroemd.
Na zijn dood.
Ook na het overlijden van Biegel bleven zijn boeken onverminderd populair. Halverwege 2007 werd bekendgemaakt dat Uitgeverij Holland in samenwerking met Uitgeverij Lemniscaat in de daaropvolgende jaren onder de titel "De Biegel Bibliotheek" ongeveer twintig werken van de schrijver opnieuw zou uitgeven, met kleurenillustraties en in gebonden uitvoering. Uiteindelijk werden dit dertien boeken die tussen 2007 en 2013 verschenen. Het eerste boek uit deze collectie dat werd gepubliceerd was "De grote kleine kapitein" (september 2007), een bundeling van de trilogie over de kleine kapitein. Datzelfde jaar kwamen ook "De rover Hoepsika" (1977) en "De rode prinses" (1989) uit. Tot op heden (peildatum januari 2009) zijn acht titels heruitgegeven, waaronder "Het sleutelkruid" en "Juttertje Tim". Buiten deze serie zijn sinds Biegels overlijden twee titels postuum uitgebracht: "De Lorrelee" (2007), een jeugdroman, en "De kleren van Sinterklaas", een prentenboek met illustraties van Sanne te Loo. De manuscripten hiervoor waren wel voltooid, maar werden pas na Biegels dood in zijn nalatenschap aangetroffen.
Tegelijk met de "Biegel Bibliotheek" werd tevens de groep "Vrienden van Paul Biegel" opgericht, bestaande uit onder meer schrijvers, boekverkopers en recensenten. Het doel van de groep is het in stand houden en promoten van het werk van Biegel ten behoeve van het nageslacht. Medio 2008 werd daarnaast de officiële website paulbiegel.com op het web geplaatst, een overzichtssite van het werk van de schrijver die onder redactie staat van zijn dochter Leonie.
Schrijfstijl en thema's.
Hoewel Biegel zelf vond dat hij niet altijd specifiek voor kinderen schreef, wordt zijn werk doorgaans tot de jeugdliteratuur gerekend. De meeste van zijn boeken bevatten sprookjesachtige elementen en figuren, zoals sprekende dieren, draken, feeën, dwergen en prinsessen. Ook verhalen die zich aanvankelijk afspelen in de echte wereld zijn daar niet per definitie aan gebonden; vaak belanden de hoofdpersonen uiteindelijk alsnog in een droomwereld, waar ze situaties meemaken die in het dagelijks leven onmogelijk zijn. Voorbeelden hiervan zijn "Juttertje Tim" (1991) en "De soldatenmaker" (1994). Waar Biegels boeken voor jongere kinderen vaak wat lichtvoetiger zijn, is de sfeer in zijn werk voor oudere kinderen doorgaans grimmiger. Deze behandelen veelal een vorm van de moralistische strijd tussen goed en kwaad, waarbij het goede steevast aan het einde overwint. Ook ernstige thema's als dood, oorlog, afgunst en angst komen met grote regelmaat in de boeken van Biegel voor.
Een stijl die in verband staat met het sprookjesverhaal en die door Biegel veel werd gebruikt is de raamvertelling, waarbij een verhaal de omlijsting vormt voor een serie van andere verhalen. Onder meer "Het sleutelkruid" (1964), "Japie en de dingen" (1984), "Nachtverhaal" (1992) en op subtielere wijze "De tuinen van Dorr" (1969) maken gebruik van raamvertellingen. Deze vorm bood hem de ruimte om zijn fantasie in een kleinere ruimte kwijt te kunnen.
Taalgebruik.
Biegels taalgebruik wordt vaak omschreven als geraffineerd en rijk, vol vergelijkingen, metaforen en zelfbedachte woorden. Hij nam kinderen erg serieus, meende dat ze meer konden en wisten dan menig volwassene dacht, en schuwde daarom ook moeilijkere woorden en thema's niet. Bij de bewerkingen van klassieke verhalen, zoals "Reinaart de vos" en "De zwerftochten van Aeneas", heeft hij zich veel creatieve vrijheden veroorloofd wat de brontekst betreft, ten gunste van een goed lopend verhaal, dat ook voor kinderen aantrekkelijk was om te lezen.
Invloeden van andere schrijvers.
Al vanaf jonge leeftijd was Biegel - die weinig op had met de wereld van grote mensen om hem heen - geïnteresseerd in verhalen die zich in een fantasiewereld afspeelden, zoals de sprookjes van de Gebroeders Grimm (waar hij later tweemaal een bewerking van uitbracht) en Hans Christiaan Andersen, en avontuurlijke verhalen, zoals "Paddeltje", "De scheepsjongens van Bontekoe" en de boeken van Jules Verne. Op latere leeftijd las hij ook werken van de Engelse auteur J.R.R. Tolkien, bekend van de "In de Ban van de Ring"-trilogie. Vooral elementen en thema's van Grimm en Andersen zijn nadrukkelijk terug te vinden in zijn werk. In een interview met "Het Parool" in 1993 sprak de schrijver als volgt over zijn inspiratiebronnen:
Tijdens zijn werk in de Toonder Studio's werd de schrijver sterk beïnvloed door Marten Toonder, die zeer hoge eisen stelde aan het werk van zijn medewerkers. Hoewel Biegel door zijn werk als redacteur al enige ervaring had met schrijftechnieken, meende hij zelf bij Toonder het vak te hebben geleerd, onder meer wat verhaalritme en spanning betreft. Verder las hij graag aan zijn kinderen voor uit (naast zijn eigen manuscripten) werk van Jaap ter Haar, Jan Terlouw, Annie M.G. Schmidt en Kees Leibbrandt.
Invloed van zijn werk.
De invloed van Biegels werk op de Nederlandse jeugdliteratuur en -cultuur is moeilijk objectief meetbaar. Getuige het grote aantal aan kinderen gerelateerde zaken en instellingen die vernoemd zijn naar zijn boeken kan echter wel gesteld worden dat zijn oeuvre voor velen nog zeer tot de verbeelding spreekt. Zo dragen meerdere basisscholen en een Rotterdamse kinderboekhandel de naam van zijn trilogie "De kleine kapitein", is er onder andere een buitenschoolse opvang vernoemd naar het boek "De rover Hoepsika" en bestaat er een theatergezelschap met de naam "De rode prinses".
Bewerkingen van zijn boeken.
Veel van Biegels boeken zijn later bewerkt tot toneelstuk of concert. Onder meer "De kleine kapitein" (Van Engelenburg Theater), "De tuinen van Dorr" en "Het sleutelkruid" (beiden Het Werkteater) zijn ook als theatervoorstelling uitgekomen. Laatstgenoemd boek is ook als concert voor jongere kinderen verschenen. Vice versa werd zijn script voor de televisieserie "De vloek van Woestewolf" na de uitzendingen herschreven en als boek uitgegeven bij Holland, en schreef hij tevens meerdere scripts voor toneelgezelschappen.
In 2003 maakte filmproducent Burny Bos bekend het boek "De kleine kapitein", dat eerder was bewerkt tot televisieserie en stripalbum, te willen verfilmen. Bos, die ook "Minoes", "Abeltje" en "Ja zuster, nee zuster" van Annie M.G. Schmidt tot film verwerkte, gaf aan te werken aan een Engelstalige film over de kapitein, Warner bereid te hebben gevonden deze binnen Europa te distribueren, en aan Ben Sombogaart te hebben gevraagd de regie op zich te nemen. Sindsdien is echter over de voortgang van de productie niets meer vernomen.
Persoonlijk leven.
Religie.
De schrijver was afkomstig uit een gelovige familie, en is ook zeer christelijk opgevoed. Zijn moeder was streng katholiek en had twee zussen en een broer die Dominicaan waren. Zij hoopte dat al haar kinderen non of pater werden, maar uiteindelijk kozen slechts twee zussen van Biegel voor een leven in de kerk. Hijzelf had als kind weinig op met de strenge kerk en speelde liever buiten, maar werd opgevoed met het idee dat God alles zag en elke misstap bestrafte, een overtuiging die hem veel angst inboezemde en die ervoor zorgde dat hij tot aan zijn huwelijk zeer devoot was. Pas als volwassen man begon hij te twijfelen en uiteindelijk kwam de schrijver tot de conclusie dat er geen God bestaat zoals deze in het christendom is beschreven, waardoor er naar eigen zeggen een loden last van hem af viel. Sindsdien zag hij zichzelf als een klein deeltje van een enorm groot geheel waar geen vat op te krijgen is en dat men ook niet moet proberen te begrijpen, iets wat hij beschreef als "het ware geloof". Wel gaf hij later aan diep van binnen nog steeds een bepaalde angst te koesteren voor de God waarmee hij was opgegroeid, maar zich desondanks te beschouwen als ongelovig.
Homoseksualiteit.
Biegel wist al op vrij jonge leeftijd dat hij homoseksueel was, maar vanwege zijn strenge katholieke opvoeding heeft hij gedurende zijn hele leven moeite gehad het te accepteren. Hij hield het lange tijd voor zijn omgeving verborgen, probeerde van zijn seksuele voorkeur af te raken en liep daarvoor bij een psychiater. De schrijver beschouwde het als zondig, en noemde het in een interview met "Trouw", een jaar voor zijn overlijden, ""een rare afwijking" en "vooral lichamelijk zo mal"". In datzelfde interview gaf hij aan dat als hij zijn leven opnieuw had mogen leven, voor een "normale seksbegeerte" zou willen kiezen, omdat hij zich door zijn homoseksualiteit lange tijd zeer ongelukkig had gevoeld. Pas aan het eind van zijn leven kwam er berusting en begon hij te aanvaarden dat hij homoseksueel was.
Bibliografie.
Eigen werk.
Van 1962 tot enkele jaren na Biegels dood in 2006 is er werk van zijn hand verschenen. In totaal heeft hij meer dan 60 boeken geschreven.
Bewerkingen.
Naast eigen boeken schreef Biegel ook bewerkingen van klassieke volksverhalen en mythes uit onder meer de klassieke oudheid en de middeleeuwen, waarbij hij het doorgaans archaïsche taalgebruik aanpaste om het werk leesbaarder te maken voor de moderne jeugd. In totaal verschenen er 9 bewerkingen van zijn hand, waarvan enkele in samenwerking met anderen.
Vertaald werk.
Biegel was tevens actief als vertaler van werk van buitenlandse auteurs, voornamelijk Engelstaligen. Hij vertaalde echter ook Franse en Duitse boeken. In totaal zijn er 35 vertalingen van zijn hand verschenen.
Vertaalde werken van Biegel.
Ook in het buitenland genieten de boeken van Paul Biegel enige mate van populariteit. Het grootste deel van de vertaalde werken is alleen in het Engels en/of Duits verschenen, maar er bestaan ook vertalingen in het Faeröers, het Japans en het Welsh. In totaal zijn 28 boeken van Biegel in één of meerdere talen vertaald.
Palmares.
Paul Biegel werd meerdere keren bekroond voor zijn werk. Zo ontving hij twee Gouden en vier Zilveren Griffels, en kreeg hij al in 1973 de Staatsprijs voor kinder- en jeugdliteratuur voor zijn gehele oeuvre. Tevens werd hij in 1999 uitgeroepen tot Ridder in de Orde van de Nederlandse Leeuw. Biegel zou weliswaar elke keer verguld zijn geweest met zijn prijs, maar desondanks bewaarde hij zijn oorkondes opgerold onder een bank. Een chronologisch overzicht van zijn prijzen staat hieronder.

</doc>
<doc id="18136" url="https://nl.wikipedia.org/wiki?curid=18136" title="Wilhelm Friedemann Bach">
Wilhelm Friedemann Bach

Wilhelm Friedemann Bach (Weimar, 22 november 1710 – Berlijn, 1 juli 1784) was een Duits organist, klavecinist, fortepianospeler, dirigent, muziekpedagoog en componist. Wilhelm Friedemann was de oudste zoon van Johann Sebastian Bach en Maria Barbara Bach. Hij was werkzaam in Dresden, Halle, Braunschweig en op het laatst in Berlijn. Hij gold als de grootste organist van zijn tijd en was vermaard vanwege zijn orgelimprovisaties.
Het Wilhelm-Friedemann-Bach-Haus in Halle is naar hem vernoemd en gevestigd in een huis waar hij heeft gewoond. Het is aan hem en zes andere componisten uit Halle gewijd.
Levensloop.
Opvoeding en opleiding in Weimar (1710-1718), Köthen (1718-1723), Leipzig (1723-1733).
Wilhelm Friedemann Bach studeerde bij zijn vader die vanaf 1720 voor hem een apart "Klavierbüchlein", een muzikaal leerboek, samenstelde. In dit geschrift noteerde W. Fr. composities die als zijn eerste worden beschouwd. (De delen BWV 924-932 worden soms aan hem en niet aan de vader toegeschreven).
Vervolgens werkte J.S. Bach als kapelmeester aan het hof van de muzikale prins Leopold van Anhalt-Köthen, een positie met veel aanzien.
In Köthen kreeg J.S. Bach de opdracht vooral kamermuziek en andere instrumentale werken te componeren. Hij behoefde geen wekelijkse cantates te schrijven en te dirigeren aan het gereformeerde hof van Köthen. Het hoforkest bestond in deze periode uit voortreffelijke musici die in 1713 in Berlijn ontslagen waren door Frederik Willem I van Pruisen bij zijn aantreden. Bach besteedde veel aandacht aan didactisch materiaal, zoals Das wohltemperierte Klavier uit 1722.
In 1723 solliciteerde zijn vader naar een aanstelling als cantor van de Thomasschule en Thomaskirche in Leipzig vooral om een goede opleiding voor zijn kinderen te bewerkstelligen. De inmiddels uitdijende familie Bach betrok de bijbehorende ambtswoning toen hij werd aangenomen. Wilhelm Friedemann ging tot 1729 naar de naastgelegen Thomasschool. J.S. Bach stelde voor zijn zoon een reeks samen van zes triosonates voor orgel (BWV 525-530), die tot de beste orgelcomposities van de vader behoren. W. Fr. studeerde aan de plaatselijke universiteit o.a. filosofie en wiskunde. In 1726-1727 kreeg hij in Merseburg vioolles van Johann Gottlieb Graun. Wilhelm Friedemann hielp zijn vader bij het uitschrijven van de partijen van zijn composities.
In opdracht van zijn vader reisde Wilhelm Friedemann in 1729 naar Halle om Georg Friedrich Händel, de beroemdste klaviervirtuoos van die dagen, uit te nodigen zijn vader in Leipzig te bezoeken. Het was Bachs tweede poging om persoonlijk met Händel in contact te komen.
Wilhelm Friedemann Bach en zijn vader waren 13 september 1731 aanwezig bij de uitvoering van "Cleofide" in Dresden, een opwindende opera van Johann Adolf Hasse.
Verblijf in Dresden (1733-1746).
Na zijn studie aan de universiteit van Leipzig werd Wilhelm Friedemann in 1733, op voorspraak van zijn vader (die zelfs de sollicitatiebrief van zijn zoon schreef), organist van de lutherse Sophienkirche in Dresden. In de kerk bevond zich een beroemd Silbermannorgel, dat door zijn vader was ingespeeld. Voor het proefspel van zijn oudste zoon maakte Bach senior een nieuwe versie van zijn reeds in Weimar gecomponeerde Praeludium et Fuga in G (BWV 541). Uit voorzorg noteerde Bach Senior 'Vivace' (levendig) bij het begin van het Praeludium.
De sfeer aan het katholieke hof in Dresden, waar sinds 1733 een nieuwe keurvorst August III de scepter zwaaide, was in veel opzichten anders dan in het protestantse Leipzig. Kenmerkten kunst en cultuur zich in de Leipziger burgersamenleving door een bepaalde mate van ingetogenheid, in Dresden was het vorstelijke luister alom. Veel van zijn symfonieën, kamer- en klavierwerken dateren uit deze tijd. De alles overheersende rol van de vader blijkt telkens weer; hij zocht een drukker voor composities van zijn zoon.
Verblijf in Halle (1746-1764).
Wilhelm Friedemann vertrok in 1746 naar Halle, wat hem de bijnaam de "Hallescher Bach" bezorgde. Halle was het centrum van Piëtisme en Wilhelm Friedemann begon met het componeren van cantates, waarvan "Gott fähret auf" de meest geslaagde is.
Ook bewerkte hij cantates van zijn vader voor praktisch gebruik ter plaatse: zo voegde hij aan 'Ein feste Burg ist unser Gott' (BWV 80) en 'Jauchzet Gott in allen Landen' (BWV 51) partijen voor 3 trompetten en 2 pauken toe.
In 1747 musiceerde hij met zijn vader in Sanssouci, het nieuwe lustslot van koning
Frederik de Grote van Pruisen in Potsdam, waar hij zijn oude leermeester Graun en zijn tweede broer – hofmusicus bij de Pruisische koning – Carl Philipp Emanuel Bach ontmoette.
Nadat zijn vader in 1750 was overleden, trouwde de elegante Wilhelm Friedemann in 1751 met de dochter van een belastingambtenaar.
Wilhelm Friedemann verkeerde in vrijdenkerskringen en had contact met de verlichtingsfilosoof Christian Wolf aan de plaatselijke universiteit. In 1758 componeerde hij een stuk voor de verjaardag van Frederik de Grote.
Toch kon Wilhelm Friedemann ook in Halle niet helemaal zijn draai vinden. Een aanstelling als kapelmeester in Darmstadt als opvolger van Christoph Graupner kreeg hij niet. Misschien zag hij er zelf vanaf.
Na een ruzie met het kerkbestuur in 1764, omdat hij te lang was weggebleven, besloot Bach 'freelancemusicus' te worden. Hij ging lesgeven en gaf uitvoeringen op het orgel, veelal als improvisator.
Een magistraal Praeludium et Fuga in f (BWV 534) dat tot voor kort aan J.S. Bach werd toegeschreven, blijkt door Wilhelm Friedemann Bach te zijn gecomponeerd. Daarnaast zijn enkele koraalvoorspelen en 'losse' fuga's overgeleverd, die ook voor orgel zijn bedoeld.
Over Wilhelm Friedemanns prestaties op het orgel schreef zijn jongere broer Carl Philipp Emanuel Bach aan Johann Nicolaus Forkel, de allereerste biograaf van J.S. Bach: "Hij kon onze vader beter vervangen dan wij allemaal bij elkaar".
Verblijf in Braunschweig (1771-1774) en Berlijn (1774-1784).
In 1770 verhuisde Wilhelm Friedemann naar Braunschweig. In Wolfenbüttel bespeelde hij het orgel, dat ooit was ingespeeld door Michael Praetorius. Hij reisde op uitnodiging van Johann Nikolaus Forkel, de eerste biograaf van zijn vader, naar Göttingen. Forkel stak hem in nieuwe kleren en stuurde hem metworsten als dank voor alle verstrekte informatie.
Aan het hof in Berlijn oogstte hij (vanaf 1774) aanvankelijk veel succes. De Weense gezant Gottfried van Swieten nam kopieën van Wilhelm Friedemanns composities mee naar huis en liet deze aan Mozart zien. Maar na enige tijd keerden de kansen. Prinses Anna Amalia, de ongetrouwde zuster van Frederik de Grote en een groot muziekliefhebster die zelf ook het orgel bespeelde, keerde zich van hem af na een ruzie tussen Bach en haar muziekleraar Johann Kirnberger. Bach raakte opnieuw in financiële problemen omdat hij geen zin meer had in het lesgeven.
Wilhelm Friedemann Bach begon in Berlijn de greep op zijn leven gaandeweg te verliezen. Hij dronk meer dan goed voor hem was en moest de financiële hulp van vrienden en bewonderaars inroepen. Niet alle compositiehandschriften die hij van zijn vader erfde bleven in zijn bezit. Vanwege geldzorgen verkocht hij veel van deze documenten aan derden, zoals de Matthäus Passie, die in handen kwam van de familie Mendelssohn, maar ook aan zijn broer Carl Philipp Emanuel. Wilhelm Friedemann verhuisde diverse malen binnen Berlijn en stierf in kommervolle omstandigheden, vrouw en dochter onverzorgd achterlatend. Zijn dochter verhuisde uiteindelijk naar Amerika, maar haar nageslacht bleek niet erg onder de indruk van de meegenomen composities. Ze kunnen als verloren worden beschouwd.
Over zijn muziek en zijn persoon.
Muziek.
De muziek van Wilhelm Friedemann vertoont de 'bouwkundige' degelijkheid die aan de muziek van zijn vader eigen is, met name wat betreft het contrapunt. Daarnaast zocht (en vond) hij nieuwe uitdrukkingswijzen waarin gevoelssubjectiviteit de muzikale uitdrukking bepaalt, met veel stemmingswisselingen en veranderingen in het ritme. Wilhelm Friedemann was hierin een duidelijke exponent van een nieuwe literaire en muzikale beweging in zijn tijd, de Sturm und Drang.
In dit verband is de opvatting van Zelter aan Goethe opmerkelijk (hier in vertaling): "Als componist had hij de tic om zwaarmoedig origineel te zijn, zich van zijn vader en broeders te verwijderen".
Zijn composities zijn door zijn biograaf Martin Falck – decennialang de onbetwiste Wilhelm Friede­mann Bachkenner – van een catalogusnummer voorzien.
In 1993 promoveerde de Duitse musicoloog Peter Wollny op Wilhelm Friedemanns composities, met een inmiddels als gezaghebbend te boek staande dissertatie. Dit vormt de basis van een 'officiële' werkenlijst – is in voorbereiding – en van een beoogde complete uitgave van alle (overgeleverde) composities van Wilhelm Friedemann Bach.
Persoon.
Wilhelm Friedemann Bach had zowel de zegen als de pech dat hij als eerste zoon van J.S. Bach met diens overweldigende kunstzinnige persoonlijkheid te maken had. Bach senior had zeer grote verwachtingen van zijn oudste zoon. Hij spande zich als zijn opvoeder en voornaamste muziekleraar in om hem een bestaan als succesvol beroepsmusicus te bezorgen.
Hoe ambivalent de verhouding tussen Wilhelm Friedemann en zijn vader ook geweest moge zijn: feit is wel dat J.S. Bach zijn zoon op latere leeftijd als 'evenknie' beschouwde in hun beider beroepsuitoefening als musicus, met name wat betreft de theoretische grondslagen.
Hiervan getuigt een handgeschreven document uit de jaren 1730 van beiden, dat een soort schriftelijke 'dialoog' van uitgewerkte contrapuntische ideeën is. Een van de thema's blijkt een voorstudie te zijn van het hoofdthema van de (latere) klavecimbelcyclus Die Kunst der Fuge.
In tegenstelling tot zijn jongere broer Carl Philipp Emanuel Bach en zijn nog jongere halfbroers Johann Christoph Friedrich Bach en Johann Christian Bach heeft Wilhelm Friedemann zich nooit echt aan de grote, zo niet dominante invloed van zijn vader weten te ontworstelen: niet persoonlijk en in zekere zin ook niet als scheppend kunstenaar.
Zijn leven valt in maatschappelijk opzicht – vooral in de laatste levensjaren – als een geleidelijke maar onstuitbare neergang te kwalificeren. Dat staat los van de kwaliteit van zijn overgeleverde composities, die volgens velen met 'groot' valt te omschrijven.
Composities.
De catalogusaanduiding 'BR' verwijst naar het "Bach-Repertorium – Thematisch-systematischen Verzeichnis der Werke Wilhelm Friedemann Bach" door Peter Wollny (deze uitgave is in voorbereiding).
Een complete uitgave van het overgeleverde werk van Wilhelm Friedemann Bach is eveneens in voorbereiding: "Wilhelm Friedemann Bach. Gesammelte Werke".
De serie zal 10 delen omvatten, de muziektekst wordt door P.Wollny verzorgd. Het geheel zal bij Carus Verlag in Stuttgart verschijnen.

</doc>
<doc id="18137" url="https://nl.wikipedia.org/wiki?curid=18137" title="Ballet">
Ballet

Ballet is een theatervorm waarbij dans het voornaamste medium is. Naast een choreografie heeft een balletstuk een muzikale compositie en een grafische vormgeving in decors en kostuums. Bij verhalend ballet staat de plot beschreven in een libretto. Het gaat dus om een samenspel van kunsten (gesamtkunstwerk). De term ballet verwijst ook naar een stijl en techniek van dansen. Het gaat dan om de academische dans die we aanduiden als klassiek ballet. Daarnaast refereert het ballet(gezelschap) aan een gezelschap dat balletstukken opvoert. Het voornaamste balletgezelschap van Nederland is Het Nationale Ballet. In België is Ballet Vlaanderen het grootst.
Het ballet ontstond tijdens de Italiaanse renaissance en ontwikkelde zich aan het Franse hof. In de 18e eeuw werd het een aparte, volwaardige vorm van muziektheater. Uit deze periode stammen de basispassen van de klassieke dans. Ballet kende een hoogtepunt tijdens de romantiek. Russische gezelschappen zorgden voor een heropleving in de tweede helft van de 19e eeuw. Deze stijlperiode wordt eveneens klassiek ballet genoemd; niet te verwarren met de aanduiding van de techniek. De ballerina in haar tutu en spitzen domineerde de romantische en klassieke perioden. Deze stijlen bepalen nog steeds het imago bij een breed publiek. In de 20e eeuw maakten de Ballets Russes van het ballet een moderne kunstvorm. Experimenten met nieuwe vormen gingen op termijn over in jazzballet en moderne dans. Hedendaags ballet kenmerkt zich door een combinatie aan stijlen.
Ballet is een veeleisende dansvorm. Het vergt jaren training om de techniek te beheersen. Hiertoe volgt men lessen aan een balletacademie. Verschillende academies hebben hun eigen school met typerende leermethoden en afwerkingen voor bepaalde passen. Balletdansers brengen tegenwoordig zowel klassieke als hedendaagse dans.
Geschiedenis.
Italiaans en Frans hofballet.
De vroegste omschrijving van ballet duikt op tijdens de renaissance. De adel van de Italiaanse stadstaten liet zich vermaken met geometrische groepsdansen op ensemblemuziek. Catharina de' Medici bracht die traditie naar Frankrijk na haar huwelijk met Hendrik II. Voor de verloving van Margarete van Lotharingen en de graaf van Joyeuse liet zij het "Ballet comique de la reine" (1581) maken. Het "Ballet comique" combineerde dans en acteerwerk tot danstheater en geldt daarom als het eerste balletstuk.
Onder Hendrik III, de' Medici's zoon, werd ballet een vast onderdeel van het amusement aan het Franse hof. De functie was vergelijkbaar met die van de opera in Italië en de masque in Engeland. Ballet werd opgevoerd bij de ontvangst van notabelen en op huwelijken en andere feesten. Ambassadeurs, generaals, adellijken en zelfs de koning dansten in de balletten. Ook troonopvolgers Hendrik IV en Lodewijk XIII leerden al op jonge leeftijd dansen. De onderwerpen voor de balletten waren vaak afgeleid van politieke gebeurtenissen. Daarnaast bevatte het ballet komische elementen. Lodewijk XIII specialiseerde zich bijvoorbeeld in kluchtige typetjes en vertolkte meermaals een oude vrouw.
Onder Lodewijk XIV zwol de weelde van de opvoeringen aan. Kunstenaars als Jean-Baptiste Lully, Pierre Beauchamp en Molière leenden hun talenten aan het ballet. De macht van de vorst was een favoriet thema van hofchoreografen. Op aandringen van Beauchamp liet de koning rondreizende artiesten en acrobaten toe. Deze konden zich zo omvormen tot professionele dansers.
Geboorte van de academische dans.
In 1661 richtte Lodewijk XIV de Koninklijke Dansacademie op. Beauchamp leidde dit instituut als balletmeester. De academie zorgde voor een standaardisering van de danstechniek. Vanaf 1669 gingen voorstellingen niet langer aan het hof door. Het toen opgerichte Ballet du Théâtre trad in plaats daarvan op in publieke zalen. Daarom was er in het nieuwe gezelschap aanvankelijk geen plaats voor vrouwen. Het duurde tot "Le triomphe de l'amour" (1681), twintig jaar na de oprichting van de academie, eer zij opnieuw deel uitmaakten van het ballet.
Onder Pécour, de opvolger van Beauchamp, voerde de academie een snelle technische vooruitgang aan. Hier werd de basis voor klassieke dans gelegd. De vijf basisposities en "pas d'élévation" (hoogtewerk) die klassiek ballet typeren kwamen er onder invloed van Italiaanse dansers. Ook de import van Engelse "country dance", het inkorten van de rok en de introductie van de maillot ondersteunden toenmalige innovaties. Het ballet was nog niet gescheiden van de woordkunst. Men combineerde dans met voordracht of danste als onderdeel van een opera. De eerste volledige afsplitsing van het ballet kwam er in 1708, bij een privévoorstelling voor de gravin van Maine in Sceaux. De mime-scènes in deze voorstelling werden gebracht door dansers in plaats van acteurs. In 1717 maakte John Weaver van mime een volwaardig onderdeel van zijn ballet "The loves of Mars and Venus". Dit is wellicht het eerste "ballet d'action", een verhalend ballet dat niet op woordkunst steunt.
In de 18e eeuw kreeg ook de dans zijn herkenbare vorm. De Italiaanse Marie Camargo zorgde voor een aantal vernieuwingen. Ze kortte haar rok in tot boven de enkels en voerde "entrechats" uit, sprongen waarbij men de benen tweemaal kruist. Voordien gebruikten enkel mannen deze pas. Ook de introductie van de hakloze balletschoen wordt aan Camargo toegeschreven. Haar grootste rivale, de Franse Marie Sallé, danste als eerste in een losse tuniek in "Pygmalion" (1734). In 1776 introduceerde de Duitse Anna Heinel de pirouette. Pierre Gardel en Gaétan Vestris perfectioneerden deze iconische draaibeweging.
Een volwassen kunstvorm.
Critici hekelden de mechanische aard van het ballet. Ze spraken over "beweging zonder betekenis". Choreograaf Jean-Georges Noverre formuleerde een antwoord op deze tekortkoming. In zijn "Lettres sur la danse et sur les ballets" (1758-1760) verdedigde hij verhalend ballet in plaats van "dans om de dans". De visie van Noverre was bepalend voor de artistieke richting van de kunstvorm. Het "ballet d'action" met beweging als voornaamste medium werd de norm. De combinatie met mime die John Weaver al voorstond nam daarbij de expressieve functie van de groteske (en hinderende) kostuums en maskers over.
De Franse Revolutie bracht verdere verschuivingen. Het ballet was voor de revolutionairen een uiting van aristocratische decadentie. De Koninklijke Dansacademie werd gesloten. De beoogde democratisering van dans woog op de artistieke kwaliteit, maar creëerde ook kansen. Vooral het verzet tegen de mode van het ancien régime bleek vruchtbaar. De schoen met een platte zool werd de standaard bij de burgerij. De neoklassieke trend tijdens het Directoire (1795-1800) en het Empire (1800-1815) introduceerde losse, lichte gewaden. Dit alles liet een meer complexe choreografie toe.
Tijdens de revolutie bleef de academische techniek buiten Frankrijk bewaard. Salvatore Vigano leidde de Milanese dansacademie La Scala vanaf 1804. Daar ontwikkelde hij het "corps de ballet" als een ensemble. Carlo Blasis volgde hem op in 1837 en introduceerde de attitude. De Italiaanse balletmeesters professionaliseerden daarnaast de lesmethoden. August Bournonville bewandelde een gelijkaardig traject in Denemarken. Hun bijdragen vonden de weg terug naar Frankrijk. Marius Petipa, Christian Johannsen en Enrico Cecchetti brachten de Franse en Italiaanse tradities ook naar Sint-Petersburg, dat een nieuw centrum werd.
Het romantisch ballet.
In de 19e eeuw kende het ballet een romantische stijlperiode. Lyrische en relatief vrije beweging waren kenmerkend. Schrijvers baseerden hun libretto's op sprookjes en feeërieën. Ballerina's kregen een choreografie met veel hoogtewerk ("élévation"). Ze werden geacht langdurig op de tippen te dansen ("sur les pointes"). Marie Taglioni deed dit als eerste in "La Sylphide" (1832). In dit stuk droeg Taglioni ook de eerste tutu. De nieuwe choreografie benadrukte samen met kostuums uit wit tule de etherische kwaliteit van de ballerina.
Het romantisch ballet beklemtoonde vrouwelijke rollen. Buiten Rusland en Denemarken was de mannelijke danser slechts een "porteur" voor de ballerina. Ook dansten vrouwen vaak mannelijke personages "en travestie". Een opmerkelijke uitzondering was de choreografie in "Giselle" (1841), het best bewaarde stuk uit deze periode. Choreograaf Jules Perrot streefde er bewust naar de traditie van mannelijke dansers te handhaven. De tutu die Carlotta Grisi droeg in "Giselle" werd het model voor latere ontwerpen. Door de invloed op klassieke balletten bepaalt de romantische periode nog steeds het imago bij een breed publiek.
Nauw verwant met de romantische stijlperiode is het "ballet blanc". Dit is een benaming voor passages waarin de ballerina en het "corps de ballet" een witte tutu dragen. Stilistisch is het "ballet blanc" afgeleid van romantisch ballet. Het komt echter ook zonder romantische choreografie voor in klassiek ballet, zoals in het tweede bedrijf van "Het zwanenmeer" (1895).
Het klassiek ballet.
In de tweede helft van de 19e eeuw ging de kunstvorm aanvankelijk stevig achteruit. In Parijs evolueerde het ballet tot een veredelde peepshow of burleske variété. Rijke mannen sponsorden de ballerina's, vaak in ruil voor (seksuele) gunsten. Enkel "Coppélia" (1870) leverde een opmerkelijke maar korte heropleving in kwaliteit. Choreograaf Arthur Saint-Léon nam in "Coppélia" een csárdás op, een Oostenrijks-Hongaarse volksdans. Dit was de eerste inclusie van een duidelijk type nationale dans in een academisch ballet. Volksdansen werden een populair onderdeel in latere producties.
Tegen het einde van de eeuw kwam er een herstel. Marius Petipa en Lev Ivanov produceerden met het Mariinskiballet enkele van de meest gekende balletten: "Doornroosje" (1890), "De notenkraker" (1892) en "Het zwanenmeer" (1895). Nadien voerde ook het Bolsjojballet deze stukken uit. De werken zijn het hoogtepunt van de klassieke stijlperiode. De choreografen werkten intens samen met componist Pjotr Iljitsj Tsjaikovski. Dit zorgde voor een meer gewillige houding bij componisten om muziek voor het ballet te schrijven. Goede balletmuziek bleef evenwel een uitzondering. De meeste scores leverden niet meer dan begeleiding voor de dans.
In het klassiek ballet, niet te verwarren met de aanduiding van de academische danstechniek, was de tutu het aanvaarde kostuum voor de ballerina. Deze was wel korter dan tijdens de romantiek en kwam tot aan de knie. Bovendien werd de helling van de rok vlakker en kwam er meer variatie in kleur. Typisch voor een klassieke choreografie zijn de "divertissements": een reeks dansen waarin de plot naar de achtergrond verdwijnt. Die beweging weg van dramatische eenheid is het belangrijkste verschil met het eerdere "ballet d'action".
Bijzonder innovatief was Lev Ivanovs vloeiende, expressieve choreografie voor het tweede bedrijf van "Het zwanenmeer". Het verhaal werd niet letterlijk gebracht, maar poëtisch en symbolisch verteld in dans-beelden. Ook het "corps de ballet" trad (even) op de voorgrond. De dans bood daarmee een vooruitblik op de volwaardige rol die het "corps" nadien kreeg.
De Ballets Russes.
In de eerste decennia van de 20e eeuw maakten de Ballets Russes van het ballet een moderne kunstvorm. Impresario Sergej Djagilev toerde met dit gezelschap door Europa. Vooral het werk van choreograaf Michel Fokine legde de basis voor het modern ballet. Hij kwam in opstand tegen de conventies en gebruikte klassieke passen om nieuwe ideeën uit te drukken. Voorts vulde hij de academische techniek aan met vormen afgeleid van oosterse en moderne dans. Fokine hechtte tevens belang aan de eenheid van dramatische actie. Dit gaf aanleiding tot kortere balletten met een enkele handeling. Ook Vaslav Nijinsky, Bronislava Nijinska, Léonide Massine en George Balanchine zetten de klassieke dans naar hun hand.
Onder invloed van de Ballets Russes verminderde het gebruik van mime. De expressieve kracht van beweging verving conventionele gebaren. Ballet werd ook minder gestileerd en zweverig. Zo introduceerden "Polovetzer dansen" (1909) en "Sjeherazade" (1910) openlijke seksualiteit en gewelddaden. Een andere innovatie was de definitief hernieuwde aandacht voor mannelijke dansers. Met "Le spectre de la rose" (1911) creëerde Fokine zelfs een androgyne rol. De danser in deze "pas de deux" heeft een variatie of danssolo, voordien enkel toegekend aan ballerina's. Bovendien vraagt zijn choreografie een traditioneel vrouwelijk armgebruik ("port de bras"). Vanaf "Les Sylphides" (1909) werd het "corps de ballet" een artistiek medium op zichzelf, los van de functie als achtergrond voor de voornaamste dansers.
Kunstenaars Alexandre Benois en Léon Bakst moderniseerden met hun bijdragen het kostuum- en decorontwerp. Ze gebruikten felle kleuren, tegen het roze en de pasteltinten van klassiek ballet in. Met realistische decors gaven ze nauwkeurig de historische context van de verhalen weer. Daarnaast getuigden enkele stukken van exotisme. Een duidelijk voorbeeld is "Le dieu bleu" (1912). Later gebruikten de Ballets Russes ontwerpen van kunstschilders zoals Natalja Gontsjarova en Pablo Picasso. Het realisme maakte dan plaats voor invloeden uit het kubisme, primitivisme en de art nouveau.
Ook de muziek uit deze periode was vernieuwend. Igor Stravinsky schreef een aantal composities die het publiek zelfs los van de actie waardeerde. "De vuurvogel" (1910) en "Le Sacre du printemps" (1913) behoren tot zijn populairste werken. Léonide Massine verschoof de aandacht van plot naar muziek met zijn symfonisch ballet "Choreartium" (1933). Hij zocht de grens van theater en moderne dans op.
Neoklassiek, modern en jazzballet.
In 1929, na de dood van Sergej Dhiaghilev, viel het Ballets Russes uit elkaar. Léonide Massine, René Blum en Wassily de Basil vormden het Ballet Russe de Monte Carlo uit de restanten. Geplaagd door interne twist en financiële onzekerheid slaagden ze er niet in de toonaangevende positie te herstellen. Het repertoire bleef conservatief. Wel leverde het Ballet Russe nog sterdansers af, zoals Tamara Toumanova. In de Sovjet-Unie was het Bolsjoj- en Kirovballet eenzelfde lot beschoren. Ze maakten technisch sublieme maar artistiek brave producties. In Engeland richtte voormalig Ballets Russes danser Ninette de Valois het Vic-Wells Ballet op. Ook daar voerde traditie de toon.
Geleidelijk kwamen er nieuwe stijlen. George Balanchine's "Apollo" (1928) bracht al een gedanste interpretatie van muziek in plaats van een helder verhaal. Het Vic-Wells en het door Balanchine in 1948 opgerichte New York City Ballet experimenteerden verder met abstracte choreografieën. Dit gaf aanleiding tot het neoklassiek ballet. Zonder duidelijke plot, kostuums of decors bood deze stijl meer vrijheid en aandacht voor de dans zelf. Een typisch voorbeeld was Frederick Ashtons "Symphonic Variations" (1946). Het werd in witte tuniek gedanst tegen een minimale set.
Uit de neoklassieke stroming ontwikkelde zich in de jaren 60 en 70 het modern ballet. Glen Tetley, Robert Joffrey en Gerald Arpino leverden belangrijke bijdragen. Hun stukken waren atletischer. Ook was de sfeer en inhoud intenser. Joffrey's "Astarte" (1967) zat bijvoorbeeld vol erotiek en werd op rockmuziek gedanst.
Naast klassiek ballet bestaat er ook jazzballet. Jazzballet, of jazzdans, is geen moderne vorm van ballet. Het is een hedendaagse dansstijl die zich naast het ballet ontwikkelde. Jazzballet lijkt qua structuur wel op academische dans, maar de bewegingen zijn vrijer. Jazzdans ontstond toen choreografen uit het ballet en de moderne dans experimenteerden met technieken uit Afro-Amerikaanse stijlen en tapdans. George Balanchine was de voornaamste link tussen klassiek ballet en jazzdans. Jazzdans is gebaseerd op populaire in plaats van klassieke muziek. Naast jazz danst men ook op rock en hiphop.
Hedendaags ballet.
In de jaren 70 en 80 ging men verschillende stijlen combineren. Zo ontstond het hedendaags ballet. Daarmee kwam de kunstvorm in een postmoderne fase. Hedendaags ballet is niet altijd makkelijk te onderscheiden van de neoklassieke of moderne vorm. Wel blijft het verschillen van moderne dans. Om hedendaags ballet te dansen is nog steeds een klassieke ballettraining nodig. Hedendaags ballet zet de academische techniek wel naar eigen goeddunken in. Een voorbeeld is "Deuce Coupe" (1973) van Twyla Tharp. Daarin werkte een ballerina zich door klassieke passen, terwijl een "corps" in alledaagse kledij danste op muziek van The Beach Boys. "In the Middle Somewhat Elevated" (1987) van choreograaf William Forsythe overdreef de klassieke bewegingen dan weer op elektronische muziek.
Choreografen speelden ook steeds vaker met genderrollen. Zo danste Jorge Donn in 1979 de "Bolero", oorspronkelijk in 1960 ontworpen voor een ballerina. De vernieuwingen zetten zich in de jaren 90 en 2000 door. Onder invloed van groeiende competitie in de amusementswereld nam de verstrengeling tussen ballet en popcultuur verder toe. Tegenwoordig brengen gezelschappen zowel neoklassieke als hedendaagse choreografieën.
Balletkostuums.
Balletdansers dragen kleding met een dubbele functie. Hun kostuum is enerzijds deel van de vormgeving voor een balletstuk. Anderzijds moet danskledij afgestemd zijn op beweging. Tegenwoordig draagt de klassieke ballerina een tutu, maillot en balletschoenen. De outfit voor een mannelijke danser vervangt de tutu door een gympak. Bij hedendaagse producties en het oefenen draagt ook de ballerina een gympak, al dan niet in combinatie met een losse rok.
Renaissance tot Revolutie.
Aanvankelijk danste men in aangepaste hofkledij. Omdat het ballet zich aan het Franse hof ontwikkelde, was vooral de Franse mode bepalend. Ornamentale jurken waren lang de standaard. Zware stoffen en korset-achtige lijfjes beperkten de bewegingsvrijheid. Onder Lodewijk XV introduceerde men een genepen taille en volle rokken ondersteund door paniers. Dit gaf ballerina's een klokvormig silhouet, maar bemoeilijkte het dansen nog meer.
In de 18e eeuw groeide het verzet tegen de belemmerende kostuums. Marie Camargo danste in een sober, nauw aansluitend lijfje. Haar rok kwam tot enkele centimeters boven de enkel en ze droeg nauw aansluitend, klein ondergoed. Marie Sallé zette nog radicaler in op comfort. Zij verscheen in "Pygmalion" (1734) in een enkele losse jurk uit mousseline. Choreograaf Jean-George Noverre benadrukte het belang van zulke lichte en eenvoudige stoffen, omdat ze de figuur van de danser onthullen. In de jaren 1770 gingen solisten ook zonder masker dansen, in de voorgaande decennia nog een vast onderdeel van het balletkostuum.
Na de Franse Revolutie veranderde de mode sterk. De neoklassieke trends tijdens het Directoire (1795-1800) en het Empire (1800-1815) maakten van losse gewaden de norm. Tot de komst van de tutu danste men in zulke kledij, geïnspireerd door de revolutionaire idealen en de klassieke oudheid.
De romantische en klassieke tutu.
In de jaren 30 van de 19e eeuw ontstond de tutu. De victoriaanse kledij van toen bracht modes uit de voorgaande eeuw terug, wat de volle rok en duidelijke korsettering van de taille bij de tutu verklaart. Het lijfje van de tutu werd gemodelleerd naar de basque, een nauw aansluitend bovenstuk dat voorbij de taille reikt. Het ballet bleef wel lichte stoffen gebruiken, zoals mousseline en tule.
De eerste tutu dateert uit 1832. Marie Taglioni droeg hem in "La Sylphide". Tijdens de romantiek waren tutu's vaak wit. De rok was klokvormig. Doorheen de tijd werd de rok korter en vlakker. De afstand met toenmalige mode nam zo steeds verder toe. Tegen het einde van de eeuw kwam de rok slechts tot aan de knie. Na modernistische innovaties in de 20e eeuw werd de tutu minder prominent.
20e-eeuwse modernisering.
In de jaren 1910 en 1920 veranderde een hang naar authenticiteit het ballet. De populariteit van de conventionele en gestileerde tutu daalde. Nieuwe kostuums benadrukten nog sterker de figuur van de danser. Aan het bovenlijf koos men steeds vaker voor een gympak. De iconische rok van de tutu werd ingeruild voor een losse rok of korte broek. Ook dansen zonder maillot of schoenen werd mogelijk.
Periodekostuums gaven nu de setting van een stuk weer. Ontwerpers creëerden geloofwaardige Griekse gewaden, oosterse outfits en historische kledij. Het werk van Léon Bakst en Alexandre Benois bij de Ballets Russes was tekenend voor deze trend. Ook modernistische kunststromingen vonden aansluiting. Onder meer Pablo Picasso en Salvador Dalí ontwierpen experimentele kostuums met ongewone vormen. De constructivisten Naum Gabo en Antoine Pevsner introduceerden moderne materialen zoals mica.
Sinds deze vernieuwingen hanteert men een eclectische aanpak. Tutu's, authentieke kledij en hedendaagse danskostuums worden door elkaar gebruikt, naargelang de noden van een productie. Inspiratie kan daarbij uit onverwachte hoek komen. Zo leverde Coco Chanel ontwerpen gebaseerd op badmode voor "Le train blue".
Opleidingen.
Nederland en Vlaanderen.
Ballet is een veeleisende dansvorm. Het vergt jaren training om de techniek te beheersen. Om een professionele danser te worden, moet je een erkende opleiding volgen aan een balletacademie. De academies maken deel uit van het hoger onderwijs. Net als aan het conservatorium ontvangen geslaagde studenten een diploma van Bachelor of Arts. Nederland telt twee balletopleidingen: het Koninklijk Conservatorium in Den Haag en de Nationale Balletacademie in Amsterdam. Die laatste is verbonden aan Het Nationale Ballet. In België is er de Koninklijke Balletschool te Antwerpen, verbonden aan Ballet Vlaanderen.
Een goede opleiding start al op jonge leeftijd. Daarom worden voorbereidende programma's aangeboden in het voortgezet onderwijs (Nederland) en op secundaire scholen (Vlaanderen). Leerlingen starten dan doorgaans op de leeftijd van twaalf jaar. In Nederland kan men uren balletles opnemen op de havo- en vwo-studieniveaus. In Vlaanderen is ballet een studiegebied in het secundair kunstonderwijs. Om dansers nog vroeger te vormen, zijn er ook vooropleidingen in het basisonderwijs. Deze starten vanaf de leeftijd van negen.
Toegang krijgen tot een opleiding is moeilijk. De academies organiseren een toelatingsexamen. Kandidaten moeten daarbij slagen voor een auditie. Scholen uit het voortgezet en secundair onderwijs mogen eveneens audities houden. Academies vullen het examen aan met een fysiek onderzoek. Dit toetst de sterkte van spieren en botten en de behendigheid en conditie van studenten. Ieder jaar worden de fysieke, technische en artistieke ontwikkeling opgevolgd. Dit is bijzonder stresserend in de puberteit, wanneer de lichaamsbouw en motoriek van dansers plotse veranderingen kan ondergaan. Daarnaast is er veel concurrentie tussen kandidaten.
Andere opleidingen onderwijzen klassieke dans als deel van een breder aanbod. Hbo-scholen in onder andere Rotterdam, Amsterdam, Arnhem en Tilburg bieden ballet samen met moderne dans aan. In Vlaanderen bestaat er een professionele bacheloropleiding "Dans" in Lier. De "Performing Arts Research and Training Studios" van Anne Teresa De Keersmaeker biedt een vervolmaking in de hedendaagse dans aan, maar dat is een dure privéopleiding.
Suriname.
Het Cultureel Centrum Suriname (CCS) richtte in 1952 een balletschool op, die aanvankelijk onder leiding stond van balletdeskundigen die door Sticusa waren uitgezonden. Later werden zij opgevolgd door Surinaamse docenten die hun opleiding meestal in Nederland hadden gevolgd. In 1973 werd de balletschool door het CCS opgeheven, om daarmee ruimte te bieden aan zelfstandig werkende balletscholen. Medio jaren 1970 waren er bij de Surinaamse dans- en balletscholen rond de duizend leerlingen ingeschreven. Aan het begin van de jaren 2010 zijn in Suriname drie balletscholen actief. In 1978 werd het Nationaal Ballet Suriname opgericht, dat bestond tot de jaren 1990. Sinds 1986 komen Surinaamse balletdansers internationaal uit vanuit Marlène's Ballet Company.
Ballet en theater.
Ballet is een vorm van theater. Tot in de 18e eeuw werd dans gecombineerd met opera en woordkunst. Deze verwantschap vormde het ballet. Zo steunden de eerste balletten op tradities uit het middeleeuws theater. Het "décor simultané", waarbij de verschillende decorstukken gelijktijdig op scène staan, was overgenomen uit het mysteriespel. Net als mirakelspelen en moraliteiten combineren veel stukken serieuze en komische elementen. Heel wat personages uit balletten gaan dan weer terug op typetjes uit de commedia dell'arte, Italiaans improvisatietheater uit de 16e en 17e eeuw. Voorbeelden zijn de serieuze minnaars in "Giselle" en de komische minaars in "Coppélia".
Mime, een belangrijk onderdeel van "ballet d'action", ontwikkelde zich als narratieve techniek in het Engelse theater. Het bracht continuïteit in het toneelstuk "Gorboduc" (1561) en linkte scènes in de drama's van William Shakespeare. John Weaver en Jean-Georges Noverre introduceerden deze Engelse innovatie in het ballet. De mime wordt gebruikt om emoties uit te uitdrukken, handelingen uit te beelden en personages te karakteriseren. Conventionele gebaren nemen hierbij de plaats van woorden in. Het publiek moet door het artificiële karakter van de gebaren kijken (suspension of disbelief) opdat het ballet zou werken. Net omdat men in de 20e eeuw de vorm als te gestileerd ging beschouwen, nam het gebruik van mime af.
Andere concrete technieken die in het ballet ingang vonden zijn travestie en blackface. De rol van oude, lelijke of kwaadaardige vrouw werd geregeld door een man vertolkt. De kwade fee Carabosse uit "Doornroosje" is hier een voorbeeld van. Blackface was ontleend aan het vaudevilletheater. Meestal stelde men hiermee figuren uit Afrika en het Midden-Oosten voor, zoals de Moor in "Petroesjka" en de Gouden Slaaf in "Sjeherazade". Toch vinden we in ballet ook de vertolking van Afro-Amerikanen door blackface-acteurs. De cast van "High Yellow" (1932) en de familie uit het Zuiden in "Terminal" (1937) zijn illustratief. Ondanks het racistisch karakter krijgt de praktijk weinig kritiek in de balletwereld. Uitvoeringen van "Othello" en "La Bayadère" gebruiken de schmink nog steeds.
Ballet als sport.
Ballet wordt vaak gezien is een makkelijke en passieve sport, of soms geen sport. Uit onderzoek blijkt dat met ballet je spieren en flexibiliteit bijzonder worden getraind, daarom behoort ballet tot een van de meest atletische sporten. Techniek van ballet wordt opgebouwd vanaf een jonge leeftijd, met goede training is ballet voor veel mensen te behalen. Naast goede training is het bij ballet heel belangrijk dat je altijd blijft oefenen, als dat niet het geval is verlammen de opgebouwde spieren erg snel. Dat komt doordat de spieren bij ballet niet alledaags gebruikt worden. De spieren zijn wel cruciaal want alleen al staan kost kracht en concentratie.
Ballet en film.
Grote gezelschappen registreren sommige van hun producties op film. De dvd-verkoop en uitzendrechten vergroten de commerciële waarde van die producties. De eerste exploitatie van deze aard was een samenwerking tussen het Ballet Russe de Monte Carlo en Warner Brothers. Zij namen in 1942 "Capriccio Espagnol" en "Gaieté Parisienne" op. Tegenwoordig focust men vooral op populaire stukken, zoals "Giselle" en "Het zwanenmeer".
Film helpt daarnaast met de conservatie van balletten. Danstheater is een voorbijgaande kunstvorm. Er is bovendien geen gevestigde notatie om een choreografie door te geven. Registratie op film vangt die tekortkomingen op. Het laat toe de dans te bewaren, traceren en reconstrueren. Een voorbeeld is de opname uit 1925 van Anna Pavlova in "De stervende zwaan". Choreograaf Michel Fokine wou daarmee de officiële choreografie documenteren.
Het ballet levert ook thema's voor diverse cinemagenres aan. In de musical "The Goldwyn Follies" (1938) choreografeerde George Balanchine voor Vera Zorina. Andere voorbeelden zijn de horrorfilms "The Mad Genius" (1931) en "Suspiria" (1977) en de film noir "Specter of the Rose" (1946). De meeste langspeelfilms over ballet zijn echter drama's met balletdansers als protagonisten. De insteek varieert van populaire films zoals "The Red Shoes" (1948) tot de auteurscinema van Ingmar Bergmans "Zomerintermezzo" (1951). Recente bijdragen zijn "Ballet Shoes" (2007) en "Black Swan" (2010). Al deze films dramatiseren of romantiseren hun onderwerp.
Biografische films en films die het ballet willen beschrijven bieden een meer getrouwe weergave. Regisseur Herbert Ross maakte verschillende zulke werken: "The Turning Point" (1977) over ballerina's Isabel Mirrow Brown en Nora Kaye, "Nijinsky" (1980) over Russisch balletdanser Vaslav Nijinsky, en "Dancers" (1987). Aan films als deze werken geregeld mensen uit de balletwereld mee. Zo danste Mikhail Baryshnikov een choreografie van Twyla Tharp in "White Nights" (1985). De Joffrey Ballet Company speelde mee in "The Company" (2003), een film over zichzelf.
In de 21e eeuw vulden films de populaire beeldvorming aan. "Billy Elliot" (2000) toont een jongen uit de Britse arbeidersklasse die balletdanser wil worden. "Mao's Last Dancer" (2009) gaat over de politiek van internationale gezelschappen. Ook opmerkelijk is de pastiche van personages, plotelementen en muziek uit verscheidene balletten in de animeserie "Princess Tutu" (2002).

</doc>
<doc id="18138" url="https://nl.wikipedia.org/wiki?curid=18138" title="Edele rotting">
Edele rotting

Edele rotting (Frans: pourriture noble, Duits: Edelfäule) is een proces waarin een schimmel de schil van druiven aantast. Het gaat om de grijze schimmel "Botrytis cinerea", die onder bepaalde klimatologische omstandigheden (ochtendmist en warmte) laat in het jaar toeslaat.
Bij edele rotting wordt de schil van de druif poreus. Hierdoor verdampt er vocht uit de druif, met een toename van het gehalte aan suikers, smaakstoffen en aroma's tot gevolg. Na zachtjes persen komt er stroperig en erg zoet sap uit de druif, de most. De gisting hiervan komt langzaam op gang, omdat de wijngist de concurrentie met de nog aanwezige schimmel moet aangaan. Ook het hoge suikergehalte werkt het gistingsproces tegen. Het uiteindelijke resultaat is een wijn met een hoog gehalte aan smaakstoffen en een behoorlijke zoetheid.
Het plukken van de aangetaste druiven is ook een specialiteit: de trossen worden bij edele rotting niet in hun geheel geplukt, maar de druiven worden een voor een uitgezocht. In Duitsland en Oostenrijk heten wijnen van deze met schimmel aangetaste druiven derhalve ook wel Trockenbeerenauslese ("trocken" betekent droog, een verwijzing naar de ingedroogde druif; "Beeren" is een Oudduits woord voor vruchten in het algemeen (Nieuwduits 'bessen'); "Auslese" betekent "selectie" (d.w.z. "'specifiek uitgezocht"). In Oostenrijk kent men daarnaast ook nog Ausbruch.
De schimmel komt in Duitsland maar eens in de vier à tien jaar voor. Het Franse wijngebied Sauternes is juist erg bekend vanwege deze schimmel die er elk jaar in meer of mindere mate voorkomt. Wijn uit de Elzas van deze door edele rotting aangetaste druiven heet Sélection de grains nobles. Ook in Hongarije komt de edele rotting met zekere regelmaat voor. Hier wordt het verkregen vocht – de zogenaamde "eszencia" – uit de druiven gebruikt voor tokaji aszú.
Om diverse redenen is de opbrengst in de wijngaarden bij deze methode per hectare zeer gering. Ten eerste is het procedé arbeidsintensief omdat het verschillende plukronden vereist. Ten tweede lopen wijnboeren door onzekerheden ten aanzien van de specifieke soort schimmel en de klimatologische omstandigheden grote risico's om een "eventuele" oogst binnen te halen. De bewerkelijkheid van deze methode en het feit dat de vraag groter is dan het aanbod leidt doorgaans tot hoge prijzen voor deze wijnen.

</doc>
<doc id="18139" url="https://nl.wikipedia.org/wiki?curid=18139" title="Cépage">
Cépage

De Franse term cépage betekent letterlijk "druivenras" en wordt in de wijnwereld gebruikt om aan te geven dat de wijn voor het grootste gedeelte van één druivenras (cultivar) gemaakt is.
Een monocépagewijn is overwegend van één druivenras gemaakt, maar kan - afhankelijk van het land en de lokale wijnwetgeving - deels andere rassen bevatten. In de VS beschouwt men bijvoorbeeld een wijn met een aandeel van 75% van één druivenras al een monocépage. Is echter het jaartal op de fles vermeld, dan moet het aandeel 95% zijn.
Als slechts één druivenras op het etiket is vermeld, dan is de wijn doorgaans voor 85% van dat ras gemaakt.
Bicépagewijnen zijn van ten minste twee dominante druivenrassen gemaakt, waarbij de naam van het ras met het grootste aandeel als eerste wordt genoemd op het etiket. Bekende bicépages zijn: cabernet sauvignon en merlot (tevens gangbare bordeaux-mix), grenache en syrah (ook Rhône-stijl), chardonnay en sauvignon blanc.
Ook tri- en quatrocépagewijnen komen voor, maar zelden worden dan nog alle rasnamen op het etiket vermeld.
In Hongarije wordt gewoonlijk onderscheid gemaakt tussen de wijnen gemaakt uit tezamen geoogste druivenrassen ("vegyes bor" = gemengde wijn) en de wijnen samengesteld uit twee of meer apart gemaakte monocépagewijnen ("cuvé bor"). Bij deze laatste wijnen heeft men het voordeel de balans tussen de verschillende rassen te kunnen vinden.
Met de opkomst van de 'nieuwe wereld' wijnlanden in de jaren negentig is er meer aandacht gekomen voor de gebruikte druivenrassen, ten koste van de nadruk op gebied, grondgesteldheid en klimaat. De Fransen gebruiken voor de deze kenmerken de term 'terroir'. Dit omvat echter meer dan alleen deze kenmerken. De terroir aan bijvoorbeeld de zuidkant van een wijngaard kan verschillend zijn van de terroir op de noordkant van diezelfde wijngaard. De nadruk op het druivenras geeft meer duidelijkheid en herkenbaarheid voor de consument. Niet langer hoeft men ingewikkelde gebiedsnamen te onthouden, om te weten wat men lekker vindt. Dit systeem kan echter tot onduidelijkheid leiden. De ene Chardonnay is immers niet de andere, zeker niet omdat juist deze druif in vrijwel alle wijnlanden en wijnklimaten ter wereld wordt verbouwd.

</doc>
<doc id="18140" url="https://nl.wikipedia.org/wiki?curid=18140" title="Most">
Most



</doc>
<doc id="18142" url="https://nl.wikipedia.org/wiki?curid=18142" title="Terroir">
Terroir

Een terroir is een afgebakend geografisch gebied dat wordt gedefinieerd door een menselijke gemeenschap die in de loop van de geschiedenis een geheel van onderscheidende culturele kenmerken, kennis en praktijken heeft opgebouwd, gebaseerd op een systeem van interacties tussen de natuurlijke omgeving en menselijke factoren. Deze knowhow leidt zorgt voor een bepaalde uniekheid en typisch karakter, en kan gebruikt worden voor een specifieke erkenning van de producten of diensten die uit dit gebied afkomstig zijn.
De toepassing van het begrip is vrij en onbeschermd. Inmiddels wordt het ook in de marketingwereld als promotionele beschrijving gebruikt, zoals bij kazen, worsten, ham, ten behoeve van een regionale en ambachtelijke uitstraling.
Oenologie.
De term wordt met name gebruikt in de oenologie. Met terroir bedoelt men dan alle lokale factoren die de wijn en vooral ook de wijnstok kunnen beïnvloeden. Men zegt ook wel dat in de wijn de "bodem" kan worden geproefd. 
Met name de volgende factoren vormen samen het terroir, en bepalen de typiciteit en de eigenheid van een wijn:
Voorbeelden van terroir zijn de invloed van de grond op de mineraliteit van de wijn. Daarom wordt bijvoorbeeld een argilo-calcaire bodem door wijnboeren uitgekozen om wijnstokken te planten.

</doc>
<doc id="18143" url="https://nl.wikipedia.org/wiki?curid=18143" title="Vendange tardive">
Vendange tardive

Vendange tardive is de Franse term voor 'late oogst'. In de wijnbouw duidt men ermee aan dat de druivenoogst voor bepaalde wijn op een later dan gemiddeld tijdstip heeft plaatsgevonden.
Doorgaans wordt in wijngaarden met het plukken van druiven begonnen wanneer deze precies rijp zijn. Zou men dit uitstellen dan nemen de risico’s ten aanzien van weersverslechtering zoals regen en hagel, maar ook ziekten zoals rot en schimmel toe. Echter, de druif krijgt dan wel tijd om verder te rijpen. Dit houdt smaaktoename in. Er worden meer mineralen uit de bodem opgenomen en omdat het aanwezige vocht in de druif min of meer kan verdampen zal het suikergehalte en smaakstof-concentraat toenemen. Wanneer zo’n 'late oogst' gunstig verloopt zal men tot een 'rijkere' wijn kunnen komen.
In Duitsland en Oostenrijk kent men deze oogstwijze als Spätlese.
Soms – dus lang niet altijd – kan een late oogst bijzondere ontwikkelingen doormaken. Te denken valt aan het selectief uitzoeken van individuele druiven of edele rotting. In individuele wijnlanden gelden vaak wettelijke regels omtrent oogstmethoden.

</doc>
<doc id="18144" url="https://nl.wikipedia.org/wiki?curid=18144" title="Jacob A. Riis">
Jacob A. Riis

 
Jacob August Riis (Ribe, 3 mei 1849 — Barre, 26 mei 1914) was een naar New York geëmigreerde Deense journalist en fotograaf. Hij was zeer sociaal bewogen en dankzij zijn indringende fotoreportages van de leefomstandigheden in de sloppenwijken in New York werden er belangrijke verbeteringen tot stand gebracht.
Riis werd in Ribe geboren en emigreerde in 1870 naar New York. Hij leefde enige tijd in armoedige omstandigheden, maar vond in 1873 een baan bij de "Evening Sun". Hij schreef artikelen en leerde zichzelf de kunst van het fotograferen. Zijn werk heeft veel invloed gehad op de Amerikaanse documentaire fotojournalistiek.
In 1888 verliet hij de "Sun" en begon te werken aan zijn boek "How the Other Half Lives". Hij was een van de eerste fotografen die flitslichtpoeder gebruikte, waardoor hij ook binnenshuis en 's avonds kon fotograferen. De daaropvolgende jaren bleef hij schrijven en lezingen geven over de armoede in de sloppenwijken.
Hij overleed drie weken na zijn 65ste verjaardag.

</doc>
<doc id="18146" url="https://nl.wikipedia.org/wiki?curid=18146" title="Persbericht">
Persbericht

Een persbericht of communiqué is een schriftelijke, mondelinge of video-mededeling van een bedrijf, instelling of individu, waarmee bepaalde feiten officieel wereldkundig (openbaar) worden gemaakt die men zelf van belang acht. Het kan daarbij gaan om een verklaring, aankondiging, besluit, standpunt, reactie of verontschuldiging maar ook om de presentatie van een nieuw product of dienst. De organisatie kan dat in een eigen nieuws- of persconferentie doen, via het eigen social media kanaal, of het bericht aan belangstellenden sturen, met name aan vertegenwoordigers van de pers als journalisten en persbureaus, al dan niet actief in een bepaalde sector. Voor de opkomst van internet en social media was het vrij ongebruikelijk persberichten zelf te verspreiden. Vanaf de jaren 2015 wordt steeds gebruikelijker dat journalisten de social media kanalen volgen om op de hoogte te zijn.
Doel van de uitgever van een persbericht is veelal hiermee aandacht te wekken bij een breed publiek voor de inhoud van het bericht en om (delen van) de inhoud gepubliceerd te krijgen in bijvoorbeeld nieuwsmedia, een vaktijdschrift of online kennisplatform.
Wanneer journalisten het aangereikte onderwerp nieuwswaardig achten en het redelijk objectieve informatie bevat, kunnen zij een persbericht vaak gebruiken als basis voor een eigen nieuwsbericht of artikel.
Gaat een bericht uit van een beursgenoteerd bedrijf, stellen wetten en regels rondom corporate governance vaak eisen aan waarheidsgehalte, betrouwbaarheid en objectiviteit.
Vorm en inhoud.
Taalgebruik.
Een persbericht is veelal bedoeld om te worden verwerkt in een journalistiek bericht. Dat betekent dat tekst en beeld geschikt is om eventueel letterlijk in een medium te kunnen worden overgenomen, zonder nader redactioneel werk. Ook als de doelgroep goed overdacht is, en het medium juist gekozen, zal de redactie toch die persberichten de meeste kans gunnen die voor haar gemakkelijk in te passen zijn in het medium. Dit vooronderstelt enkele kunstgrepen die door de aanbieder moeten worden toegepast.
Opmaak.
Persberichten op papier versturen is tegenwoordig niet meer aan te raden in verband met de vele handelingen die redacties moeten verrichten om het bericht te kunnen overnemen. Redacties krijgen persberichten per mail, rss-feed of ander digitaal middel binnen.
Voor opmaak van digitale persberichten geldt letterlijk dat deze niet te zwaar gemaakt moeten worden. Berichten met veel bijlagen en grafische bestanden zijn moeilijk snel door te nemen en kunnen daarom minder kans maken om gelezen en geselecteerd te worden. Een kortere tekst die zowel makkelijk te lezen als te overzien is, met in de zogenaamde 'noot voor redacties' de vindplaats van foto's op hoge resolutie en ander illustratiemateriaal.
Auteursrecht.
Het "auteursrecht" van het persbericht berust in principe bij de opsteller, maar overname ervan door derden is doel van de berichtgeving. Toestemming daartoe is onderdeel van het bericht. Het kan ook voorkomen dat delen van de tekst in de media verschijnen met door de redactie geschreven ander materiaal eromheen. Dit is ook toegestaan zonder dat contact wordt opgenomen met de schrijver zelf.
Embargo.
Het "tijdstip" van publicatie kan van groot belang zijn. Als men wil dat feiten niet te vroeg naar buiten komen, als men beoogt dat alle media het nieuws tegelijkertijd en zonder voorkennis naar buiten kunnen brengen, dan heeft het zin het persbericht onder embargo te verspreiden. Dat is een strikte voorwaarde voor publicatie die door de uitgever van het persbericht wordt gesteld aan de ontvangers ervan.
Dit is van toepassing bij bijvoorbeeld de bekendmaking van prijzen als die door het Nobelprijscomité, of bij de bekendmaking van gevoelig financieel nieuws als de jaarcijfers van een bedrijf.
Een embargo is een privaatrechtelijke voorwaarde die niet eenzijdig kan worden opgelegd en door een nieuwsmedium dat een 'scoop' wil hebben (als eerste het nieuws brengen) kan worden genegeerd. Journalisten zijn vrij in de selectie van nieuws en mogen zelf bepalen waarover ze schrijven en wanneer ze een verhaal wereldkundig maken. Afspreken om nieuwswaardige informatie (nog) niet te publiceren is iets wat journalisten niet graag doen maar wordt de afspraak van beide kanten gemaakt, is een journalist daaraan gehouden. Door de steeds toenemende omloopsnelheid van nieuws staan embargoafspraken vaak onder druk.

</doc>
<doc id="18148" url="https://nl.wikipedia.org/wiki?curid=18148" title="Slimme bommen">
Slimme bommen



</doc>
<doc id="18150" url="https://nl.wikipedia.org/wiki?curid=18150" title="Atlas (naslagwerk)">
Atlas (naslagwerk)

Een atlas is een verzameling van kaarten.
Het kan gaan om in wezen één kaart, die om fysieke redenen is opgesplitst in bladen, die gebonden zijn tot een fysiek boek. De digitale vorm is dan te beschouwen als één kaart, waarbij men niet spreekt van een atlas.
Het kunnen recente kaarten zijn, maar ook historische of thematische kaarten. In 1570 werd in Antwerpen de eerste moderne atlas uitgegeven bij Gillis Coppens van Diest. De eerste die het woord 'Atlas' gebruikte als aanduiding voor een verzameling kaarten in boekvorm was de Vlaming Gerardus Mercator (1595). Zoals Mercator uitlegde in het voorwoord, was zijn "Atlas Sive Cosmographicae Meditationes de Fabrica Mundi et Fabricati Figura" genoemd naar de legendarische geleerde en administrator van het koninkrijk Etrurië, Atlas. Vanaf 1636 werd diens afbeelding op het voorblad echter vervangen door die van de titaan Atlas. De bekendste atlas in Nederland is De Grote Bosatlas, de bekende Bosatlas.
IATO.
IATO is de afkorting van: "Italian, Assembled to Order". Vanaf het midden van de zestiende eeuw ontstonden de zogenaamde IATO-atlassen: vooral in Venetië en Rome begonnen kaarthandelaren een aantal losse kaarten in een band te verzamelen. Hierbij stond de wens van de koper centraal. Bekend is de term 'Lafreri-atlas', genoemd naar Antonio Lafreri (1544-1577) die in Rome zulke atlassen uitgaf.
Andere vormen.
Een atlas met afbeeldingen is bijvoorbeeld een vogelatlas. Ook de Nieuwe Atlas Nederlandse Bladmossen en de Atlas Nederlandse Levermossen van J. Landwehr zijn hier een voorbeeld van. Floristische atlassen geven de verspreiding van plantensoorten in een bepaalde regio weer.

</doc>
<doc id="18151" url="https://nl.wikipedia.org/wiki?curid=18151" title="Pétrus (wijn)">
Pétrus (wijn)

Petrus is de beroemdste wijn uit Pomerol (Bordeaux), een dorpje dat geen officiële classificatie kent, en behoort tot de duurste wijnen ter wereld. De wijngaard is 11,5 ha groot, aangeplant met merlot (95%) en cabernet franc (5%), en ligt precies in het midden van het plateau van Pomerol, waar de bodem vrijwel volledig uit ijzerhoudende klei bestaat. De gemiddelde leeftijd van de wijnstokken is 45 jaar. De gemiddelde productie per jaar is 2.500 kisten van 12 flessen. Het château is eigendom van de familie Moueix, die ook Château La Fleur-Petrus, Lagrange, Trotanoy, Hosanna (alle Pomerol) en Château Magdeleine (Saint-Émilion) bezit.
"In zijn jeugd heeft de wijn veel volume en is heel krachtig, zeer geconcentreerd, tanninerijk, rijk en robuust, hetgeen in eerste instantie niet direct aan merlot doet denken. Hij heeft vaak 15 jaar of meer nodig om te rijpen. Als de wijn rijp is, kan deze waarlijk groot zijn: zeker de beste op merlot gebaseerde wijn ter wereld, met kop en schouders zelfs." "Petrus [behoort] tot de meest rijke, volumineuze en weelderige wijnen van Bordeaux. De weelde en rondeur ontleent Petrus aan de druif, het terroir, de diepte en finesse en aan de koninklijke verzorging door de eigenaar."
Oogst en vinificatie.
Voor het moment van de oogst wordt gewacht op de meest ideale weersomstandigheden en optimale rijpheid van de druiven. Als dat moment is aangebroken, worden de druivenplukkers van alle domeinen in eigendom van de familie Moueix naar Petrus gedirigeerd, waar zij deze wijngaard in twee opeenvolgende ochtenden oogsten.
De gisting vindt plaats in betonnen vaten, tot begin jaren 1980 met een aandeel niet-ontsteelde druiven, en duurt 18 tot 25 dagen. Na rijping op houten vaten wordt de wijn na anderhalf tot twee jaar gebotteld.
Geschiedenis.
Gedurende bijna 200 jaar tot aan het einde van de Tweede Wereldoorlog was het domein in handen van de familie Arnaud, maar werd in 1949 verkocht aan mevrouw Loubat, die vanaf 1925 beetje bij beetje delen had gekocht van het domein. Haar overtuiging van de absolute kwaliteit van de wijn heeft een levendig precedent geschapen. Toen zij in 1961 stierf, verviel het domein aan haar familie, die in 1964 de helft van de aandelen verkochten aan Jean-Pierre Moueix. Moueix zelf had een handelsmaatschappij opgezet in de jaren voor de oorlog en verwierf langzamerhand eigendom op de rechteroever van de Gironde. Hij vestigde zijn reputatie vanuit het niets, terwijl zijn erfgenamen momenteel 12 domeinen bezitten of aandeelhouder of manager zijn van deze domeinen. Een kleine 40 jaar trad mevrouw Lily-Paule Lacoste (nicht van mevrouw Loubat) op als beheerder en had zij het vruchtgebruik van Petrus. Na een belastingcontrole ontstond een conflict en probeerde mevrouw Lacoste beslag te leggen op de oogsten van 1998 en 1999. De familie Moueix zette in reactie daarop mevrouw Lacoste uit haar functie. Begin 2000 stelde de rechtbank van Libourne de familie Moueix in het gelijk. Na de dood van Jean-Pierre Moueix in 2003 volgde zijn oudste zoon Jean-François hem op als beheerder van Petrus, terwijl zijn tweede zoon, Christian, de productie leidt als technisch directeur, ondersteund door een loyaal, zeer betrokken team: Michel Gillet is regisseur, François Veyssière is keldermeester en Jean-Claude Berrouet is oenoloog.

</doc>
<doc id="18152" url="https://nl.wikipedia.org/wiki?curid=18152" title="Carl Philipp Emanuel Bach">
Carl Philipp Emanuel Bach

Carl Philipp Emanuel Bach (Weimar, 8 maart 1714 – Hamburg, 14 december 1788) was een Duits componist.
Hij is de tweede overlevende en bekendste zoon van Johann Sebastian Bach en Maria Barbara Bach. Zijn naam wordt gemakshalve vaak afgekort tot 'CPE', hoewel C. Ph. E. zijn correcte voorletters zijn. Hij wordt vaak de "Hamburgse Bach" genoemd, naar de stad waar hij het grootste deel van zijn leven werkte, maar door tijdgenoten werd hij aangeduid als "Berlijnse Bach".
In Hamburg is sinds 2015 het Carl Philipp Emanuel Bach Museum aan zijn werk en leven gewijd.
Levensloop.
Carl Philipp Emanuel Bach studeerde aan de gymnasia van Köthen en Leipzig. Oorspronkelijk studeerde hij rechten in Leipzig en Frankfurt aan de Oder, maar werd in 1740 hofmusicus (klavecinist) in Potsdam, niet ver van Berlijn. Hij moest onder andere koning Frederik de Grote, die een bekwaam fluitist en componist was, begeleiden op het klavecimbel. Hij schreef aldaar beroemd geworden muziek, voor verschillende adellijke personen: de "Preußische Sonaten" (1742) voor Frederik II, de "Württembergische Sonaten" (1744) voor de jonge hertog Carl Eugen von Württemberg en de "Sechs Klaviersonaten mit veränderten Reprisen" (1760) voor prinses Anna Amalia. Hij verkeerde met groot gemak in de hoogste kringen. Zijn brede, algemene ontwikkeling was hem hierbij erg van nut. Hij was charmant, hoffelijk en onderhoudend, eigenschappen die zijn vader weleens miste.
Het lukte Carl Philipp Emanuel niet om de plaats van zijn in 1750 overleden vader als cantor-organist aan de Leipziger Thomaskirche over te nemen. In plaats daarvan volgde hij in 1767 zijn peetoom Georg Philipp Telemann op als "Kapellmeister" van de vijf hoofdkerken van Hamburg. Hij legde zich vanaf dan hoofdzakelijk toe op het schrijven van kerkmuziek. Tot zijn dood bleef hij in Hamburg wonen.
C.Ph.E. Bach in Nederland.
Carl Philipp Emanuel heeft regelmatig gereisd. In 1767 - het jaar waarin hij zijn ambtstijd als hofmusicus van koning Frederik de Grote van Pruisen beëindigde en zijn werkzaamheden als stadsmuziekdirecteur in Hamburg begon - heeft hij op 8 januari een concert gegeven in het Concerthuis aan de Poelestraat in Groningen.
Daar werd hij geannonceerd als "de heer Bach van Berlijn", in overeenstemming met de Duitse gewoonte om van de "Berlijnse Bach" te spreken in een periode dat er tal van leden van deze muzikale familie kapelmeester en organist waren.
In Groningen heeft hij op een klavecimbel "Muziek Stukken van zyne eigene Compositie" gespeeld. Het Groningse concert wordt in verband gebracht met de werkzaamheden van de Groningse organist Jacob Wilhelm Lustig, geboren en getogen in Hamburg. Lustig maakte niet alleen het werk van Johann Sebastian Bach in Nederland bekend, maar is ook oog- en oorgetuige geweest van Bachs befaamde optreden in 1720 op het monumentale orgel in de Sankt Catharinenkirche in Hamburg. Daarvan was de toen hoogbejaarde Johann Adam Reincken, geboren te Deventer, de vaste bespeler.
Plaatsbepaling.
Als componist geldt Carl Philipp Emanuel als een van de belangrijkste vertegenwoordigers van de Empfindsame stijl, die sterk de nadruk legt op een gevoelvolle expressie en dicht bij de Sturm und Drang ligt. In dit opzicht is hij een overgangsfiguur tussen de barokstijl van zijn vader en het classicisme van de Eerste Weense School.
Hij was verder een belangrijk muziektheoreticus voor klavierinstrumenten. Hij kende alle mogelijke theorieën en technieken en men mag hem zelfs beschouwen als de vader van de moderne pianotechnieken. Zijn "Versuch über die wahre Art das Klavier zu spielen" (1753 - 1762) is fundamenteel voor de kennis van de stijl van klavierinstrumenten in de tweede helft van de achttiende eeuw.
Werken.
Er bestaan twee catalogi met de indeling van de werken van C.Ph.E. Bach. Uit 1905 stamt de indeling van Alfred Wotquenne, herkenbaar aan de code "Wq" met een volgnummer. Sinds 1989 is er ook de catalogus van E. Eugene Helm, aangeduid met H en een volgnummer. Afronding van een wetenschappelijke uitgave van het complete oeuvre van Carl Philipp Emanuel Bach werd verwacht in 2014, zijn driehonderdste geboortejaar.
Zijn belangrijkste werken zijn:
Trivia.
Het derde deel van het Cello Concerto in A-groot Wq 172 was van 1990 tot 2016 jaarlijks te horen tijdens de uitzending van Het Groot Dictee der Nederlandse Taal toen dit nog op TV werd uitgezonden.

</doc>
<doc id="18155" url="https://nl.wikipedia.org/wiki?curid=18155" title="Hirohito">
Hirohito

Hirohito (Japans: 裕仁), na zijn dood officieel Keizer Showa of de Showa-keizer (Japans: 昭和天皇 "Shōwa tennō") genaamd, (Tokio, 29 april 1901 – Tokio, 7 januari 1989) was de 124e keizer van Japan volgens de traditionele volgorde. Hij regeerde van 25 december 1926 tot zijn dood in 1989. Hoewel hij buiten Japan beter bekendstaat bij zijn persoonlijke naam "Hirohito", wordt hij in Japan nu uitsluitend genoemd bij zijn postume naam Keizer Showa. Het woord "Showa" is de naam van het tijdperk dat overeenkwam met de heerschappij van de keizer.
Aan het begin van zijn heerschappij was Japan al een van de grootmachten - de op acht na grootste economie in de wereld, de op twee na grootste zeemacht en een van de vijf permanente leden van de raad van de Volkenbond. Hij was het staatshoofd onder de beperking van de Meiji-grondwet tijdens de keizerlijke uitbreiding van Japan, militarisering en betrokkenheid bij de Tweede Wereldoorlog. Na de oorlog werd hij niet zoals anderen vervolgd voor oorlogsmisdaden. Tijdens de naoorlogse periode werd Hirohito een symbool van de nieuwe staat.
Biografie.
In de jaren twintig bezocht hij als prins West-Europa, en deed daarbij ook België en Nederland aan. Reeds vanaf 1921 regeerde hij in naam van zijn vader Yoshihito. Na diens dood in 1926 werd Hirohito keizer. Hij leidde formeel zijn land in de oorlogen tegen China en in de Stille Oceaan en onder zijn leiding bezetten Japanse troepen tijdens de Tweede Wereldoorlog grote delen van Zuidoost-Azië.
Formeel was het Japanse kabinet verantwoordelijk voor de agressieve Japanse oorlogspolitiek. Aan de andere kant is de keizer, meestal stilzwijgend, aanwezig geweest bij belangrijke discussies en beslissingen over zaken als oorlog en vrede. De keizer had ook een uitgebreid militair hoofdkwartier en liet zich op de hoogte houden van de oorlogsontwikkelingen.
Op 15 augustus 1945, kort na de Amerikaanse atoombomaanvallen op Hiroshima en Nagasaki en de oorlogsverklaring aan Japan door de Sovjet-Unie, kondigde Hirohito in een radiotoespraak aan het Japanse volk - de "Gyokuon-hōsō" - de Japanse overgave aan de geallieerden aan.
Tot en met de Tweede Wereldoorlog had Hirohito de status van goddelijke "ikegami", Japans voor "levende kami", een van de belangrijkste begrippen in het shintoïsme. In 1946 dwongen de Amerikanen hem in een radiotoespraak zijn goddelijke status te verwerpen. Van toen af was hij nog slechts het symbolisch hoofd van de Japanse staat en van de eenheid van de natie.
De keizer verloor door ingrijpen van de Amerikaanse bestuurder van Japan, generaal Douglas MacArthur, niet alleen al zijn bevoegdheden; hij verloor ook zijn enorme landerijen en domeinen. De weelderige leefstijl van het hof veranderde echter niet en de rol van de keizer en zijn broers in de oorlogen werd niet officieel onderzocht.
Hirohito was sinds 1929 ridder in de Orde van de Kousenband. In 1941 werd hij uit deze orde verwijderd. Het keizerlijke vaandel en zijn helm werden uit de kapel van Sint-Joris in Windsor Castle verwijderd. Na de Tweede Wereldoorlog, bij gelegenheid van het keizerlijke staatsbezoek aan het Verenigd Koninkrijk, werden deze versierselen weer teruggeplaatst. In 1971 werd Hirohito als lid hersteld.
In de eerste jaren na de Tweede Wereldoorlog deed het hof een paar halfslachtige pogingen om de voormalige God-Keizer met het Japanse volk in aanraking te brengen. Door Hirohito's wereldvreemdheid en verlegenheid werd dat geen succes en Hirohito trok zich terug uit het openbare leven. De buitenwereld zag voortaan slechts een keurig ogende, kleine, wuivende man in een stijf jacquet achter het raam van een limousine of op een ver en hoog balkon.
Hirohito hield zich graag bezig met het bestuderen van mariene biologie en schreef een aantal vakkundige en goed ontvangen artikelen over neteldieren.
Voor sommige Nederlanders is hij het symbool van de wrede Japanse onderdrukking (jappenkampen) in Nederlands-Indië. Zijn bezoek aan Nederland in 1971 ging gepaard met hevige protesten van onder andere Wim Kan. Voor anderen was Hirohito net, in de mate waarin hij dat kon, een tegenstander van oorlog en geweld. Hij zou zijn bevoegdheden hebben overschreden door zich uit te spreken tegen de bezetting van Mantsjoekwo (1931) en om zijn land aan het einde van de Tweede Wereldoorlog tot capitulatie te bewegen (1945). Aan het begin van de 21e eeuw ontkrachtte de Amerikaanse historicus Herbert Bix dit beeld. Hij toonde overtuigend aan dat Hirohito goed werd ingelicht, mee het beleid bepaalde, en directe orders gaf aan legerbevelhebbers en admiraals. Zijn steun bleek onontbeerlijk voor de militaire operaties in China en de oorlog in de Pacific.
Door nadien het verleden te betreuren zonder een schuldbekentenis uit te spreken, stond hij symbool voor de 'nationale verdringing'. De keizer sprak in redevoeringen bij zijn omstreden en door relletjes gemarkeerde staatsbezoeken aan het Verenigd Koninkrijk en Nederland op diplomatieke en in een typisch Japanse vormelijke stijl zijn spijt uit over de oorlog en wat daarin gebeurde.
In 1924 huwde Hirohito keizerin Kōjun (prinses Nagako van Kuni: 1903-2000), die de titel prinses kreeg, en met wie hij zeven kinderen kreeg. In 1933 werd hun oudste zoon en troonopvolger Akihito geboren. Na Hirohito's dood volgde deze hem op als keizer van Japan.

</doc>
<doc id="18157" url="https://nl.wikipedia.org/wiki?curid=18157" title="Jack Nieborg">
Jack Nieborg

Jack Nieborg (Groningen, 22 juni 1959) is een Nederlands theaterregisseur.
Levensloop.
Nieborg volgde zijn regieopleiding aan De Theaterschool in Amsterdam. Met zijn afstudeervoorstelling won hij in Duitsland de eerste prijs op het bekende internationale theaterfestival van Erlangen. Na zijn opleiding in Amsterdam was hij een aantal jaren als regisseur verbonden aan de Vakgroep Theaterwetenschappen van de Rijksuniversiteit Groningen. In 2005 ontving hij de Arend Hauer Theaterprijs.
Naast het regisseren van diverse projecten en gezelschappen vertaalt hij jaarlijks een stuk van William Shakespeare voor het Shakespearetheater Diever, waarvan hij sinds 2000 artistiek leider is. In 2016 werd er naast het openluchttheater in Diever een Globetheater gebouwd, een kleine, overdekte, versie van het Globetheater in Londen. Ook hiervan is Nieborg de artistiek leider. Zijn Shakespeare-vertalingen worden uitgegeven door uitgeverij Grobein.

</doc>
<doc id="18159" url="https://nl.wikipedia.org/wiki?curid=18159" title="Intrinsieke veiligheid">
Intrinsieke veiligheid

Intrinsieke veiligheid ("intrinsic safety") is een vorm van veiligheid die als eigenschap, van binnenuit, wezenlijk aanwezig is. Een drijflichaam met een kern van piepschuim zal—ook wanneer lek—niet zinken. "Iets wat ligt kan niet meer vallen". 
Intrinsieke veiligheid wordt als term gebruikt bij het ontwerp van een elektrisch toestel of elektrische stroomketen. Een intrinsiek veilig toestel zal opgebouwd zijn uit delen die, bij een defect, zelf naar een voorkeurstoestand komen die veilig is. 
Intrinsieke veiligheid in elektrisch materiaal wordt als voorwaarde gesteld bij gebruik in omgevingen met ontploffingsgevaar, zoals in mijnen, boorplatforms, schepen, industrie. Hierbij worden echter aan de totale stroomketens of systemen die op het apparaat zijn aangesloten eisen gesteld. (het apparaat zelf, de aansluitklemmen, lasdozen, bekabeling, en de voedingsspanningsvoorziening). Onderdelen die geschikt zijn voor gebruik in deze omgevingen wordt aangeduid met de term Ex-i.
Bij apparatuur die intrinsiek veilig is ontworpen worden zowel spanning als stroom zodanig begrensd dat de energie van een eventueel optredende vonk ook in een explosiegevaarlijke omgeving veilig is.
De specificaties zijn vastgelegd door onder andere:

</doc>
<doc id="18160" url="https://nl.wikipedia.org/wiki?curid=18160" title="Huub Stapel">
Huub Stapel

Hubertus Wijnandus Jozef Marie (Huub) Stapel (Tegelen, 2 december 1954) is een Nederlands acteur. Hij werd bekend door de films "De lift" (1983), "Flodder" (1986) en "Amsterdamned" (1988) van Dick Maas.
Carrière.
Nadat Stapel de mavo had afgerond, begon hij te werken als glazenwasser en automonteur. Hij had hiernaast een jaar amateurtoneel gedaan. Voor de toneelacademie Maastricht werd hij afgewezen wegens gebrek aan talent. Toen is hij in Rijswijk spellessen gaan volgen, waardoor hij na een jaar wel werd toegelaten tot de academie in Amsterdam. Eind 1975, toen zijn vader overleed, is hij weer in Tegelen gaan wonen en heeft hij zijn opleiding in Maastricht afgemaakt. Hij was de eerste student die afstudeerde met twee diploma's, het docenten- en het acteursdiploma. In zijn studiejaren kreeg hij contact met Guus Hermus, die hem vroeg voor de hoofdrol in het toneelstuk "Harold and Maude".
Stapel zijn eerste filmrollen waren in films als "Van de koele meren des doods" en Ben Verbongs "Het meisje met het rode haar". Toen de laatste genoemde film nagesynchroniseerd werd kon Stapel niet, waardoor Verbong zelf de stem van Stapel insprak. Ze kenden elkaar via de broer van Stapel. Later zou Stapel opnieuw samenwerken met Verbong voor de films "De Schorpioen" (1984) en "De onfatsoenlijke vrouw" (1991).
In 1983 brak hij grootschalig door met zijn hoofdrol als liftmonteur in de horror/thriller "De lift" van Dick Maas. Een vriend van Maas had Stapel op het toneel gezien. Door het succes volgde opnieuw een samenwerking met Maas: in 1986 speelde hij de rol van Johnnie Flodder in "Flodder", waarvoor hij 12 kg aankwam, en in 1988 de rol van Eric Visser in "Amsterdamned", waarbij hij een nekhernia opliep tijdens de opnames van de achtervolging door de grachten met de speedboot. Beide films van First Floor Features worden een enorm succes. Ook heeft hij een cameo in First Floor Featuresfilm "Oh Boy!" Hiernaast heeft Stapel een rol in "Op hoop van zegen" naast Leen Jongewaard.
In 1992 speelt Stapel in het langverwachte vervolg "Flodder in Amerika!" als Johnnie Flodder. In de televisieserie "Flodder" alsmede de film "Flodder 3" liet Stapel deze rol aan Coen van Vrijberghe de Coningh, met wie hij samen te zien was in "Het nadeel van de twijfel" (1990) en "De onfatsoenlijke vrouw" (1991). Wel keerde Stapel nog één keer terug in "Flodder": in 1999 was hij te zien als Paolo Marquez in de aflevering "Egotrip" van het vijfde televisieseizoen (opgenomen in 1997).
Verder was Stapel in gastrollen te zien op televisie in "Theo en Thea" (aflevering: Homoseksualiteit), "In de Vlaamsche pot" (aflevering: Trouwen) en "Loenatik" (aflevering: De milieuactie). Tussen 1992 en 1993 speelde hij de hoofdrol in de televisie "Sjans" en in 1997 in het eerste seizoen van de Vlaamse serie "Windkracht 10".
Andere bekende producties waarin Stapel te zien is: "Wet &amp; Waan", "Van God Los", "De dominee", "Terug naar de kust", "Moeder, ik wil bij de Revue", "Goedenavond, Dames en Heren" en "Zwarte Tulp".
Vanaf januari 2016 is Stapel te zien als Officier van justitie Hein Berg in de politieserie "Flikken Rotterdam". In 2021 was hij te zien in de Netflix-film "Ferry".
Hiernaast presenteerde Stapel als autoliefhebber de televisieprogramma's "Stapel op auto's" en "Stapel in de States".
Stapel ontving op 16 juni 2014 voor het seizoen 2013/2014 de Johan Kaartprijs. Hij kreeg de prijs voor de theaterrollen die hij speelt in "Mannen komen van Mars, vrouwen van Venus" en "God van de slachting".
Muzikale carrière.
Stapel nam samen met Mooder Hellup (de voorloper van Minsekinder) een cd op met het carnavalsliedje "Och waas ik maar beej mooder toësgebleve" van Thuur Luxembourg en Frans Boermans, dat eerder in een Nederlandstalige bewerking van Johnny Hoes een landelijke hit was. Het was Stapels versie die Vic van de Reijt op plaats 14 opnam in zijn Top 100 Nederlandstalige singles. Voor deze Nederlandstalige versie werd hij in 1993 wegens het 'verloochen van zijn afkomst' in zijn voormalige geboorteplaats veroordeeld tijdens het ludieke Kaetelgerich. Het origineel werd echter geschreven en, als eerste, opgenomen door Thuur Luxembourg en Frans Boermans. Met Gé Reinders zong Stapel het duet "Ja Ja Limburgia".
Privé.
Stapel trouwde op zijn vijftigste verjaardag en is inmiddels gescheiden.

</doc>
<doc id="18161" url="https://nl.wikipedia.org/wiki?curid=18161" title="Lage Landen">
Lage Landen



</doc>
<doc id="18162" url="https://nl.wikipedia.org/wiki?curid=18162" title="De Lage Landen">
De Lage Landen



</doc>
<doc id="18163" url="https://nl.wikipedia.org/wiki?curid=18163" title="Nederlanden">
Nederlanden

De Nederlanden of de Lage Landen is een regio in Noordwest-Europa die ongeveer overeenkomt met de huidige Benelux (België, Nederland en Luxemburg) en de Franse departementen Nord, Pas-de-Calais, het graafschap Artesië en Picardië ten noorden van de Somme.
Etymologie.
Aanvankelijk was de benaming slechts een onderscheid van laaggelegen gebieden in de Duitse landen met hogergelegen Bovenlanden. Vanaf de zestiende eeuw werd de Lage Landen een gangbare benaming voor de Nederlandse gewesten, ook wel aangeduid als "Vlaanderen", "Nederlanden", "Belgium" en "Pays-Bas". Onderling waren deze benamingen min of meer inwisselbaar. Ook voor de Nederlanden gold aanvankelijk dat "Nederlant", "Niederland" of "Niderlant" slechts een onderscheid aangaf met hoger gelegen gebieden die wel werden aangeduid met "Oberlant" ('Opperland').
Geografie.
Met het ontbreken van duidelijke geografische kenmerken in het oosten en zuiden was alleen de Noordzee een duidelijk afgebakende grens. Rond 1400 schreef dan ook "een onghenoemt Clerc, geboren vten lagen landen bi der zee" een kroniek over de geschiedenis van alleen het graafschap Holland.
Geschiedenis.
Tijdens de Romeinse tijd bevatte de regio een gemilitariseerde grens en een contactpunt tussen Rome en Germaanse stammen.
Vanaf de 15e eeuw kwamen een steeds groter aantal gewesten in dit gebied onder bestuur van de Bourgondische hertogen en kreeg het naast een geografische ook een politieke betekenis:
Ook na het uiteenvallen van dit grotere staatkundige verband bleven afzonderlijke delen zich met de naam Nederlanden aanduiden:
Vooral cultureel en taalkundig gezien zijn er daarnaast nog:

</doc>
<doc id="18164" url="https://nl.wikipedia.org/wiki?curid=18164" title="De Nederlanden">
De Nederlanden



</doc>
<doc id="18165" url="https://nl.wikipedia.org/wiki?curid=18165" title="Lage landen">
Lage landen



</doc>
<doc id="18166" url="https://nl.wikipedia.org/wiki?curid=18166" title="De lage landen">
De lage landen



</doc>
<doc id="18167" url="https://nl.wikipedia.org/wiki?curid=18167" title="Tux">
Tux

Tux is de mascotte van de Linux-kernel. Tux is een cartoonpinguïn en werd oorspronkelijk door Larry Ewing getekend met het programma GIMP.
Linus Torvalds, de bedenker en hoofdontwikkelaar van Linux, vond dat het logo van Linux een pinguïn moest zijn. Een wedstrijd werd uitgeschreven, die in 1996 gewonnen werd door Larry Ewing. Tux is een verzonnen figuur gebaseerd op een adeliepinguïn.
Gebruik in spellen.
Tux is de protagonist van GCompris, een multiplatform opensourcesoftwaresuite met educatieve programma's voor kinderen van 2 tot 10 jaar.
Er bestaat ook een jump-'n'-runspel van Tux, genaamd SuperTux. Dit spel is gratis en voor vrijwel ieder platform gemaakt en vergelijkbaar met Super Marioland. Ook in het spel Tux Racer speelt de mascotte de hoofdrol.

</doc>
<doc id="18168" url="https://nl.wikipedia.org/wiki?curid=18168" title="Springconcours">
Springconcours



</doc>
<doc id="18171" url="https://nl.wikipedia.org/wiki?curid=18171" title="Carson City (Nevada)">
Carson City (Nevada)

Carson City, officieel de Consolidated Municipality of Carson City, is een onafhankelijke stad en de hoofdstad van de Amerikaanse staat Nevada. Carson City wordt voor verschillende doeleinden beschouwd als equivalent aan een county.
Carson City ligt in het westen van de staat, in een Basin and Range-vallei ten oosten van de Sierra Nevada (Carson Range). Aan de overzijde van de Carson Range ligt Lake Tahoe, een groot bergmeer en een belangrijke toeristische trekpleister. Carson City ligt aan de westrand van de woestijn van het Grote Bekken en ligt zo'n 50 kilometer ten zuiden van het grotere Reno. Er wonen zo'n 55.000 mensen in Carson City en zijn buitenwijken.
Geschiedenis.
In 1858 trok Abraham Curry naar de omgeving van het huidige Carson City, toen het westen van Utah-territorium, nadat hij had gehoord dat het westen van het territorium verlaten werd door de Mormonen omwille van het gewapend conflict tussen de Mormonen en de federale overheid. Hij trok eerst naar Genoa, ten zuiden van het huidige Carson City, maar verliet de stad omdat hij deze te duur vond. Omwille van een afkeer van de Mormoonse invloed op de overheid van Utah, wilde hij met een groep gelijkgezinden het westen van Utah afsplitsen en hij greep zijn kans vanwege de (tijdelijke) afwezigheid van de Mormonen. Op zoek naar een goede plek voor een toekomstige hoofdstad stichtte hij in hetzelfde jaar Carson City. De stad werd genoemd naar de ontdekkingsreiziger Kit Carson.
Een jaar later, in 1859, werd de Comstock Lode-ertsader met zilver en goud ontdekt, twintig kilometer ten noordwesten van Carson City. Dit zorgde ervoor dat tienduizenden migranten naar de westregio van het Utah-territorium trokken. Carson City groeide door de florerende (zilver)mijnbouw. De afstand tussen Salt Lake City en het uiterste westen bleek groot en op 2 maart 1861 scheidde de regio zich effectief af van het territorium Utah. De hoofdstad werd Carson City, zoals voorzien door stichter Abraham Curry. 
Tussen 1880 en 1930 daalde de bevolking van Carson City van 4229 naar 1596 inwoners, onder meer doordat de opbrengsten van de mijnbouw terugliepen. Voor Carson City zou het tot 1960 duren eer het inwonertal van piekjaar 1880 opnieuw bereikt werd. Carson City was tot 1969 de hoofdplaats van Ormsby County, maar de twee entiteiten zijn sindsdien samengegaan. Daardoor omvat Carson City niet enkel de stadskern, maar ook het gebergte ten oosten en ten westen ervan.
Demografie.
Volgens de volkstelling door het United States Census Bureau woonden er in 2010 55.274 mensen in Carson City en telde de stad 20.171 huishoudens en 13.252 gezinnen. De etnische samenstelling van de bevolking was als volgt: 81,1% blanken, 2,4% indianen, 2,1% Aziatische Amerikanen, 1,9% Afro-Amerikanen en 0,2% afkomstig van de eilanden in de Stille Oceaan. Verder gaf 9,4% aan tot een ander 'ras' te behoren en 2,9% tot meer dan een ras te behoren. Van de gehele bevolking identificeerde 21% zichzelf als hispanic of latino.

</doc>
<doc id="18172" url="https://nl.wikipedia.org/wiki?curid=18172" title="Erlang (eenheid)">
Erlang (eenheid)

De erlang is een dimensieloze eenheid voor de omvang van het telefoonverkeer. Het CCITT nam in 1946 de erlang E als internationale eenheid voor het telefoonverkeer aan. Het aantal erlang is een maat voor de hoeveelheid telefoonverkeer. Het was aan de hand van het wetenschappelijk werk, uitgevoerd door de Deense wiskundige Agner Erlang, in verband met wachtrijtheorie, dat men tot de definitie kwam.
Er kan over een analoge telefoonlijn maar een telefoongesprek tegelijk worden gevoerd en die capaciteit wordt gelijkgesteld aan één erlang. Een erlang is de maat relatief hieraan van het gebruik van een telefoonlijn. Een gemiddeld gesprek kan op twee minuten worden gesteld, wat bij één gesprek per uur 0,033 E is. Verwerkt een telefoonlijn continu 10 gesprekken tegelijk, dan komt dat dus overeen met 10 E.
De erlang wordt veel gebruikt om te bepalen of een telefooncentrale een te grote of te kleine capaciteit heeft, van zowel interne als externe oproepen. Daarbij wordt met Erlangs B-formule gerekend. Er wordt gesteld dat het niet slagen van 1 oproep op elke 20, ofwel 5%, voor de meeste toepassingen aanvaardbaar is.

</doc>
<doc id="18173" url="https://nl.wikipedia.org/wiki?curid=18173" title="Nieuws">
Nieuws

Nieuws omvat alle informatie van een zeker algemeen belang die tot dusver aan publieke waarneming was onttrokken. Het gaat daarbij vaak over een recente maatschappelijke gebeurtenis met een zekere impact, die in de actualiteit is gekomen omdat er collectieve belangstelling voor bestaat. De aanduiding "nieuws" kan echter ook betrekking hebben op gebeurtenissen uit het verdere verleden die niet eerder als zodanig werden ontsloten voor een brede kring van belangstellenden. Het kan daarnaast ook gaan om een onthulling van feiten die velen interessant vinden, of om publiciteit die is veroorzaakt door een informatielek. 
Nieuws wordt gepresenteerd door een informatief medium, meestal "de pers" genoemd. Traditionele nieuwsmedia zijn de krant, bepaalde tijdschriften, de radio of het tv-journaal, en tegenwoordig vooral ook nieuwssites. 
Het presenteren kan uiteenlopende vormen hebben: van een redactionele tekst (zoals teletekst), een grafiek, een nieuwsfoto, via video of film of gesproken woord. In een krant of tijdschrift staan de nieuwsberichten meestal vooraan gegroepeerd en wordt het gescheiden gepresenteerd van het commentaar en de achtergronden bij het nieuws. Van het medium dat een nieuwsbericht als eerste in een verspreidingsgebied of bij een publiek presenteert wordt vaak gezegd dat het "de primeur" (Engels: "scoop") heeft. Om hun eigen trots daarover te benadrukken, voorzien bepaalde redacties het dan van het label "exclusief".
Nieuwsmakers en -bronnen.
Een journalist ijvert er doorgaans voor om nieuws algemeen bekend te maken, ook al werkt hij of zij voor een medium met een vaste kring van abonnees. Onderkennen andere media het belang van een nieuwsbericht, dan nemen zij het over, idealiter met bronvermelding. Bevat het nieuws een scherp oordeel van iemand, dan staat daar dankzij wederhoor vaak ook een andere mening tegenover. De rectificatie is een bijzonder nieuwsbericht: de openlijke intrekking of wijziging van een eerder gepubliceerd feit dat onjuist bleek te zijn. Een bericht dat achteraf fout blijkt te zijn wordt ook wel een canard genoemd.
Pers- en nieuwsagentschappen of persbureaus zoals ANP, GPD en Novum (in Nederland) en Belga (in België) leveren hun meeste nieuws niet rechtstreeks aan de nieuwsconsument; hun afnemers zijn kranten, tijdschriften, vakbladen, omroepen en grote organisaties en bedrijven. Nieuwsredacties doen aan vrije nieuwsgaring: ze maken gebruik van de vrijheid om inlichtingen en denkbeelden te verzamelen, zonder inmenging van enig openbaar gezag en ongeacht grenzen. Journalisten betrekken hun feitenmateriaal onder meer van (inter-)nationale (foto-)persbureaus, van beeldbanken, persfotografen, correspondenten, freelancers, andere nieuwsmedia, uit persberichten van bedrijven en overheden, ze krijgen het van tipgevers en klokkenluiders en ze produceren nieuws door eigen verslaggeving en onderzoek.
Subjectieve beoordeling.
Journalisten beschikken over definitiemacht. De vaststelling of iets "nieuws" is, is het resultaat van een subjectieve afweging. Alles wat een ontvanger nog niet wist, is nieuws voor haar of hem, ook al was het nieuws bij anderen al wel bekend. Deze Wikipediapagina beperkt zich tot nieuws in journalistieke zin. Nieuwsberichten probeert men in de professionele journalistiek zo objectief mogelijk en zonder oordeel weer te gegeven. De signatuur (maatschappelijke oriëntatie) van het medium speelt echter een belangrijke rol in de beslissing om enig nieuws wel of niet, groot of klein te brengen. Pure objectiviteit bestaat in de praktijk niet omdat de waardetoevoeging door journalisten juist bestaat uit selectie en uit het verschaffen van context aan nieuws. Onpartijdigheid en neutraliteit in de nieuwsberichtgeving zijn een breed gedragen norm, maar in de praktijk vindt er vaak ideologische of culturele kleuring plaats, bijvoorbeeld door etnocentrisme. Als ergens in een ver land een muur instort levert dat hier geen nieuws op, maar weer wel als er veel doden bij vallen en zeker als er een bekende landgenoot bij is verdronken of als het de Berlijnse of Chinese Muur is.
Betekenisverlening.
De meeste roddels, geruchten, wederwaardigheden, belevenissen en ook persberichten halen het nieuws niet omdat zij naar journalistieke normen gemeten onvoldoende "nieuwskenmerken" (zie hierna) bevatten. Populair gezegd: op een nieuwsdienst wordt meer geschrapt dan geschreven. Kranten zouden nog dikker zijn en onnodig veel vaktaal bevatten en het journaal zou eindeloos duren als niet eerst ruwe brongegevens zouden worden geselecteerd, geverifieerd en redactioneel bewerkt tot er een nieuwswaardige melding overblijft die voldoet aan journalistieke criteria. De voorbewerking van het nieuws door een journalist bestaat uit betekenisverlening. Een professioneel werkende journalist ordent en plaatst nieuwsfeiten voor een artikel of uitzending in een maatschappelijke context. Zij of hij bewerkt tekst, beeld- en/of geluidsopnamen zó dat zij stroken met de redactieformule en aansluiten op het journalistieke format van een katern, onderdeel of rubriek van een krant, nieuwsblad, tijdschrift, nieuwsbrief, radio- of tv-programma, website of een ander nieuwsmedium. Er bestaat bij de mainstream-media een vrij breed gedragen overeenstemming onder journalisten of iets nieuwswaardig is (of dat het "geen nieuws" is). Met enig cynisme zegt men weleens dat een oorlog of ramp geen nieuws oplevert als CNN er geen reporter heeft staan. Als de eerste reportagewagen arriveert volgen de andere vaak vanzelf. Accentverschillen in de berichtgeving of zelfs een uiteenlopende uitleg of duiding van de feiten rechtvaardigt het bestaan van diverse media. Naast de mainstream media zijn er ook nieuwsmedia die zichzelf profileren met een alternatieve visie op nieuws zoals het Vlaamse DeWereldMorgen.be. Weer andere media gaan er prat op om nieuws juist op een politiek incorrecte wijze te brengen zoals het Nederlandse PowNews.
Invalshoeken.
Nieuws wordt gepresenteerd vanuit een bepaald perspectief, de journalistieke invalshoek, de manier waarop en kant van waaruit een gegeven benaderd wordt. Een term als het Midden-Oosten impliceert een waarneming vanuit een westelijk standpunt. Het hangt af van je geloof of je de zondag als de eerste of de laatste weekdag beschouwt. Beelden we de wereldkaart af via de mercatorprojectie of met de petersprojectie waardoor Afrika ineens 'groter' wordt dan de VS? Gekleurd idioom als martelaar/vrijheidsstrijder, bezetting/annexatie, vermoorden/uitschakelen geeft aan vanuit welk vertrekpunt er naar een nieuwsfeit wordt gekeken. 'Moest' de politie ingrijpen of greep zij in? Gaat het om ruimen of deporteren? Ook framing speelt een rol: wordt bijvoorbeeld een maatschappijvisie of een vijandbeeld terloops of heimelijk verwerkt in de woord- en beeldkeuze? Wordt "wij-zij-denken" in een nieuwsbericht voorzien van een toelichting of van "relativerende" aanhalingstekens? Wordt een immigrant die een overwinning behaalt aangeduid met 'onze landgenoot'?
Externe factoren.
De vraag of een gebeurtenis voldoende nieuws bevat om als nieuwsfeit gepresenteerd te kunnen worden, hangt niet alleen af van de intrinsieke eigenschappen ervan (de nieuwsbestanddelen zelf). Ook externe factoren bepalen of, hoe snel en hoe het nieuws wordt gepubliceerd. Een omroep zal zijn primeur – nieuws waarvoor veel onderzoeksjournalistiek is verricht – pas publiceren als er een "eigen" uitzending is gepland. Ook de vraag of het ‘groot’ of ‘klein’ nieuws is hangt slechts gedeeltelijk af van de gebeurtenis zelf omdat er altijd overig nieuws is dat meedingt naar media-aandacht. Verder is van belang of het nieuwsbericht past binnen het karakter van het medium, het uitzend- of verschijningstijdstip of het verspreidingsmoment (zie ook komkommertijd) en van de inschatting of en hoe concurrerende nieuwsmedia hetzelfde nieuwsfeit zullen gaan presenteren. 
Is een kwestie eenmaal in de publiciteit, dat verlaagt dat de nieuwsdrempel voor soortgelijk of verwant nieuws: de kans dat de media ook dit tot nieuws verklaren neemt daarmee toe. Is de nieuwsdrempel overschreden, dan kan er zelfs een nieuwshype ontstaan. Een hype is een zichzelf versterkend mechanisme waardoor nieuws zijn eigen vervolg creëert zonder dat individuele journalisten er nog grip op lijken te hebben. Iets is nieuws omdat het 'nu eenmaal' een actualiteit is: een resultaat van groepsdenken.
Nieuwskenmerken.
Een standaardnieuwsbericht geeft antwoord op de vragende voornaamwoorden: "wie" deed "wanneer" "wat", "waar" en zo mogelijk ook op de vragen "waarom" en "hoe"? Nieuws concentreert zich meestal op negatieve ontwikkelingen: vandaar de uitdrukking 'Geen nieuws is goed nieuws'. De journalistiek krijgt vaak het verwijt daarmee in essentie negatief gericht te zijn.
De kans dat een feit als "nieuws" wordt gepresenteerd groeit naarmate het voldoet "aan meer kenmerken tegelijk". De volgorde ervan is willekeurig:
De waarde van deze nieuwskenmerken is in principe altijd relatief.
Soorten nieuws.
Nieuws kan worden onderverdeeld in verschillende journalistieke categorieën. Deze zijn ook vaak terug te vinden in de rubrieksindeling van media, zoals:
Met termen als "wereldnieuws" (breaking news), "landelijk nieuws" en "lokaal nieuws" kan ook het schaalniveau van het nieuws worden uitgedrukt, wat aangeeft of het betreffende nieuwsfeit van mondiale of slechts van plaatselijke betekenis is.
Nepnieuws is de benaming voor onjuiste nieuwsfeiten, die wel als echt nieuws worden gepresenteerd.
Online nieuwssites.
To en met de 20e eeuw verschenen kranten alleen op gedrukt papier. Tegenwoordig hebben de meeste nog bestaande traditionele kranten ook een online versie. Daarnaast zijn er steeds meer websites die continu nieuws leveren, vaak gratis. 
Hieronder staan van beide soorten een aantal Nederlandstalige voorbeelden, alfabetisch gerangschikt.
Onderzoek.
"Digital News Report" is een jaarlijks rapport over de situatie van de nieuwsmedia in de wereld. De publicatie is een samenwerking tussen de nieuwsdienst Reuters en de Universiteit van Oxford.

</doc>
<doc id="18175" url="https://nl.wikipedia.org/wiki?curid=18175" title="Almere (meer)">
Almere (meer)

Het water Aelmere (later ook: Almere) was in de middeleeuwen een meer of binnenzee ongeveer waar thans in Nederland het IJsselmeer ligt. 
Ontstaan.
In het Subatlanticum bestond er op de betreffende plek al een merencomplex, dat door Pomponius Mela, een Romeins geograaf, in zijn "De Chorographia" in 44 na Christus nog "Lacus Flevo" (Flevomeer) werd genoemd. Andere bronnen spreken over Flevum, dat 'vliestroom' betekent. Het Flevomeer ontwikkelde zich na de Romeinse tijd door de afslag van de oevers tot het Almere. In het midden hiervan lag het eiland Flevo, waaruit later Urk en Schokland zijn ontstaan. Dit merencomplex was toen nog verhoudingsgewijs klein en stond in verbinding met de zee door een riviermonding of misschien een nauwe zeearm, waarschijnlijk het Vliestroomkanaal, tussen wat later de eilanden Vlieland en Terschelling zouden worden. Het latere Marsdiep was toen nog een riviermonding ("fluvium Maresdeop").
Naam.
Het "Aelmere" wordt voor het eerst genoemd in een heiligenleven over de Angelsaksische bisschop Bonifatius. Daar wordt vermeld dat deze Ierse bisschop (in 754 bij Dokkum vermoord) in 753 vanaf de Rijn komende over een water genaamd 'Aelmere' richting het huidige Friesland voer. Rond het jaar 1000 wordt in een schenkingsakte over het eiland Urk gesproken als ‘Urk in (het) Almere’. In dit document uit 966 van keizer Otto I aan het Sint-Pantaleonsklooster te Keulen luidt het: "cuiusdam insulae medietatem in Almere, que Urch vocatur", 'de helft van een zeker eiland in (het) Almere, dat Urch genoemd wordt'.
Volgens de meest gegeven verklaring is ‘Almere’ een Germaanse naam voor ‘groot meer’, waarbij het woorddeel ‘mere’ een vroegere vorm is van het moderne ‘meer’. Het Germaanse ‘ala’ is voorloper van ons woord ‘al’, dat ‘geheel’ betekent (vergelijk: 'een en al', 'geheel en al', 'al dat is'), en in samengestelde woorden ‘groot’ of ‘erg’.
De naam van de stad Almere is van de naam van dit meer afgeleid.
Overgang naar Zuiderzee.
Vermoedelijk was het water in het Almere in de tijd dat het zijn naam kreeg (in de vroege middeleeuwen) zoet tot zwak brak. De Utrechtse kerk bezat visrechten in het Almere. 
Het ontstaan van de Zuiderzee uit het Almere gedurende de middeleeuwen had waarschijnlijk meerdere oorzaken:

</doc>
<doc id="18176" url="https://nl.wikipedia.org/wiki?curid=18176" title="Pampus (eiland)">
Pampus (eiland)

Pampus (officieel Fort aan het Pampus) is een forteiland in het deel van het IJmeer dat behoort tot de gemeente Gooise Meren. Het kunstmatig eiland werd in 1887 aangelegd als onderdeel van de Stelling van Amsterdam om de vaargeul Pampus te verdedigen tegen aanvallen vanuit de Zuiderzee.
Plannen.
Na de Frans-Duitse Oorlog van 1870 was het Nederlands bestuur bevreesd voor een aanval op Amsterdam. Men bouwde rondom Amsterdam een vesting, de Stelling van Amsterdam. In 1879 deed Tweede Kamerlid jhr.mr. Jan Willem Rutgers van Rozenburg bij de behandeling van de Vestingsbegroting het eerste voorstel om op het Muiderzand, ten zuiden van Pampus een permanent fort aan te leggen. Met de batterijen ten noorden van het IJ op het Vuurtoreneiland en ten zuiden met Fort Diemerdam zou de gehele toegang tot Amsterdam worden bewaakt.
Bouw.
In 1884 ging de Minister van Oorlog akkoord met de bouw in de begroting 1885. De aanleg van het fort startte in 1887 met de aanleg van een werkplateau op de plek waar het middelpunt van het fort ging komen. De firma Kalis baggerde de modder weg tot aan de zandplaat en stortte schoon zand in de plaats. Zinkstukken, stortsteen en basaltblokken gaven het kunstmatige eiland een stevige basis.
Na enige discussie tussen Amsterdam en Muiden werd het fort op 7 april 1891 bij Koninklijk Besluit ingedeeld bij de gemeente Muiden., die later opging in de gemeente Gooise Meren. In 1893 was reeds de voor het fort bestemde 4e compagnie opgericht die behoorde tot het korps Pantserfort-Artillerie. Op 1 mei van dat jaar komt deze voor het eerst bij het garnizoen van Muiden bijeen met kapitein L.C. Dyxhoorn als commandant. Het fort werd in 1895 voltooid en op 20 augustus droeg de Minister van Oorlog het over aan de artillerie.
Bebouwing.
Het fort staat op 4.000 heipalen van 11 meter lang en de bebouwing is een combinatie van beton en gemetselde bakstenen. Het fort heeft een ovale vorm en het hoofdgebouw telt twee verdiepingen. Op de benedenverdieping bevonden zich de manschappenverblijven, keuken, wasplaatsen, twee met steenkool gestookte stoomketels en twee stoommachines van elk 20 pk, twee dynamo's, telegraaf, verpleegruimte en de magazijnen voor kardoezen, granaten en buskruit. De meeste lokalen bevonden zich aan de zuidzijde van het fort; dit was de meest veilige kant bij een eventuele vijandige aanval. Voor de eigen watervoorziening beschikte het fort over een waterkelder, waar het opgevangen regenwater op het laagste punt bewaard werd.
Rond het hoofdgebouw ligt een 8 meter brede droge gracht. Vanuit de benedenverdieping was het hoofdgebouw verbonden met de contrescarp door middel van holle beren aan de zuid- en noordkant. De contrescarp was van beton en bevatte de arrestantenkamer, de smederij en diverse opslagplaatsen. In de gehele contrescarp was een sleutelgang; op bepaalde plaatsen kon men van hieruit de droge gracht onder vuur nemen. Boven op de contrescarp was een borstwering die dekking gaf bij de nabijverdediging van het fort. Het geheel werd door een ruim glacis beschermd.
Bewapening.
Op de bovenste verdieping bevonden zich twee draaibare pantserkoepels, uitgerust met twee Krupp-Gruson kanonnen met kaliber 24 cm lang 35, een waarnemingskoepel en twee posities elk voor drie snelvuurkanonnen van 5,7 cm lang 25. Vier Gardner M'90 mitrailleurs op kazemataffuit voor de verdediging van de droge gracht waren in de contrescarp opgenomen. Bij een volledige bezetting zouden circa 200 militairen op het fort gelegerd zijn.
Elk groot kanon had een bemanning van 6 kanonniers en een onderofficier. Na een schot duurde het zes minuten voor het kanon klaar was voor het volgende; met vier kanonnen kon het fort iedere 1,5 minuut een granaat afvuren. De vuursnelheid was ongeveer acht minuten voor een schot. De dracht van de granaten was zo'n 7 kilometer. De granaten wogen tussen de 300 en 450 kilogram en hadden een lengte tussen de 1-1,25 meter, afhankelijk van het type granaat. De granaten en kardoezen werden met liften van de magazijnen op de benedenverdieping naar boven getakeld. De tussenverdieping was klein; onder de grote kanonnen was een groot rad geplaatst om de pantserkoepels handmatig te draaien als stoomkracht ontbrak. Verder was er een kleine commandopost die toegang had tot de waarnemingskoepel met spreekbuizen naar de relevante afdelingen op het fort.
In 1927 werden nog drie betonnen platforms aangelegd voor luchtafweerkanonnen ter verdediging van Amsterdam. In 1934 werden deze kanonnen alweer verwijderd.
Het fort is nooit voor enige oorlogshandeling gebruikt en werd in 1933, één jaar na het gereedkomen van de Afsluitdijk, gesloten.
Tweede Wereldoorlog.
Aan het begin van de Tweede Wereldoorlog heeft het fort geen rol van betekenis gespeeld bij de verdediging van Nederland.
Het Duitse leger heeft het eiland nog gebruikt als oefenobject voor duikbommenwerpers. Betonnen bommen van circa 250 kilogram werden hiervoor gebruikt. Er was een glazen staafje gevuld met chemicaliën in de open sleuven van de bom geplaatst. Het staafje brak bij de inslag met de bodem en zorgde voor een gekleurde rookwolk. De piloot kon zo zien of zijn bom bij het doel terecht was gekomen. Het leger haalde ook al het metaal weg voor de eigen wapenindustrie. De Krupp-Gruson kanonnen werden met explosieven opgeblazen en in stukken afgevoerd.In de Hongerwinter (de winter van 1944-1945) was het erg koud en vroor het hard, waardoor het eiland over het ijs bereikbaar was. De bevolking in de omgeving haalde het hout eruit om zich warm te stoken. Het fort raakte hierdoor in verval, maar de muren van het hoofdgebouw zijn nu geconserveerd en het dak is lekdicht gemaakt.
Naoorlogse periode.
Na de Duitse capitulatie werd het eiland nog gebruikt door de mijnopruimingsdienst. Munitie die niet meer onschadelijk gemaakt kon worden, werd daar tot ontploffing gebracht. Op 9 oktober 1952 werd bij Koninklijk Besluit het fort opgeheven als vestingwerk.
Het hoofdgebouw is in 2007 gerenoveerd en van nieuwe koepels voorzien. De originele koepels waren van staal, de huidige koepels bestaan uit hout met een waterwerende laag. Het binnenfort is eind 2007 gedeeltelijk gerenoveerd en voor museale doeleinden ingericht.
Bezoek.
Het forteiland is geopend van april tot in november. Gedurende de winter worden er werkzaamheden verricht en is het eiland gesloten voor publiek, m.u.v. speciale dineravonden (Winterlicht). Het eiland is te bereiken met een eigen veerdienst vanuit Muiden, en vanuit Almere en IJburg met de Veerdienst Amsterdam. Passanten kunnen met eigen boot aan een van de steigers afmeren gedurende de openingstijden. Als men het fort zelf wil betreden, is een toegangsprijs verschuldigd.

</doc>
<doc id="18178" url="https://nl.wikipedia.org/wiki?curid=18178" title="Fermatgetal">
Fermatgetal

Een fermatgetal, vernoemd naar de Franse wiskundige Pierre de Fermat, is een natuurlijk getal van de vorm
Fermat vermoedde dat elk fermatgetal een priemgetal is. Zijn vermoeden is onjuist gebleken, maar klopt wel voor de eerste vijf fermatgetallen:
Andersom is wel waar dat "als" een getal van de vorm formula_2 een priemgetal is, dat formula_3 dan een macht van 2 moet zijn.
F5 is al geen priemgetal meer, zoals Euler in 1732 ontdekte.
Ook een aantal volgende fermatgetallen is inmiddels gefactoriseerd:
Van alle fermatgetallen van F5 tot en met F32 (een getal van meer dan een miljard cijfers) is inmiddels bekend dat ze niet-priem zijn.

</doc>
<doc id="18179" url="https://nl.wikipedia.org/wiki?curid=18179" title="V.O.C.">
V.O.C.



</doc>
<doc id="18181" url="https://nl.wikipedia.org/wiki?curid=18181" title="Instrumentatie">
Instrumentatie

Instrumentatie is het zodanig toekennen van muziekinstrumenten aan een partij van een compositie of ook het zodanig bewerken van een partij voor een instrument dat deze goed speelbaar is op dat instrument. Instrumentatie hangt vaak nauw samen met orkestratie, waar soortgelijke overwegingen gelden. 
Bij instrumentatie voor een kleine groep instrumenten of een solo-instrument, kan ook overwogen worden op een andere toonsoort over te gaan (transponeren).
Het idee achter instrumentatie is onspeelbare, onnodig moeilijke of slecht klinkende muziek te vermijden door keuze van een geschikt instrument, of door aanpassing van de partij, bijvoorbeeld de ligging (octaveren). Als een partij toch moeilijk speelbaar is, moet dat wel opwegen tegen het te bereiken effect.
De eerste componist die instrumentatie en orkestratie tot zelfstandige kunst verhief en de mogelijkheden sterk uitbreidde, was Hector Berlioz ("Symphonie fantastique"). Als uitzonderlijke goede instrumentators stonden onder meer Maurice Ravel, Claude Debussy en Richard Strauss bekend. Componisten als Frederik Chopin (piano) en Paganini (viool) schreven vooral voor hun eigen instrument en waren uiterst bedreven in de instrumentatie daarvan.
De kunst van een goede instrumentatie hangt ook nauw samen met de diverse functie(s) die de gekozen instrumenten in een bepaald muziekwerk gaan vervullen. Zo kan door een goede instrumentatie ook een goede klankbalans of dynamiek worden verkregen, of een 'kleur' of sfeer worden opgeroepen. Bij symfonische werken achten componisten het doorgaans van belang om in hun instrumentatie om ook de onderlinge verhouding tussen de aantallen instrumenten van de diverse instrumentgroepen goed op elkaar af te stemmen, zodat bijvoorbeeld het aantal strijkers in een goede verhouding staat tot het aantal blazers. 

</doc>
<doc id="18182" url="https://nl.wikipedia.org/wiki?curid=18182" title="Quantum roodverschuiving">
Quantum roodverschuiving



</doc>
<doc id="18184" url="https://nl.wikipedia.org/wiki?curid=18184" title="Willem Wilmink">
Willem Wilmink

Willem Andries Wilmink (Enschede, 25 oktober 1936 – aldaar, 2 augustus 2003) was een Nederlandse neerlandicus en vooral dichter, schrijver en zanger.
Jeugd en opleiding.
Wilmink werd in 1936 geboren aan de Javastraat 167 te Enschede in een socialistisch geëngageerd gezin. Hier maakte hij de Tweede Wereldoorlog mee. Hij beschrijft ergens dat hij moest schuilen in de kelder. Later is het gezin verhuisd naar villa De Koepel in Usselo. Zijn vader was procuratiehouder in de textiel. Na het behalen in 1954 van zijn eindexamen Gymnasium-α aan het Christelijk Lyceum in Almelo, ging Wilmink Nederlands studeren aan de Universiteit van Amsterdam. Na zijn kandidaats studeerde hij ook Geschiedenis. Gedurende zijn studie schreef hij zijn eerste gedichten en cabaretteksten. Hij publiceerde in de "Almanak van de vereniging USA" en schreef teksten voor de studentencabaretgroep "La Pie Qui Chante" (De zingende ekster). In 1960 in het laatste jaar van zijn studie werd Wilmink leraar aan het Vossius Gymnasium te Amsterdam.
Docentschap en wetenschappelijk werk.
Van 1961 tot 1978 was Wilmink universitair docent moderne letterkunde aan het Instituut voor Neerlandistiek van de Universiteit van Amsterdam. Wilmink had in zijn jeugd accordeonles gehad en trad tijdens de feestavonden van zijn vakgroep op met zijn accordeon en zong smartlappen of tekstbewerkingen van middeleeuwse liederen. Hij vertaalde onder meer de "Beatrijs" uit het Middelnederlands in het modern Nederlands. In 1988 promoveerde Wilmink aan de Katholieke Universiteit Brabant met een proefschrift over de poëzie van Hendrik de Vries. Hij was ook bekend als literair vertaler en bezorger van gedichten van Emily Dickinson en W.H. Auden. In samenwerking met neerlandici vertaalde hij het verhaal van de legendarische Ierse heilige Brandaan. Hij leverde in samenwerking met de neerlandicus W.P. Gerritsen ook vertalingen voor de bundel "Lyrische lente", een bloemlezing van middeleeuwse poëzie. Een aantal beschouwingen over middeleeuwse literatuur bundelde hij onder de titel "Mijn middeleeuwen". Ook schreef Wilmink historische artikelen over kathedralen en de herkomst en geschiedenis van het Belgisch bier.
Literair werk.
Vanaf 1965 schreef Wilmink gedichten, essays, liedjes en proza voor de literaire tijdschriften "Tirade", "Maatstaf" en "De Revisor". Zijn literair debuut was in 1966 met de dichtbundel "Brief van een Verkademeisje". Van 1968 tot 1970 was hij de poëzierecensent voor het dagblad "De Tijd".
Liederen en teksten.
Samen met Hans Dorrestijn, Karel Eykman, Ries Moonen, Fetze Pijlman en Jan Riem vormde Wilmink in 1970 een schrijversgroep (opgericht door de VARA), die schreef voor televisieprogramma's als "De Stratemakeropzeeshow", "Het Klokhuis", "De film van Ome Willem", "Sesamstraat", "J.J. De Bom voorheen De Kindervriend" en "Kinderen voor Kinderen". Ook schreef hij veel liedjes voor musicals. In 1978 werd Wilmink fulltime tekstschrijver en vestigde hij zich in Capelle aan den IJssel. Tot aan zijn overlijden schreef hij op een typemachine, omdat hij niet op een computer wilde werken. Vanaf 1979 gaf hij ook enkele jaren één dag per week les aan de Kleinkunstacademie te Amsterdam.
Optredens en liedjes.
Met zijn eigen begeleidingsgroep Quasimodo trad Wilmink in de jaren '90 regelmatig op als zanger, waarbij hij ook de accordeon bespeelde. Zijn liederen zijn ook door veel anderen vertolkt, waaronder Herman van Veen ("Hilversum III", "Als het net even anders was gegaan", "De bom valt nooit", "Signalen"), Wieteke van Dort ("Arm Den Haag"), Joost Prinsen ("Frekie"), de cabaretgroep Don Quishocking ("Oude school") en Boudewijn de Groot ("Spelende meisjes"). Ook scheef Wilmink teksten voor gitarist en componist Karel Bosman. Veel van zijn teksten zijn door Harry Bannink en Frank Deiman op muziek gezet. Later maakte ook zijn stiefdochter Marieke Moll composities op Wilminks teksten. Tien jaar na het overlijden van Wilmink publiceerde weekblad HP/De Tijd een top tien van zijn beste liedjes.
Diversiteit.
Wilmink heeft veel kinderboeken op zijn naam staan. Aanvankelijk richtte hij zich op volwassenen, maar later werden kinderen zijn voornaamste doelgroep. Wilmink schreef gedichten en verhalen voor volwassenen en voor kinderen, teksten voor cabaret en televisie en een driedelige cursus over gedichten schrijven. Hij bewerkte oude teksten zoals "De reis van Sint-Brandaan" uit de 12e eeuw en verklaarde het Wilhelmus. Hij vertaalde gedichten en prentenboeken uit het Duits, Engels, Frans en Afrikaans. De tekst van de Carmina Burana vertaalde Wilmink in het Nederlands voor een serie uitvoeringen die op 11 mei 1996 in Enschede in première ging en ook op cd uitkwam. Verder schreef hij met Peter van Gestel de scenario's voor de bekroonde televisiefilms "Het Verhaal van Kees" (1989) en "Richting Engeland" die door André van Duren werden geregisseerd.
In 1995 heeft de Stichting De Roos de door Simon Koene geïllustreerde, bibliofiele uitgave "Muzikale Beelden" uitgegeven met gedichten bij "De Schilderijententoonstelling" en "De Kinderkamer" van Modest Moessorgski en "Het Carnaval de Dieren" van Camille Saint-Saëns. In het kader van 'Gedicht op de Muur' georganiseerd door Hengelo Leest werd op donderdag 20 december 2018 het gedicht 'Het menselijk geluk' onthuld door zijn vrouw Wobke op de zijmuur van Ten Eekelder Schoenen aan de Enschedesestraat in Hengelo
Twente.
Wilmink had een speciale band met Twente. Hij is niet alleen in de Javastraat in Enschede geboren, maar er ook gestorven. Op latere leeftijd wilde hij terug naar Twente. In 1991 ging hij wonen in de Javastraat, niet ver van zijn geboortehuis. In de maanden juli, augustus en september verschenen in de regionale krant Dagblad Tubantia zijn gedichten Javastraat, met herinneringen uit zijn jeugd. Een jaar later werden op de voorpagina op de maandagen een cursiefje "Wilmink op maandag" gepubliceerd waarin veelal de actualiteit ter sprake kwam. Direct na het overlijden van Willem Wilmink verzocht de gemeente Enschede een boek samen te stellen, een symbolisch monument, waarin de verknochtheid van de schrijver aan Enschede tot uitdrukking wordt gebracht. Een prestigieuze uitgave die de gemeente gebruikt als relatiegeschenk.
Willem Wilmink sprak net als zijn vriend Herman Finkers Twents Nedersaksisch. Hij was trots op zijn streektaal. Hij schreef ook in het Twents, in ‘t Kupersdieks zoals hijzelf zei. Zo publiceerde hij "Heftan tattat! (24 gedichten in t stadsplat)" ("heftan tattat" betekent: "(hij) heeft het aan het (zijn) hart gehad"). Een van de gedichten begint als volgt:
Oeuvre-overzicht.
Proza
Poëzie
Poëzie voor kinderen
Proza voor kinderen
Essays

</doc>
<doc id="18187" url="https://nl.wikipedia.org/wiki?curid=18187" title="Shareware">
Shareware

Shareware is een vorm van software die zonder of met weinig restricties verspreid mag worden, maar waarvoor bij herhaald gebruik wel een vastgelegd bedrag betaald moet worden. Vergelijk dit met freeware, waarvan de distributie vaak aan voorwaarden verbonden is, maar die zonder te betalen gebruikt mag worden. Over het algemeen is ook een deel van de functionaliteit verwijderd in de gratis versie, zodat de gebruiker zijn werk bijvoorbeeld niet kan opslaan of dat bepaalde functies niet werken, vergelijkbaar met crippleware. 
Deze methode (beschreven in de licentie) beschrijft in het algemeen:
Door software als shareware te verspreiden, verlaagt de producent vaak zijn kosten, omdat er bijvoorbeeld geen verpakking nodig is, en verspreiding kosteloos wordt afgehandeld door derden. 
De grens tussen shareware en traditionele commerciële software is in de jaren 1990 vager geworden, omdat aanbieders van die laatste categorie steeds vaker probeerversies van hun programma's gingen verspreiden via traditionele distributiekanalen voor shareware als downloadsites en bij computerbladen horende cd-roms en dvd-roms.

</doc>
<doc id="18189" url="https://nl.wikipedia.org/wiki?curid=18189" title="Koos Landwehr">
Koos Landwehr

Jacobus (Koos) Landwehr (Kampen, 3 augustus 1911 – 20 oktober 1996) was een Nederlands botanisch tekenaar, en op wat bescheidener schaal, botanicus en auteur. Hij had een achtergrond als hovenier en was bekend om zijn fotografisch geheugen. Vanwege zijn extreem goede geheugen, was hij in staat gedetailleerde tekeningen "vanuit het hoofd" te maken. 
Levensloop.
Landwehr werd in Kampen geboren, als zoon van een textielhandelaar, maar verhuisde op vijfjarige leeftijd naar Amstelveen. Hij volgde een hoveniersopleiding en haalde uiteindelijk het diploma tot Tuinbouw-vakonderwijzer. Samen met zijn broer dreef hij een chrysanten- en rozenkwekerij, tot die in 1938 onteigend werd in verband met de aanleg van het Amsterdamse Bos. In 1939 kwam hij in dienst bij de plantsoenendienst van Amstelveen. Daar heeft hij zich vooral toegelegd op aanleggen en beheren van natuurrijke plantsoenen. Een geslaagd voorbeeld van een dergelijk plantsoen was de middenberm van de Beneluxbaan, nu verdwenen, door de aanleg van de sneltrambaan. In 1972 werd de Heimans en Thijsse Prijs aan hem toegekend. 
Landwehr was een uitstekend tekenaar. Zo leverde hij een aantal atlassen af: "Bladmossenatlas" (1966), "Grassenatlas" (1974), "Atlas Nederlandse Levermossen" (1980) en de "Nieuwe Atlas Nederlandse Bladmossen" (1984). Tevens schreef hij het boek "Wilde orchideeën in Europa" (1977). Dat werd uitgegeven door Natuurmonumenten na inspanningen van Victor Westhoff. Samen met Cees Sipkes was hij auteur van "Wildeplantentuinen". Het voormalig Mauritsplantsoen in Amstelveen heet sinds 1997 Koos Landwehrpark en heeft sinds februari 2012 een monumentale status.
Op grond van zijn bijzondere verdiensten ontving hij op 8 januari 1985 een eredoctoraat van de Universiteit van Amsterdam; zijn promotor was A.D.J. Meeuse.
Privé.
Landwehr was getrouwd met de Belgische Elly Estoppey, met wie hij een zoon en een dochter kreeg. In 1975, na zijn pensionering, is hij in Le Montat in Frankrijk gaan wonen. 
Op 20 oktober 1996 overleed hij aan de gevolgen van een auto-ongeluk de dag daarvoor.

</doc>
<doc id="18190" url="https://nl.wikipedia.org/wiki?curid=18190" title="Onafhankelijk">
Onafhankelijk



</doc>
<doc id="18191" url="https://nl.wikipedia.org/wiki?curid=18191" title="Weens (schaakopening)">
Weens (schaakopening)

Bij schaken wordt de Weense opening gekenmerkt door de zetten 1.e4 e5 2.Pc3; deze opening is ingedeeld bij de open spelen.
Ze werd geanalyseerd door Carl Jaenisch en de opening werd vaak gespeeld door Bent Larsen. De zet van het paard naar c3 is geen aanvalszet maar een goede ontwikkelingszet. Na 3.f4 ontstaan er stellingen uit het koningsgambiet.
De belangrijkste antwoorden van zwart zijn:

</doc>
<doc id="18193" url="https://nl.wikipedia.org/wiki?curid=18193" title="Millennium Transportation International">
Millennium Transportation International

MTI, ofwel Millennium Transportation International, was een vervoerbedrijf dat actief was in het stads- en streekvervoer. Dit bedrijf was opgericht door de Hoogeveense ondernemer en oud-gemeenteambtenaar Jaap Zwama. MTI exploiteerde sinds juni 2001 stadsvervoer in Oss (MTI Noord-Brabant BV). In september 2002 kreeg het bedrijf van de politiek de gelegenheid om haar concept van openbaar vervoer in de praktijk te brengen met stadsvervoer (als MTI Drenthe BV) in Meppel en Hoogeveen en het streekvervoer in het gebied tussen die twee plaatsen.
MTI maakte voor het stadsvervoer gebruikt van 8-persoonsbusjes. Deze busjes reden, net als de dolmuş in Turkije, volgens vaste routes zonder haltes. Instappen kon overal langs de route door je hand op te steken en uitstappen door de chauffeur te waarschuwen. Een voordeel hiervan was dat de reiziger niet meer naar een halte hoefde te lopen en uit kon stappen zo dicht mogelijk bij zijn reisdoel. Nadeel was dat incidentele reizigers moeite hebben om de route en de vertrektijden te vinden.
Naast voordelen voor de reiziger kende deze vorm van exploitatie ook voordelen voor MTI. De kleine busjes waren goedkoper in exploitatie omdat de chauffeurs ervan onder de Taxi-CAO vallen. De rechter heeft in maart 2004 echter bepaald dat MTI-chauffeurs wel volgens de ov-cao betaald moeten worden. 
Problemen.
MTI heeft op 27 april 2004 rond 19:00 uur de stadsdienst in Oss stilgelegd. Het bedrijf had onenigheid met de OV-autoriteit Noord-Brabant over de subsidie. De concessie liep op 5 juni af en de provincie wilde vanaf die datum in zee gaan met een goedkopere exploitant.
Bij de interlocale lijnen in Drenthe waren er in het begin veel problemen. MTI had nauwelijks beschikking over grote streekbussen, waardoor er in de spitsuren vele reizigers gedupeerd werden. De voormalig vervoerder Arriva reed weliswaar nauwelijks meer in de late avond, maar verzorgde in de spits halfuursdiensten. MTI daarentegen reed altijd een keer per uur, maar wel met laatste ritten na 23.00 uur. Omdat diverse ritten nauwelijks reizigers vervoerden, heeft ook MTI later diverse ritten geschrapt. 
Ook was er de vreemde situatie ontstaan dat er in Hoogeveen twee stadsdiensten werden gereden. De oude met grote bussen door Arriva en een nieuwe met kleine busjes door MTI.
Faillissement.
Door de grote schulden van MTI Noord-Brabant, had de directie voor beide MTI BV's op 29 april 2004 het faillissement aangevraagd bij de rechtbank van Assen. Op 4 mei 2004 is het bedrijf failliet verklaard. Opvallend was, dat Directeur Zwama al voor de rechtszaak over de cao's had aangegeven dat het bedrijf failliet zou gaan als de beslissing voor MTI ongunstig zou uitpakken. Hetgeen dus ook geschiedde.
MTI Drenthe BV.
Directeur Zwama heeft na de faillissementsaanvraag overwogen een doorstart te maken met een nieuw op te richten bedrijf voor de regio Meppel-Hoogeveen. Na de doorstart zou het bedrijf nog steeds 'MTI' heten, wat dan echter 'Mijn Transport Ideaal' ging betekenen. Een dag later werd bekendgemaakt op een persconferentie dat MTI Drenthe de concessie heeft overgedragen aan BBA en dat de provincie met deze overdracht heeft ingestemd. Per 1 mei 2004 werd BBA de nieuwe concessiehouder. BBA zou het huidige systeem van halteren door middel van hand opsteken willen behouden. 
Na het faillissement op 4 mei, is curator van MTI, mr. R.A.A. Geene, van mening dat de concessieoverdracht aan BBA onrechtmatig is, omdat er andere vervoerders waren die wilden betalen voor de concessie. Hierdoor zouden de schuldeisers van MTI benadeeld worden. Op 11 mei 2004 werd bekend dat de concessie hoogstwaarschijnlijk zou worden overgedragen aan Arriva, omdat deze vervoerder voor de concessie wilde betalen. Op 18 mei 2004 werd echter bekend dat BBA de concessiehouder blijft omdat curator Geene van de overdracht aan Arriva af zag, nadat hij gesprekken had gevoerd met de provincie en Arriva.
BBA heeft de naam MTI nog een tijd gebruikt voor de busdiensten in Drenthe, maar gebruikt sinds eind 2004 de naam "BBA InterHoMe". Het systeem met de kleine busjes wordt vooralsnog in ongewijzigde vorm voortgezet. Eind 2004 is de voormalig oprichter en directeur van MTI, Jaap Zwama, bij BBA in dienst getreden.
In 2005 zijn de lijnen in Drenthe naar Connexxion gegaan. Hiermee is het experiment met MTI afgesloten. De door MTI ingestelde nieuwe lijnen zijn nog op een of andere wijze in dienst (reguliere ritten of op oproep), maar met een uitgeklede dienstregeling. De streeklijnen hebben nu een dienstregeling die vergelijkbaar is met toen ze door Arriva werden gereden. Alleen de door Arriva verzorgde halfuursdiensten in de spits zijn niet teruggekeerd. Meppel heeft nu weer een stadsbus (uurdienst), terwijl Hoogeveen nu een stadsdienst heeft die eens per uur rijdt, waar Arriva soms 2 tot 3 maal per uur reed.
MTI Noord-Brabant BV.
BBA en Connexxion hadden aangeboden om het stadsvervoer in Oss over te nemen. Maar de provincie Noord-Brabant was niet ingegaan op beide aanbiedingen en wilde pas na het faillissement weer een nieuwe vervoerder. FNV Bondgenoten was van mening dat de provincie grote fouten had gemaakt door niet zo snel mogelijk een nieuwe vervoerder te regelen voor de stadsdienst.
Vanaf 5 mei 2004 werd het stadsvervoer in Oss hervat door Area, een onderdeel van Maaskant Reizen.

</doc>
<doc id="18194" url="https://nl.wikipedia.org/wiki?curid=18194" title="MTI">
MTI



</doc>
<doc id="18195" url="https://nl.wikipedia.org/wiki?curid=18195" title="Collectief Vraagafhankelijk Vervoer">
Collectief Vraagafhankelijk Vervoer

Collectief Vraagafhankelijk Vervoer, afgekort: "CVV", is in Nederland vervoer van deur tot deur op afroep met een deeltaxi. 
Reizigers moeten minimaal een uur van tevoren bellen om opgehaald te worden. Bij deze reservering moet doorgaans een vertrek- en bestemmingsadres worden opgegeven. Dit kan bestaan uit plaats, huisnummer en postcode of straatnaam. Sinds begin februari 2011 is het in de gehele provincie Gelderland mogelijk om in plaats daarvan een bushalte te gebruiken. Dit is met name zinvol voor mensen die naar een voor hen onbekende plek willen reizen. Meestal geldt een onzekerheidsmarge van 10 tot 15 minuten rond het afgesproken tijdstip van ophalen. Eventueel wordt de rit gecombineerd met een rit van andere reizigers. CVV wordt veel toegepast in plattelandsgebieden, met een beperkt OV-aanbod. Meestal wordt het CVV gecombineerd met vervoer van Wmo-reizigers. Elke gemeente of regio heeft een eigen benaming (Regiotaxi, OV-taxi, etc) met eigen reserveringsnummers, regels en tarieven. Het vervoer wordt veelal uitbesteed aan de regionale taxibedrijven.
In oktober 2003 waren er 39 verschillende CVV-concepten in gebruik die 256 van de toen 489 gemeenten bedienden. Vanaf de toepassing van Europese aanbestedingen zijn telkens meer gemeenten echter over gegaan tot het gezamenlijk aanbesteden van collectieve vervoerssystemen. Een voorbeeld hiervan is Limburg waar in 2006 het van origine Franse bedrijf Veolia Transport het complete reguliere openbaar busvervoer, het complete collectieve (taxi) vervoer en een deel van het openbare treinvervoer heeft bemachtigd.
Bij CVV zijn de nationale vervoerbewijzen niet geldig. De tarieven zijn meestal wel gebaseerd op de strippenkaart: de reiziger betaalt aan de taxi-chauffeur een vast bedrag per OV-zone tussen de 1 en 1,50 euro binnen het CVV-gebied en ongeveer het drievoudige voor elke zone buiten dat gebied. Net als bij de strippenkaart, moeten reizigers een extra zone als basistarief betalen. Voor Wmo-geïndiceerden is het CVV-tarief lager: 0,45 euro, net iets minder dan de prijs van een gewone strippenkaartstrip. De subsidie voor het CVV wordt op dezelfde wijze berekend als bij het stads- en streekvervoer met exact dezelfde suppletiefactor.
Vlaanderen.
In Vlaanderen is er het 'mindermobielenvervoer' door vrijwilligers van de Mindermobielencentrale.

</doc>
<doc id="18196" url="https://nl.wikipedia.org/wiki?curid=18196" title="CVV">
CVV



</doc>
<doc id="18197" url="https://nl.wikipedia.org/wiki?curid=18197" title="Jan van Speijk">
Jan van Speijk

Jan Carel Josephus van Speijk (Amsterdam, 31 januari 1802 – Antwerpen, 5 februari 1831) was een Nederlands kanonneerbootcommandant tijdens de Belgische Opstand die vaderlandse roem verwierf door deze boot te laten exploderen en zo voorkwam dat zijn schip in de handen van de Belgische opstandelingen kwam.
Biografie.
Van Speijk belandde, toen zijn ouders kort na zijn geboorte waren komen te overlijden, in het Burgerweeshuis in zijn geboortestad Amsterdam. Hij werd opgeleid om kleermaker te worden, maar werd een autodidact zeevaarder. In 1820 trad hij, na eerder afgewezen te zijn, in dienst bij de Koninklijke Marine. Tussen 1823 en 1825 kreeg hij door zijn optreden in Nederlands-Indië de bijnaam "Schrik der Roovers" (zie de tweede Boni-expeditie).
Tijdens de Belgische Opstand was hij commandant van 's lands gaffelkanonneerboot nº 2, een zeilschip bewapend met één kanon. Hij had de opdracht alle schepen van en naar Antwerpen te controleren sinds die stad vanaf begin oktober 1830 zich bij de opstand had aangesloten. Van Speijk nam deel aan het bombardement op Antwerpen op 27 oktober, waarvoor hij werd onderscheiden met het ridderkruis der vierde klasse van de Militaire Willems-Orde.
Op 5 februari 1831 kreeg Van Speijk de opdracht om naar Oosterweel te varen om scheepsladingen te controleren, zoals al vele malen eerder die winter. Maar toen dreef zijn schip op de Schelde nabij Fort Sint Laurentius, door een harde noordwestenwind en een slecht functionerend anker, naar de kant, waar een woedende menigte van Antwerpse arbeiders en de militairen van het vrijkorps "De Gorter" (onder bevel van kapitein Grégoire) op het schip afkwamen. De rol van de militairen bij de bestorming van het schip was echter beperkt. Volgens de Nederlandse fuselier Johannes van Oostendorp was er op dat moment sprake van een wapenstilstand. In zijn ooggetuigenverslag beschrijft hij hoe "het grauw" zonder ondersteuning van de militairen het schip aanvielen. Een aantal van hen zou op zijn schip zijn gesprongen om de vlag te bemachtigen. Hierop zou Van Speijk naar de kajuit zijn gegaan, zogenaamd om de papieren te halen. Door zijn sigaar in een vat met buskruit te steken bracht hij het schip tot ontploffing. Hij zou hierbij de historische laatste woorden hebben gesproken: "...en een infame Brabander worden? Dan liever de lucht in". Een aantal bronnen trekken deze woorden echter in twijfel. Een scheepsjongen die bij hem stond en zijn intenties begreep, waarschuwde nog een paar van zijn maten (onder wie de bootsman en loods) en sprong overboord. Bij de ontploffing kwamen 28 van de 31 bemanningsleden om, onder wie Van Speijk zelf. 
Bij de Belgen waren er 4 doden waaronder de twee officieren die aan boord gegaan waren (kapitein Gregoire en Luitenant Collier) en 21 gewonden.
Op 9 februari 1831, vier dagen na zijn dood, werd het stoffelijk overschot van Jan van Speijk, een romp zonder ledematen en hoofd, gevonden. Na controle in de citadel van Antwerpen (het lichaam zou zijn herkend aan het lintje van de Willems-Orde) werd het lichaam vrijgegeven en in een kist met spiritus naar Amsterdam gestuurd.
Het overlijden van van Speijk werd aangegeven op 24 februari. Volgens de akte overleed hij om 10:30.
Achtergrond van Van Speijks daad.
Zijn, als laatste geïnterpreteerde, woorden komen uit een brief aan zijn nicht op 19 december 1830, waarin hij schreef "dat eerder nog boot en kruit en mij de lugt in gaat dan immer een infaame Brabander te worden of het vaartuig overtegeven". Liever spiegelde hij zich, zo schreef hij verder in de brief, aan de held Reinier Claeszen, die in 1606 zijn schip de lucht in had gejaagd om te voorkomen dat het in Spaanse handen zou vallen, dan aan verraders zoals generaal Daine, de provinciaal commandant in Limburg die in oktober 1830 naar de Belgische kant was overgelopen en vervolgens op 11 november de vesting Venlo voor de opstandelingen had ingenomen.
Ook zijn eigen matrozen had Van Speijk in de oudejaarsnacht van 1830 voorgehouden dat hij de brand in het kruit zou steken indien zijn schip aan lager wal zou raken en door Belgische muiters zou worden bedreigd. Luid gejuich was zijn deel geweest. Het is de vraag of de matrozen begrepen hoezeer het Van Speijk ernst was, maar zijn woorden waren in ieder geval goed voor het moreel. Achteraf lijkt het alsof Van Speijk duidelijk heeft willen maken dat hij een eerder door de commandanten van de kanonneerboten gemaakte afspraak serieus zou nemen. Zij hadden elkaar gezworen: "de voorkeur te geven aan een wissen dood boven een smadelijke behandeling, en nooit te dulden dat de geringste inbreuk gemaakt werd op Neêrlands roem of de eer der vlag."
Verering.
Hoewel zijn daad militair gezien geen betekenis had, werd Jan van Speijk in de noordelijke Nederlanden al snel als nationale held gezien. De noordelijke Nederlanden hadden immers nood aan een vaderlands symbool omdat de zeeoorlogen tegen Engeland in de tweede helft van de 18e eeuw niet succesvol bleken. De zelfopoffering van Jan van Speijk zorgde voor grote bewondering in het prille Koninkrijk der Nederlanden, waarbij gemakshalve voorbij werd gegaan aan het offer van 27 van zijn bemanningsleden. Het was een belangrijke impuls voor de door de Belgische opstand onder druk staande nationalistische gevoelens. Er verschenen tal van lofgedichten, er werden gedenkpenningen geslagen en monumenten opgericht. Aan het front werd voor alle troepen een dagorder voorgelezen, waarin de daad van Van Speijk werd geroemd. In het koninkrijk werd een rouwperiode van drie dagen afgekondigd. Er werd geld ingezameld voor een nationaal monument.
Koning Willem I bood aan het lichaam bij te laten zetten in de koninklijke grafkelder in Delft. Ook besloot hij dat er altijd een schip bij de Koninklijke Marine (Koninklijk Besluit nº 81, den 11den februari 1831) zal varen dat "Van Speyk" heet.
Het stoffelijk overschot van Van Speijk is op 4 mei 1832 bijgezet in de Nieuwe Kerk in Amsterdam. Het grafmonument is ontworpen door de Amsterdamse stadsbouwmeester Jan de Greef. De vuurtoren J.C.J. van Speijk bij Egmond aan Zee werd zijn officiële monument.
Relativering en bijsturing.
Reeds in 1833 kwam Zacharias Hendrik van der Feen met zijn kritische boek "De zelfopoffering van J. C. J. van Speyk aan den Bijbel getoetst: eene bijdrage tot staving dat de gereformeerde leer de zelfmoord noch bevordert, noch begunstigt, noch verdedigt". Toch was tot de tweede helft van de negentiende eeuw het relativeren van de heldenstatus van Jan van Speijk binnen Nederland taboe. Daarna nam het aantal critici toe. Multatuli vroeg zich bijvoorbeeld af of de zelfopoffering van Jan van Speijk daadwerkelijk een daad van vaderlandsliefde was en vernoemde rond 1876 zijn kanarie naar hem.
Ronald Prud'homme van Reine relativeerde in een publicatie Van Speijks heldendom en zocht eerder een psychologische verklaring van zijn daad.

</doc>
<doc id="18200" url="https://nl.wikipedia.org/wiki?curid=18200" title="Alarmnummer">
Alarmnummer

Een alarmnummer of noodnummer is een telefoonnummer om de hulpdiensten (zoals politie, ambulance en brandweer) snel te kunnen spreken. In elk land van de Europese Unie, en een aantal andere Europese en niet-Europese landen, geldt 112 als alarmnummer. In verschillende landen functioneren behalve 112 ook andere alarmnummers, zoals 911.
Geschiedenis.
In het Verenigd Koninkrijk kwam men in 1937 voor het eerst op het idee om een uniform oproepnummer voor het bereiken van de hulpdiensten in te stellen, na een brand in Londen waarbij vijf vrouwen om het leven kwamen. Het werd op 30 juni 1937 in Londen geïntroduceerd als het nummer 999. In België werd een centraal oproepnummer voor dringende hulpverlening geïntroduceerd in 1958. Het was de Hasseltse politicus Paul Meyers, op dat moment minister van Openbare Werken, die in 1958 na een nachtelijke ministerraad moeilijk dringende hulp bij een verongelukte auto kon krijgen. Het oproepnummer diende eenvoudig te zijn en niet van de plaats af te hangen waar de beller zich bevond. Men koos voor de gratis nummers 900, voor dringende hulp van de brandweer en voor dringende medische hulp, en voor 901, voor dringende hulp van de Rijkswacht en 906 voor dringende hulp van de Politie. Later, halverwege de jaren 80, werden de nummers veranderd in respectievelijk 100 en 101. Nog later werd het Europese noodnummer 112 ingevoerd, dat parallel werd gesteld met het nummer 100.
Dankzij het centraliseren van de dringende hulpvragen en het uniforme oproepnummer voor het hele land, kon er gemakkelijker en efficiënter een beroep gedaan worden op brandweer, politie en medische hulpverlening.
De oudere bevolking spreekt in België vaak nog over “de 900”, hoewel dit nummer al lange tijd niet meer in gebruik is.
Andere landen volgden het voorbeeld van een centraal alarmnummer. In Nederland werd aanvankelijk in een aantal regio's op proef 0011 als alarmnummer in gebruik genomen (details te vinden in de Lijst van historische Nederlandse netnummers § Speciale nummers). Het centrale alarmnummer werd in 1990 algemeen ingevoerd, maar het werd in 06-11 veranderd, omdat de internationale toegangscode van 09 in 00 veranderd werd. In 1997 werd het Nederlandse alarmnummer in 112 veranderd. Dit nummer is inmiddels in vrijwel alle Europese landen actief. Het wordt vaak met streepjes tussen de cijfers geschreven (1-1-2) maar het nummer moet achter elkaar worden gekozen zonder op kiestonen te wachten. Ook 06-11 werd overigens met een streepje geschreven.
In Nederland zijn ook algemene politie- en brandweernummers van kracht voor niet-spoedeisende zaken, respectievelijk 0900-8844 voor de politie, en 0900-0904 voor de brandweer.
Werking van alarmnummers.
België.
Een dringende oproep via het alarmnummer 100 of 112 komt uit in een Noodcentrale 112 (afgekort NC112; vroeger Hulpcentrum 100/112 (HC100/112) genaamd). Iedere provincie en het Brussels Hoofdstedelijk Gewest hebben hun eigen NC112 in de provinciehoofdstad, behalve Waals-Brabant, waar sinds de opdeling van de provincie Brabant in het Brussels Hoofdstedelijk Gewest, Vlaams-Brabant en Waals-Brabant nog steeds geen NC112 is opgericht. De NC112 kan onmiddellijk een ambulance, PIT-team, MUG-team of een brandweerploeg ter plaatse sturen. Indien ook politiebijstand nodig is, kunnen zij contact opnemen met het CIC van de politiediensten.
Een dringende oproep via het alarmnummer 101 komt uit in een Communicatie- en Informatiecentrum (CIC). Elke provincie en het Brussels Hoofdstedelijk Gewest heeft een CIC. De operatoren van het CIC bestaan uit burgerpersoneel en politieagenten. Het CIC beantwoordt de noodoproepen en verzorgt de dispatching. De dispatching heeft rechtstreeks contact met de politieploegen op de baan.
Het is de bedoeling dat in de toekomst het NC112 en het CIC van eenzelfde provincie samensmelten tot één noodcentrale. Hiervoor moeten wel nog heel wat aanpassingen gebeuren, zoals het samenvoegen van de verschillende meldkamers. Anno 2013 is in de provincies Vlaams-Brabant, Oost-Vlaanderen, West-Vlaanderen en Namen het fysiek samenvoegen van de twee meldkamers al voltooid.
Keuzemenu.
Vanaf 11 februari 2020 moet iedereen die in België naar het noodnummer 100/101/112 belt, eerst kiezen welke hulp nodig is. Door het indrukken van het cijfer 1 wordt men doorverbonden met de centrale voor ambulance en brandweer, door het kiezen van 2 wordt men doorverbonden met de politie (101). Hierna krijgt men iemand aan de lijn. In alle gevallen dat het noodnummer wordt gebeld, wordt er geholpen, ook als het niet lukt een keuze te maken, een verkeerde keuze wordt gemaakt of helemaal geen keuze wordt gemaakt. 
"De maatregel moet vermijden dat een oproep nog moet worden doorgeschakeld en dat er zo kostbare tijd verloren gaat. Zo blijven ook de operatoren van beide noodcentrales meer beschikbaar. Met een smartphone kan je ook de app 112 gebruiken als je in nood bent. In de app kan je voor je belt al de juiste hulpdienst kiezen", zegt Verfaillie.
Nederland.
In Nederland worden de 112-oproepen behandeld door de meldkamers van de hulpdiensten. Er is één landelijke meldkamer en zijn er meerdere regionale meldkamers.
De beller van het nummer 112 komt eerst uit bij de meldkamer van de Landelijke Eenheid in Driebergen. Tot 2017 werd er nog onderscheid gemaakt of er werd gebeld met een vaste lijn of een mobiele telefoon. Vaste lijnen kwamen toen nog direct uit bij de dichtstbijzijnde meldkamer van de hulpdiensten, terwijl mobiele oproepen eerst bij de meldkamer in Driebergen binnenkwamen en daarna doorgeschakeld werden naar de juiste regionale meldkamer. De landelijke meldkamer treedt zo op als eerste filter tegen bijvoorbeeld misbruik van het alarmnummer en ontziet zo de belasting op regionale meldkamers. Ook kan de landelijke meldkamer in tijden van grote drukte bij een regionale meldkamer, bijvoorbeeld bij een groot incident met veel 112-bellers, oproepen tijdelijk doorzetten naar een andere regionale meldkamer. Zij nemen de aanname van de noodoproepen dan tijdelijk over.
Bij binnenkomst van een 112-oproep bij de landelijke meldkamer in Driebergen vraagt de centralist welke hulpdienst men wil spreken en in welke plaats. Hierna schakelt de centralist de beller door naar de juiste regionale meldkamer. De landelijke 112-centrale in Driebergen is in alle regio's onderdeel van de regionale meldkamers van de hulpdiensten.
Het alarmnummer is altijd bereikbaar, maar uitdrukkelijk alleen voor spoedeisende hulp bedoeld. Het misbruik maken van de dienst is dan ook strafbaar. De meldkamers beschikken over de mogelijkheid om de gebruikte telefoon te identificeren. In gevallen van extreme hinder kunnen telefoonnummers of zelfs IMEI-nummers geblokkeerd worden. Zij kunnen na de blokkade niet langer meer bellen met het noodnummer 112 of zij kunnen tijdelijk uitgesloten worden van het bellen met 112.
37% van de binnenkomende gesprekken bij de alarmcentrales wordt niet doorgezet naar de hulpdiensten. Soms wordt opzettelijk vals alarm gegeven, maar ook is er vaak sprake van zogenaamde broekzakbellers. Het is altijd mogelijk 112 te telefoneren, ook met een mobiele telefoon zonder beltegoed, buiten bereik van het eigen netwerk of zonder simkaart, en er worden geen telefoonkosten in rekening gebracht. Overigens staat het gesprek, indien van toepassing, altijd op de gespecificeerde gespreksnota vermeld. Dit geldt voor het bellen via een mobiele telefoon en een vaste telefoonlijn van KPN, alsook voor internetbellen.
Spoedeisende hulp voor doven en slechthorenden kan via "0800-8112" worden ingeroepen door middel van speciale teksttelefoons, waarover degenen die het betreft reeds beschikken. Niet-spoedeisende hulp voor doven en slechthorenden met teksttelefoon gaat via "0900-1844", beide alleen in Nederland.
Toekomst.
Ambulancezorg, brandweer, Koninklijke marechaussee en politie krijgen één landelijk netwerk van tien samenwerkende meldkamers, die elkaars taken kunnen overnemen als dat nodig is en 24/7 beschikbaar en bereikbaar zijn. De centralisten en de calamiteitencoördinator worden in hun werk terzijde gestaan door de regionale beheerteams en het Meldkamer Diensten Centrum (MDC), die samen zorgen voor de continuïteit en kwaliteit van de operationele informatiesystemen op de meldkamers. Zij draaien piketdiensten om er voor te zorgen dat problemen met ICT ook ’s nachts kunnen worden opgelost.
De Landelijke Meldkamer Samenwerking (LMS) beheert dit netwerk. Begin 2023 moet het netwerk van meldkamers er zijn.
Saba, Sint Eustatius en Bonaire.
In Caribisch Nederland wordt niet 112, maar 911 gebruikt als alarmnummer (zoals in de Verenigde Staten en Canada). Iemand die 112 belt, wordt echter wel doorgeschakeld naar 911.
Storingen.
Storingen in Nederland.
Op 9 oktober 2012 kreeg men in Nederland te maken met een storing bij 112. De storing ontstond omdat er twee essentiële glasvezelverbindingen niet werkten. Door de storing kreeg 50 procent van de 112-bellers een meldtekst te horen in plaats van een centralist aan de lijn. Bellers bleven daardoor in de wacht staan.
Ook op 24 juni 2019 kreeg Nederland te maken met een storing in het netwerk van KPN, hierdoor waren 112 en 0900-8844 niet bereikbaar. Op 14 april 2023 had Nederland te maken met een storing in het netwerk van Vodafone, hierdoor kon er niet mobiel gebeld worden. Ook 112 was hierdoor slecht te bereiken.
Storingen in België.
In België kreeg op 5 april 2019 internetprovider Proximus te maken met een storing op het netwerk, waardoor veel nummers, inclusief noodnummers 100, 101 en 112 enkele uren niet bereikbaar waren.
Alarmnummers per land.
Europa.
De Europese Unie wilde een Europees alarmnummer invoeren zodat mensen die in de Europese Unie reizen niet telkens alle plaatselijke alarmnummers zouden moeten onthouden. Het nummer 112 werd door de Conférence Européenne des Administrations des Postes et Télécommunications (CEPT) aanbevolen: het is snel draaibaar op een telefoon met kiesschijf, maar kan niet zoals 111 per ongeluk worden gevormd door drie keer op het haakcontact te drukken. Het nummer 112 werd door het Europees besluit 91/396/EEG dan ook als Europees alarmnummer gekozen. De Europese richtlijn 2002/22/EG verplichtte de invoering van het nummer 112.
Het alarmnummer 112 is van kracht in elk land van de Europese Unie. In sommige andere Europese en niet-Europese landen wordt het nummer 112 ook gebruikt. Dit is in Europa het geval in Albanië, Andorra, IJsland, Kosovo, Liechtenstein, Monaco, Montenegro, Noord-Macedonië, Noorwegen, Oekraïne, San Marino, Servië, Vaticaanstad en Zwitserland. Niet (of niet geheel) in Europa liggende landen die 112 gebruiken zijn onder andere Israël, Rusland en Turkije. In sommige van de landen waar 112 van kracht is, is het het enige alarmnummer, in andere landen is 112 van kracht naast plaatselijke alarmnummers. In weer andere landen, bijvoorbeeld Australië, waar 112 geen officieel alarmnummer is, wordt 112 soms toch naar het plaatselijke alarmnummer doorgeschakeld.
De meeste mobiele telefoons hebben een vooraf geprogrammeerde lijst van alarmnummers, waar het nummer 112 meestal in zit naast andere alarmnummers zoals 911. In België en Nederland kunnen deze nummers ook gevormd worden op een mobiele telefoon zonder geldig abonnement, zonder een pincode te moeten ingeven of zonder de toetsen te moeten deblokkeren. Indien het netwerk van de eigen aanbieder niet beschikbaar is, schakelt de telefoon automatisch over op het netwerk van een concurrerende aanbieder voor een 112-oproep. In Nederland is het tevens mogelijk 112 te bellen met een mobiele telefoon zonder geldige simkaart, in België is dit niet mogelijk om misbruik tegen te gaan. Oproepen naar alarmnummers krijgen prioriteit op de gsm-netwerken. Bij oproepen via een vaste telefoonverbinding wordt het adres van de verbinding automatisch meegedeeld aan de alarmcentrale; bij mobiele oproepen wordt alvast de locatie van de gsm-mast meegedeeld, en indien technisch mogelijk ook de GPS-locatie van de telefoon; dit wordt Advanced Mobile Location (AML) genoemd.
Jaarlijks wordt op 11 februari de Europese 112-dag georganiseerd. Deze dag werd binnen de Europese Unie geïntroduceerd om het bestaan van het Europese bereik van 112 te promoten.
Noord-Amerika.
In de Verenigde Staten en Canada is 911, uitgesproken als 'nine one one', het alarmnummer. Hier zijn ook de tv-programma's "Rescue 911" en 9-1-1 naar vernoemd.
Zuid-Amerika.
In Suriname is het algemene alarmnummer voor politie en medische nood 115 en voor de brandweer 110. Er is ook nog het nummer 117 om een particuliere ambulance op te roepen.
In andere landen in Zuid-Amerika zijn andere alarmnummers in gebruik. In Brazilië, Argentinië en Chili worden de nummers 112 of 911 soms doorgeschakeld naar plaatselijke alarmnummers.
Oceanië.
In Australië is het alarmnummer 000, uitgesproken als 'triple zero'. Het nummer 112 wordt vanaf een mobiele telefoon wel naar 000 doorgeschakeld. In Nieuw-Zeeland is het alarmnummer 111.
Azië.
In de Aziatische landen zijn verschillende alarmnummers in gebruik. In India wordt het alarmnummer 112 ingevoerd dat de oude alarmnummers zou moeten vervangen; tegen 2017 zou het nummer 112 operationeel zijn.
Afrika.
Er zijn verschillende alarmnummers in gebruik in de Afrikaanse landen, waaronder soms 112.
Iridium.
Voor gebruikers van Iridium (vaak mensen op zee of in de bergen waar alleen satellietcommunicatie mogelijk is) bestaat het nummer 767 (overeenkomend met de toetsen waarop vaak SOS staat, zie naambellen). Mensen die dit nummer bellen kunnen hulp krijgen in noodsituaties op locaties waar weinig of geen signaal is voor gewone mobiele toestellen.
Intern alarmnummer.
Grote bedrijfsnetwerken hebben vaak een eigen intern alarmnummer. Dat maakt het mogelijk om met één oproep zowel de interne bedrijfshulpverleners als de externe hulpdiensten te alarmeren. Op deze manier kan ook gealarmeerd worden via telefoontoestellen waarmee niet extern gebeld mag worden. Als interne nummers vier cijfers hebben is dat vaak het nummer 2222. Meestal geeft dit nummer verbinding met de portier of receptie, die dan tevens fungeert als interne alarmcentrale.
Specifieke noodnummers.
Voor sommige specifieke (al dan niet spoedeisende) situaties zijn er specifieke noodnummers.
België.
Het koninklijk besluit betreffende de nooddiensten van 2 februari 2007 definieert de volgende noodnummers:
Opmerkelijk hierbij is dat niet alle 3-cijferige nummers het statuut van noodnummer hebben (105 is geen noodnummer) en dat sommige standaardnummers als noodnummer erkend zijn.
De wet betreffende de elektronische communicatie van 13 juni 2005 deelt de nooddiensten in twee groepen in: nooddiensten die ter plaatse hulp bieden (1-2-3-4 uit de lijst hierboven) en nooddiensten die op afstand hulp bieden (5-6-7-8-9 uit de lijst hierboven). Voor de eerste groep is het vereist om de locatie van de beller te kennen. Deze wordt bepaald op de volgende wijze:
De sleutel voor de opzoeking is dus steeds het nummer van de beller. Het nummer wordt daarom steeds aan de noodcentrale meegegeven, ook als de beller zijn nummer niet wenst te tonen.
Voor de tweede groep is er geen lokalisatie en soms (namelijk voor oproepen naar teleonthaal) ook geen presentatie van het bellende nummer.
Naast de noodnummers bestaat er in België nog een aantal speciale telefoonnummers voor hulpverlening:

</doc>
<doc id="18201" url="https://nl.wikipedia.org/wiki?curid=18201" title="Landelijk Telefoonnummer Politie">
Landelijk Telefoonnummer Politie

Het Landelijk Telefoonnummer Politie (LTP) is het algemene servicenummer 0900-8844 van de politie in Nederland. Buiten Nederland kan de Nederlandse politie bereikt worden op het nummer (+31)343-578844.
Geschiedenis.
In 1998 werd besloten om alle regionale politienummers te vervangen door één landelijk telefoonnummer, om zodoende de bereikbaarheid en de telefonische dienstverlening te verbeteren en het alarmnummer 112 te ontlasten. Als onderdeel van de invoering van het "Landelijk Telefoonnummer Politie" werd het bedrijfsproces in de regio's aangepast en werden in iedere regio servicecentra ingericht die zorg gingen dragen voor de afhandeling van LTP-oproepen uit de eigen regio. Op 27 september 2000 werd het systeem in werking gesteld.
Gebruik.
Het "Landelijk Telefoonnummer Politie" is bedoeld voor meldingen die niet spoedeisend zijn en voor informatie en advies. Het motto is dan ook: 'Géén spoed, wèl politie'. Het alarmnummer 112 is bedoeld voor de spoedeisende zaken. Indien nodig kunnen de centralisten van 0900-8844 de beller alsnog doorverbinden naar de meldkamer, als het alsnog om een spoedeisende zaak blijkt te gaan.
Voorbeelden waarbij contact opgenomen kan worden met 0900-8844: 
Doorschakeling naar regiokorps.
Een beller met een vast toestel wordt automatisch doorgeschakeld naar het dichtstbijzijnde regiokorps via postcodeherkenning door een computer. Dit geldt ook voor mensen die met een mobiel bellen via de provider KPN.
Een beller met een mobiele telefoon van een andere provider dan KPN wordt via het KLPD in Driebergen aan de hand van spraakherkenning naar de juiste regio doorverbonden. Het personeel van de servicecentra kan burgers daarnaast altijd nog handmatig naar een regio doorverbinden.
Alle medewerkers van de servicecentra werken in een politie-uniform. Een groot deel daarvan is tevens buitengewoon opsporingsambtenaar en is daardoor bevoegd om (naast het werk aan de telefoon) bijvoorbeeld aangiftes op te nemen, iemand te fouilleren of bekeuringen uit te schrijven. Naast de opsporingsbevoegdheid die deze personen genieten, hebben zij veel kennis van het Wetboek van Strafrecht, waardoor zij in staat zijn te fungeren als vraagbaak op strafrechtelijk gebied.
Een aantal politieregio's heeft de servicecentra samengevoegd. Zo werken de regio's Gooi en Vechtstreek en Flevoland al sinds november 2006 met een gezamenlijk Interregionaal Teleservice Centrum (ITC) in Hilversum. In 2010 is het Noordelijk Politie Service Centrum van start gegaan dat voor de regio's Groningen, Drenthe en Friesland de opvang van 0900-8844-gesprekken verzorgt.
Tarief.
Aanvankelijk waren de kosten ƒ0,30 (later €0,13) per minuut. Na protesten uit onder meer de Tweede Kamer werd het tarief per 1 mei 2002 verlaagd.
Wanneer 0900-8844 met een vaste telefoon wordt gebeld geldt het normale tarief voor bellen naar een vaste telefoon. In het geval van mobiel bellen naar het nummer kunnen de kosten hoger uitvallen. Per provider verschilt het wat moet worden betaald voor het bellen naar een zogeheten 'servicenummer'. Naast het gewone tarief moet dan ook nog een bedrag worden betaald om naar een servicenummer te bellen en er kan ook nog een starttarief in rekening gebracht worden.

</doc>
<doc id="18203" url="https://nl.wikipedia.org/wiki?curid=18203" title="Tuinieren">
Tuinieren

Tuinieren is het op kleine schaal kweken en telen van planten voor voedsel of pracht. Het gebied waar dit gebeurt, wordt tuin of soms hof genoemd. 
Het voornaamste verschil met de tuinbouw is dat tuinieren voornamelijk recreatief wordt gedaan. Voor veel mensen werkt tuinieren ontspannend. Iemand die beroepshalve een tuin aanlegt of onderhoudt is een hovenier, tuinier of tuinman.
Tuinieren is onderhevig aan de tijdsgeest en mode. In de jaren 1970 was een tuininrichting met bielzen populair, naar het idee van Mien Ruys.

</doc>
<doc id="18204" url="https://nl.wikipedia.org/wiki?curid=18204" title="Succulent">
Succulent

Een succulent of vetplant is een plant die water opslaat in een deel van zijn lichaam. Dit kan zowel in de wortel, stengel of het blad gebeuren en dan spreekt men respectievelijk van knol-, stam of bladsucculenten. De meeste succulenten zijn te herkennen aan hun dikke, vlezige weefsels. De naam succulent komt van het Latijnse woord "sucus", dat "sap" betekent.
Er bestaan tientallen plantenfamilies die succulente soorten hebben. Het meest bekend zijn waarschijnlijk de cactussen, die allemaal tot de familie "Cactaceae" behoren. Er zijn enkele cactus-soorten met dunne bladeren en een nauwelijks verdikte stam ("Pereskia") en alle overgangen tot cactussen zonder bladeren met sterk verdikte stengels. 
Een ander voorbeeld van een succulente plantenfamilie is de ijskruidfamilie ("Aizoaceae") die misschien méér soorten bevatten dan alle andere succulenten tezamen, de cactussen uitgezonderd.
Succulenten hebben speciale structuren ontwikkeld om water in hun lichaam op te slaan, meestal als aanpassing tegen droogte. De meeste soorten worden daarom xerofyten genoemd: planten die kunnen gedijen in zeer droge streken. Evolutie en geografische verspreiding hebben ervoor gezorgd dat elke succulent zich aan zijn eigen omgeving heeft aangepast. Dit resulteert in een grote verzameling unieke vormen.
Veel vetplanten zijn zogenaamde CAM-planten (CAM = Crassulacean acid metabolism), die, om overmatige verdamping te voorkomen, hun luchtspleten overdag gesloten houden. 'S Nachts openen de luchtspleten zich, waardoor de plant koolstofdioxide kan opnemen en opslaan in het celvloeistofblaasje als appelzuur, dat overdag weer koolstofdioxide afgeeft voor fotosynthese. Hierdoor is de plant 's nachts zuur en verandert hij in een neutrale of zelfs alkalische richting wanneer de dag komt. De hoeveelheid koolstofdioxide die een plant kan opslaan in het celvloeistofblaasje is echter relatief klein. Om deze reden blijft de hoeveelheid fotosynthese van CAM-planten vrij laag.
Diversiteit.
Succulenten komen niet alleen in de woestijn en andere droge gebieden voor. In België en Nederland vindt men muurpeper langs snelwegen of in de duinen, dat is slechts een van de lokale succulenten die zich aangepast hebben aan droge zandgrond en aan hogere zoutgehalten van de bodem. Ook andere gespecialiseerde zoutplanten (halofyten) zijn (enigszins) succulent, bijvoorbeeld zeekraalsoorten, zeepostelein en stekend loogkruid. In de Alpen zijn op rotswanden verschillende "Sempervivum"-soorten te vinden. Het is echter in Amerika en Afrika dat de meeste en de opvallendste succulenten voorkomen: van de gigantische saguaro's in Mexico tot de weinig opvallende en op steentjes lijkende "Lithops"-soorten in Zuid-Afrika.
Hobby.
Sommige plantenliefhebbers houden zich met cactussen en andere vetplanten bezig. Er wordt gezaaid, jonge plantjes worden uitgewisseld en er worden planten van kwekerijen gekocht. Verenigingen van liefhebbers zien erop toe dat er geen wilde of geïmporteerde planten verkocht worden, en stimuleren mensen om de natuur te respecteren en planten te laten staan waar ze groeien. Het is echter ook wel anders geweest: planten werden meegenomen uit de natuur en verkocht in kwekerijen en op beurzen.
"Sempervivum"-soorten uit de Alpen kunnen worden aangeplant in een winterharde rotstuin. In Spanje groeien succulenten in plantsoenen en tuinen, maar ook verwilderde schijfcactussen ("Opuntia") en aloë-soorten komen daar voor.
Een probleem voor de natuurlijke habitats van sommige planten is de mondiale bevolkingstoename: grote gebieden waar vroeger populaties van succulenten groeiden, hebben plaatsgemaakt voor stedenbouw en landbouw.

</doc>
<doc id="18207" url="https://nl.wikipedia.org/wiki?curid=18207" title="Lijst van gebieden waar een staatsgrens doorheen loopt">
Lijst van gebieden waar een staatsgrens doorheen loopt

Onderstaande lijst vermeldt gebieden die doorsneden worden door één of meer landsgrenzen. De meeste dragen aan weerszijden van de grens dezelfde naam, eventueel vertaald. In een aantal gevallen worden een of meer gebiedsdelen voorzien van een voorvoegsel zoals West-, Oost-, Voor-, Achter- et cetera. Natuurlijke geografische eenheden (gebergten, woestijnen, et cetera) zijn uitgesloten van deze lijst; grotere gebergten liggen immers bijna per definitie in verscheidene landen omdat ze dikwijls bij uitstek een grensfunctie hebben. Hetzelfde geldt voor veel wateren en woestijnen.
Eilanden waar een staatsgrens overheen loopt.
"Zie ook Lijst van verdeelde eilanden"

</doc>
<doc id="18210" url="https://nl.wikipedia.org/wiki?curid=18210" title="Wetten van Maxwell">
Wetten van Maxwell

De wetten van Maxwell, ook wel maxwellvergelijkingen of maxwelltheorie genoemd, zijn de vier natuurkundige wetten van het elektromagnetisme, de theorie van elektrische en magnetische velden en elektromagnetische straling zoals licht.
Geschiedenis.
De wetten werden in 1865 geformuleerd door James Clerk Maxwell met 20 vergelijkingen in 20 variabelen. In 1884 werd een veel kortere notatie, die gebruik maakte van vectoranalyse, geïntroduceerd door Oliver Heaviside en Josiah Willard Gibbs. Heaviside leidde uit de wetten van Maxwell de telegraafvergelijkingen af: twee formules die het gedrag van elektrische signalen in een transmissielijn beschrijven.
Aan het einde van de 19e eeuw werd aangenomen dat de wetten van Maxwell alleen golden in het ruststelsel van de ether, het medium waardoor het licht verondersteld werd zich voort te planten, maar waarvan de aard onderwerp van discussie was. Toen het experiment van Michelson en Morley in 1887, dat bedoeld was om de snelheid van de aarde door de ether te meten, op een snelheid nul uitkwam en zodoende de aanwezigheid van deze ether niet kon vaststellen, werden alternatieve verklaringen gezocht door Hendrik Antoon Lorentz en anderen. Dit leidde uiteindelijk tot de speciale relativiteitstheorie van Albert Einstein, waarin de afwezigheid van een absoluut ruststelsel (ether) werd gepostuleerd en waarin de maxwellvergelijkingen in elk inertiaalstelsel hetzelfde waren.
In de jaren 20 van de 20e eeuw toonden Theodor Kaluza en Oskar Klein aan dat de vergelijkingen van Maxwell verkregen kunnen worden uit die van de algemene relativiteitstheorie als de vierdimensionale ruimtetijd uitgebreid wordt met een extra dimensie. Deze theorie staat bekend als Kaluza-Klein-theorie, en hoewel er technische problemen met deze theorie zijn, vormen dergelijke methoden om verschillende krachten te unificeren een belangrijk onderzoeksgebied in de moderne natuurkunde.
Wiskundige formulering.
Algemeen.
De maxwellvergelijkingen voor het elektrische en magnetische veld in de aanwezigheid van willekeurige media (materialen), ladingen en stromen zijn (met gebruikmaking van de operatoren formula_1 voor divergentie en formula_2 voor rotatie):
Hierin staat E voor de elektrische veldsterkte en B voor de magnetische inductie, die de krachten bepalen die elektrische lading, respectievelijk elektrische stroom ondervinden. De daarmee samenhangende D (diëlektrische verplaatsing) en H (magnetische veldsterkte) geven aan hoe materie (of, bij afwezigheid daarvan, vacuüm) reageert op de aanwezigheid van E en B. Het verband tussen beide soorten grootheden wordt door "materiaalvergelijkingen" bepaald:
P en M heten de polarisatie resp. magnetisatie van de materie, en zijn van het materiaal afhankelijke functies van E resp. B.
formula_5 en formula_6 heten respectievelijk de elektrische veldconstante en de magnetische veldconstante: formula_7
en formula_8
Het symbool ρ staat voor de elektrische ladingsdichtheid en J voor de elektrische stroomdichtheid. Van (2) en (4) is de rechterzijde nul, waarmee wordt uitgedrukt dat de magnetische ladingsdichtheid en magnetische stroomdichtheid nul zijn, ofwel dat magnetische monopolen niet bestaan: magnetische veldlijnen vormen gesloten krommen. Wat we bij een magneet de polen noemen, zijn slechts de plaatsen waar de veldlijnen het materiaal verlaten.
Door op beide leden van (3) de divergentie-operator toe te passen, en (1) daarin in te vullen, volgt een uitdrukking voor het behoud van lading:
De wetten van Maxwell vormen een samenvatting van enkele eerder afzonderlijk geformuleerde wetten:
In lineaire media.
"Lineaire media" zijn materialen waarin D evenredig is met E en H met B. De relaties tussen deze grootheden kunnen dan worden geschreven als
met formula_12 de elektrische permittiviteit en formula_13 de magnetische permeabiliteit van de materie. De maxwellvergelijkingen kunnen in dit geval in termen van uitsluitend E en B worden uitgedrukt:
of in integraalvorm:
met formula_14 de elektrische flux, formula_15 de magnetische flux, formula_16 de elektrische stroom en formula_17 de elektrische spanning. Verder is formula_18 een gesloten oppervlak dat de lading formula_19 volledig omsluit en is formula_20 een gesloten pad dat de flux formula_14 of formula_15 volledig omsluit.
In vacuüm.
Een bijzonder geval van een lineair medium is het vacuüm, waar geen ladingen en stromen aanwezig zijn en geen polarisatie en magnetisatie plaatsvinden (ρ = 0, J = 0, P = 0, M = 0). De maxwellvergelijkingen kunnen nu vereenvoudigd worden tot
Dit stelsel vergelijkingen heeft eenvoudige oplossingen in de vorm van lopende sinusoïdale golven, waarin de richtingen van het elektrische en magnetische veld loodrecht op elkaar en op de voortplantingsrichting staan. De snelheid waarmee de golven zich voortbewegen, is
Maxwell ontdekte dat dit precies de lichtsnelheid in vacuüm is, en dat licht dus een vorm van elektromagnetische straling is.
Relativistische formulering.
In de speciale relativiteitstheorie zijn het elektrische en het magnetische veld onderdelen van één grootheid, de elektromagnetische veldtensor. Deze is gedefinieerd als
Verder definiëren we de duale tensor als
en de ladingsdichtheid-viervector als
De maxwellvergelijkingen kunnen nu, gebruikmakend van de einstein-sommatieconventie, worden geschreven als
Eenvoudiger wordt het als we gebruikmaken van de elektrische potentiaal "V" en de magnetische potentiaal A. Ook deze kunnen we als een viervector schrijven, de vierpotentiaal:
We kunnen "A"μ zodanig kiezen dat hij voldoet aan een bepaalde voorwaarde, de "Lorenz-ijk":
Onder deze voorwaarde kunnen we de maxwellvergelijkingen in één vergelijking in hun elegantste vorm schrijven:
Hierin is de operator formula_31, de d'Alembertiaan genaamd, de relativistische uitbreiding van de Laplaciaan (formula_32), gedefinieerd als

</doc>
<doc id="18211" url="https://nl.wikipedia.org/wiki?curid=18211" title="Cabaretier">
Cabaretier



</doc>
<doc id="18215" url="https://nl.wikipedia.org/wiki?curid=18215" title="Hendrik Antoon Lorentz">
Hendrik Antoon Lorentz



</doc>
<doc id="18218" url="https://nl.wikipedia.org/wiki?curid=18218" title="Abortus">
Abortus

Abortus, abortus (arte) provocatus (Latijn: "aboriri", vergaan of verloren gaan en "provocare", oproepen), abortus provocatus lege artis, opzettelijke vruchtafdrijving of zwangerschapsafbreking, is het voortijdig afbreken van een zwangerschap door (medisch) ingrijpen. In het Nederlands wordt meestal kortweg de term abortus gebruikt voor deze handeling. Incidenteel wordt de term abactio gebruikt bij een opgewekte abortus of "partus" (bevalling).
Het woord abortus betekent in de medische terminologie voortijdige geboorte of miskraam. Een miskraam wordt door medici dan ook wel aangeduid als een spontane abortus.
Over de hele wereld worden per jaar ongeveer 44 miljoen abortussen uitgevoerd waarvan net iets minder dan de helft op onveilige wijze. Legale abortus in landen met goede medische voorzieningen wordt beschouwd als een vrij veilige medische handeling.
Doordat abortus ook dikwijls in de illegaliteit plaatsvindt onder slechte omstandigheden is abortus wereldwijd echter verantwoordelijk voor ongeveer 70.000 moedersterftes en 5 miljoen ziekenhuisopnames van moeders per jaar. Deze cijfers zijn wat betreft de laatste jaren vrij stabiel.
Over de hele wereld zijn er uitgesproken verschillen wat betreft de incidentie van abortus, de wettelijke omkadering ervan, de culturele betekenisgeving en de plaats die aan abortus gegeven wordt in religieuze beschouwingen. Landen waar abortus legaal is, bouwden hun betreffende wetgeving op een aantal welbepaalde criteria die kunnen gaan van incest of verkrachting, over misvorming van de foetus, een hoge kans op een handicap, de gezondheid van de moeder die in gevaar is, tot socio-economische factoren. Op veel plaatsen is abortus een controversieel thema waarbij wettelijke, morele, ethische en medische argumenten worden ingezet.
Zwangerschapsduur.
De zwangerschapsduur wordt gesteld op de postmenstruele leeftijd (tijd sinds de laatste menstruatie). Deze leeftijd is ongeveer twee weken meer dan de conceptionele leeftijd (leeftijd vanaf de bevruchting).
In België is abortus provocatus volgens de huidige wetgeving onder bepaalde voorwaarden niet strafbaar tot 12 weken zwangerschap. Voorbij de 12e zwangerschapsweek tot aan de geboorte, is het niet strafbaar indien de zwangerschap een "ernstig gevaar" inhoudt voor de gezondheid van de vrouw of indien vaststaat dat het kind dat geboren zal worden, zal lijden aan een "uiterst zware ongeneeslijke kwaal".
In Nederland is abortus provocatus onder bepaalde voorwaarden toegestaan tot de foetus levensvatbaar is buiten het moederlichaam. Dit wordt door de Nederlandse overheid op basis van de huidige stand van de wetenschap geïnterpreteerd als een zwangerschapsduur van 24 weken. Volgens de overheid houden Nederlandse artsen veelal een veiligheidsmarge aan omdat ze er zeker van willen zijn binnen de termijn te blijven, waardoor in de praktijk veelal een zwangerschapsduur wordt aangehouden van 21 weken en enkele dagen.
De onderste grens van levensvatbaarheid daalt door de vooruitgang die geboekt wordt in de neonatologie. De twee jongste kinderen die als prematuren geboren werden zijn waarschijnlijk James Elgin Gill (geboren op 20 mei 1987 in Ottawa, Canada, na 21 weken en 5 dagen zwangerschap) en Amillia Taylor (geboren op 24 oktober 2006 in Miami, Florida, na 21 weken en 6 dagen zwangerschap). Beiden werden minder dan 20 weken na de bevruchting geboren en groeiden uit tot gezonde kinderen.
Medische methoden.
De hele geschiedenis door hebben vrouwen een beroep gedaan op abortus, via zeer diverse methodes. Tegenwoordig kan het middels medicatie, een gynaecologische of een chirurgische ingreep.
Abortuspil.
De abortuspil (mifepriston, oorspronkelijk gekend als RU 486) wordt sinds 1 februari 2000 in Nederland gebruikt en kan ingenomen worden tot 63 dagen na de eerste dag van de laatste menstruatie (= 5 weken over tijd). Deze pil maakt in 83% van de gevallen het embryo los van de baarmoederwand en veroorzaakt een abortus. Gecombineerd met een lage dosis prostaglandinen wordt het percentage verhoogd tot 96%. 1 à 3 dagen later wordt dan misoprostol toegediend om weeën op te wekken.
Zuigcurettage.
Bij zuigcurettage wordt de foetus uit de baarmoederholte verwijderd door middel van een buisje verbonden met een vacuümpomp. Deze methode is enkel geschikt tot 12 weken zwangerschap bij een vrouw die nog geen kinderen heeft gehad en tot 14 weken bij een vrouw die wel al kinderen heeft gebaard, omdat hierna de lichaamsdelen van de foetus te omvangrijk worden om door het buisje te passeren.
Bij een zuigcurettage die toegepast wordt bij een vrouw die 16 dagen tot 14 weken zwanger is, gebeurt de ingreep soms onder narcose omdat hierbij vaak de baarmoederhals wordt opgerekt. Deze ingreep duurt ongeveer 15 minuten. De vrouw kan meestal dezelfde dag nog naar huis. Heel vaak wordt de ingreep poliklinisch uitgevoerd onder plaatselijke verdoving. In dat geval kan de vrouw na een paar uur naar huis.
Prostaglandinebehandeling.
Bij een prostaglandinebehandeling die doorgaans bij een zwangerschapsduur van meer dan 13 weken wordt toegepast, maakt de arts het vruchtvlies stuk, zodat het vruchtwater wegloopt en de vrucht in de baarmoeder sterft. De vrouw krijgt vervolgens weeënopwekkende prostaglandinen ingespoten waardoor ze na 6 tot 12 uur een niet meer in leven zijnde foetus baart. Tijdens deze behandeling krijgt ze valium toegediend, zodat het niet te pijnlijk is.
Dilatatie en evacuatie.
Dilatatie en evacuatie (D&amp;E) of embryotomie wordt vanaf de twaalfde tot de vierentwintigste week van de zwangerschap toegepast. Na plaatselijke- of algehele verdoving wordt de baarmoederhals met dilatatoren (oprekkers) verwijd. Met prostaglandines (meestal misoprostol) kan dit worden vereenvoudigd. In de meeste gevallen sterft de foetus door toediening van prostaglandines. De arts kan er ook voor kiezen om het hart van de foetus met kaliumchloride te injecteren. Daarna wordt de baarmoeder met behulp van een tang geheel leeggehaald.
Keizersnede.
Als abortus provocatus niet kan worden uitgevoerd door dilatatie en evacuatie, dan wordt de vrucht bij grote uitzondering door middel van keizersnede verwijderd.
Geïmproviseerde methoden.
Wanneer geen medische methoden beschikbaar zijn worden diverse risicovolle en slecht werkzame methoden gebruikt om te proberen een zwangerschap af te breken. Voorbeelden hiervan zijn om zichzelf van de trap gooien of met klysma zeepsop in de baarmoeder spuiten. Daarnaast bestaan er illegale aborteurs, in Nederland vroeger ook wel eufemistisch "engeltjesmakers" genoemd, die tegen betaling bijvoorbeeld de breinaaldmethode toepassen waarbij door met een breinaald in de vagina en baarmoedermond te steken een abortus geprobeerd wordt op te wekken, met de nodige complicaties.
Aan deze schadelijke praktijken komt over het algemeen een einde zodra abortus gelegaliseerd wordt, hoewel er altijd vrouwen zijn die zich schamen voor een ongewenste zwangerschap en deze buiten het medische circuit proberen te beëindigen. In diverse landen, waaronder Nederland, kunnen artsen echter, in het geval van jonge meisjes die hun zwangerschap niet durven te bespreken met hun ouders, besluiten om abortus uit te voeren zonder medeweten van de ouders en daarmee zonder hun toestemming.
Mogelijke complicaties.
Risico's.
De veiligheid van een zwangerschapsafbreking en dus het voorkomen van complicaties staat of valt met de omstandigheden waarin deze plaatsvond alsook met de manier waarop dit gebeurde. In landen waar abortus op een medisch correcte wijze wordt uitgevoerd, ligt de complicatiegraad lager dan 1%. De Wereldgezondheidsorganisatie wijst regelmatig op het belang van een juiste handelswijze in een goede context door geschoolde mensen om het aantal onveilige abortussen te doen verminderen. Complicaties die zouden kunnen optreden, zijn infecties, bloedingen, een perforatie van de baarmoeder, bloedstollingsstoornissen of een cervixscheur. Het meest voorkomende verschijnsel na een abortus is een paar dagen sterker dan normaal vloeien. Het gebruik van een maandverband is dan meestal voldoende.
Lichamelijke gezondheid.
Een aantal zogenaamde risico's verbonden aan abortus werden de wereld ingestuurd door anti-abortusgroeperingen maar blijken niet gestaafd te zijn door wetenschappelijk onderzoek. Zo zou abortus in verband staan met borstkanker. Verschillende studies hebben deze link onderzocht en kwamen tot de conclusie dat deze relatie niet bestaat. Een groot aantal organisaties en belangengroepen, waaronder de Wereldgezondheidsorganisatie, het Amerikaanse National Cancer Institute, de American Cancer Society, de Britse Royal College of Obstetricians and Gynaecologists en het American Congress of Obstetricians and Gynecologists zijn allen duidelijk in hun aanbeveling dat abortus geen borstkanker veroorzaakt.
Geestelijke gezondheid.
Evenzo toont huidig wetenschappelijk onderzoek aan dat abortus geen significante problemen op het vlak van de geestelijke gezondheid oplevert, wat zowel de American Psychological Association, het Britse National Collaborating Centre for Mental Health en de Royal College of Psychiatrists onderschrijven. Uiteraard kan de beslissing tot abortus zwaar en stresserend zijn en kan een vrouw daarbij negatieve gevoelens, spijt of schuld ervaren. Meestal is het evenwel opluchting die overheerst. Waar een correlatie zou zijn tussen abortus en langdurige mentale moeilijkheden, is deze steeds te verklaren door al bestaande geestelijke problemen en vooral door de sociale context. Daarenboven moet worden gewezen op het feit dat ook vrouwen die hun zwangerschap uitdragen en een kind ter wereld brengen, vatbaar zijn voor psychologische problemen.
De Amerikaanse anti-abortusactivist David Reardon en zijn Elliot Institute spreken deze bevindingen tegen, dikwijls op basis van onderzoeken die door de medische wereld als controversieel worden beschouwd. Heel wat anti-abortusgroepen spreken van een zogenaamd post-abortus syndroom, een apart ziektebeeld met zeer diverse, zware symptomen. Hoewel geen enkele nationale of internationale beroepsgroep van psychologen of psychiaters deze term erkent en het nooit werd opgenomen in het standaardwerk "Diagnostic and Statistical Manual of Mental Disorders" DSM-5 of in de ICD-10 lijst van psychiatrische aandoeningen, blijft het begrip heel wat debatten beheersen.
Geschiedenis.
Vanaf de oudheid tot heden komt het voor dat sommige zwangere vrouwen om diverse redenen een zwangerschap proberen af te breken. Vanouds bestaan hiertegen ook verbodsbepalingen. Voor de joden gold en geldt in dit verband het zesde gebod: "Gij zult niet doodslaan". Al in de eed van Hippocrates (Griekenland, omstreeks 400 v.Chr.) wordt abortus genoemd: artsen beloofden in deze eed nooit een miskraam op te zullen wekken bij een vrouw. Hoewel Hippocrates dus duidelijk een tegenstander was, blijkt hieruit wel dat mannen of vrouwen soms een abortus wensten en dat er ook methoden waren waarmee een abortus werd geprobeerd op te wekken.
Het is bekend dat in bepaalde perioden van de geschiedenis van het Romeinse Rijk abortus provocatus ook voorkwam, hoewel bepaalde keizers dan weer een verbod op abortus uitspraken. De komst van het christendom maakte definitief een einde aan de legale abortus provocatus (letterlijk kunstmatig opgewekte abortus) in het Romeinse Rijk.
Bij de Maya's en verschillende Indianenstammen kwamen kinderoffers voor, waarbij ook ongeboren baby's gedood werden als genoegdoening voor de goden van de zon en de maan. In het oude Japan en China kwam abortus in bepaalde kringen ook voor, hoewel vaak in een zeer vroeg stadium van de ontwikkeling van het ongeboren kind.
Onder invloed van het christendom werd abortus in Europa gezien als een vorm van moord. Dit gold vanaf de bevruchting, maar na meerdere weken zwangerschap trad de verzwarende omstandigheid in dat het slachtoffer een ongedoopte ziel had en dus verdoemd was. Volgens de kerkvaders hadden mannelijke foetussen vanaf de veertigste dag een ziel en vrouwelijke vanaf de tachtigste dag. De straffen en executiemethodes waren daarom bijzonder zwaar, tot verdrinken in een zak (al dan niet met een dier), levend begraven of spietsen op een paal.
Het Franse Strafwetboek van 1791 maakte van abortus een afzonderlijk misdrijf, waarop niet langer de doodstraf stond. Dit kreeg navolging in het Verenigd Koninkrijk (1803) en andere landen, maar de strafmaat werd later weer aangescherpt. Vanaf 1880 kende West-Europa een grote toename van het aantal abortussen door nieuwe technieken en medicijnen.
In de 20e eeuw probeerden verschillende ideologieën, zoals het liberalisme, nationaalsocialisme, communisme en socialisme, vaak met succes, een einde te maken aan het verbod op abortus.
In het nationaalsocialistische Duitsland onder heerschappij van dictator Hitler, werd de nadruk gelegd op de noodzaak van veel zogenaamd goede Germaanse kinderen. Abortus van misvormde of zieke baby's werd vanaf 1935 toegestaan en ook onder dwang uitgevoerd om de wetenschappelijke drogreden het Germaanse ras te verbeteren en onnodige verzorgingskosten voor de nationaalsocialistische volksstaat te beperken. Ook werd aan zwangere zogenaamde "Ostarbeiterinnen" (Slavische gast- en dwangarbeidsters) de mogelijkheid tot abortus aanbevolen.
In vele communistische landen, en vooral in de Volksrepubliek China (eenkindpolitiek, ingevoerd in 1979), vonden gedwongen abortussen plaats om de groei van de menselijke bevolking in hun land te beperken en te beheersen. Hier werd het belang van het land vóór het belang en de wens van het individu geplaatst, iets wat in de westerse wereld door veel mensen als moreel verwerpelijk beschouwd wordt. In 2016 werd de eenkindpolitiek in China beëindigd.
In vrijwel alle landen was het plegen van door een vrouw gewenste abortus tot in de jaren 1960 bij wet verboden, met uitzondering van de Sovjet-Unie (vanaf 1920, behalve in de periode onder Stalin van 1936 tot 1955), het Oostblok (bijvoorbeeld Polen vanaf 1932 tot 1993) en nazi-Duitsland (vanaf 1935). Vanaf de jaren 1960 werd abortus in verschillende westerse landen gelegaliseerd (Verenigd Koninkrijk (1967), Frankrijk (1975), Nederland (1981), België (1990)), waardoor het onder bepaalde omstandigheden mogelijk is een zwangerschap binnen een bepaalde termijn af te laten breken door een arts. In het van oudsher katholieke Ierland zorgde de dood van de vijftienjarige Ann Lovett in 1984 voor een publiek debat over abortus. In december 2018 werd een wet aangenomen waarbij vrouwen tot de twaalfde week van de zwangerschap een abortus kunnen ondergaan.
Onder meer diverse christelijke en joodse groeperingen verzetten zich in diezelfde periode van de 20e eeuw tegen het legaliseren van abortus en blijven dit doen.
In Frankrijk stemde in maart 2024 de gezamenlijke Tweede en Eerste Kamer op een speciale zitting voor opname van het recht op abortus voor vrouwen in de Grondwet.
Abortuscijfers.
In 2008 werd van alle zwangerschappen ongeveer één op de vijf beëindigd door middel van abortus provocatus. In cijfers werden er in 2008 wereldwijd naar schatting 43,8 miljoen abortussen uitgevoerd. Eerdere schattingen kwamen eerder uit op 41,6 miljoen (2003) en 45,6 miljoen (1995). In Europa werden in 2007 naar schatting meer dan 1,2 miljoen abortussen uitgevoerd.
In 2008 werd van alle zwangerschappen ongeveer één op de vijf beëindigd door menselijk ingrijpen. In 2021 waren dat er ongeveer 3 op de 10 gemeten op alle zwangerschappen en 6 op de 10 van door de zwangere vrouw niet geplande zwangerschappen.
Gewenste abortus in landen met goede medische voorzieningen, uitgevoerd op een veilige wijze, wordt beschouwd als een vrij veilige medische handeling, onafhankelijk van wetgeving rondom de handelwijze. Volgens schattingen over het jaar 2012 moeten in ontwikkelde landen echter ongeveer 7 miljoen vrouwen per jaar naar het ziekenhuis vanwege medische klachten na een onveilig uitgevoerde abortus.
Doordat abortus ook dikwijls in de illegaliteit plaatsvindt onder slechte hygiënische en medische omstandigheden, door ongeschoolde personen, is abortus wereldwijd echter verantwoordelijk voor ongeveer 70.000 sterfgevallen en 5 miljoen ziekenhuisopnames van vrouwen per jaar. Deze cijfers waren tot het jaar 2012 vrij stabiel. Onderzoek uitgevoerd in het jaar 2020 komt op een percentage dat ligt tussen de 4,7% - 13% sterfgevallen door abortus bij alle zwangere vrouwen.
Ongeveer de helft van de abortussen worden medisch correct uitgevoerd, met voldoende voorlichting voor de ingreep en in klinieken met bekwaam personeel en medische apparatuur. In de andere helft van de gevallen wordt hier niet aan voldaan. Vooral in ontwikkelingslanden, waar 85% van alle abortussen plaatsvinden, wordt meer dan de helft van deze ingrepen onveilig uitgevoerd. Dit cijfer wordt enigszins geflatteerd omdat de Wereldgezondheidsorganisatie (WHO) ervan uitgaat dat de ruim 10 miljoen ingrepen in Oost-Azië, inclusief de Volksrepubliek China, allemaal veilig worden uitgevoerd vanwege staatsklinieken die ruimschoots aanwezig en toegankelijk zijn. Jaarlijks komen zo'n 47.000 vrouwen om na een onveilige ingreep. Anno 2021 wordt 97% van de onveilige abortussen uitgevoerd in ontwikkelende landen.
Omdat absolute abortuscijfers worden beïnvloed door de factor bevolkingsgroei, wordt het aantal abortussen vaak berekend per 1000 vrouwen in de leeftijdscategorie 15-44 jaar. Mondiaal werden er naar schatting per 1000 vrouwen 28 abortussen uitgevoerd in 2008, nadat dit aantal in 1995 op 35 abortussen per 1000 vrouwen lag. Het aantal abortussen per 1000 vrouwen bedraagt circa 24 in ontwikkelde landen en 29 in ontwikkelingslanden en ligt gemiddeld niet lager in landen die abortus wettelijk beperken of verbieden dan in landen waar het uitvoeren van gewenste abortus niet strafbaar is, of alleen onder bepaalde omstandigheden. In België vonden 9,3 abortussen plaats per 1000 vrouwen, vergelijkbaar met 9 per 1000 in Nederland volgens statistieken daterend uit 2011.
Ethische posities.
Medische ethiek en abortus.
Er bestaat geen overeenstemming over abortus als medische ingreep op ethische gronden. Hippocrates vroeg rond 400 v.Chr. in zijn eed aan zijn leerlingen nooit een vrouw een instrument voor te schrijven om een miskraam op te wekken. In de medische ethiek gaat het traditioneel om een bezinning op het morele handelen binnen de gezondheidszorg, die gericht is op het genezen, het verzachten van lijden en het verzorgen van de zieke of gehandicapte mensen, alsook op het voorkomen en het uitbannen van ziekten. Er hebben zich ingrijpende verschuivingen voorgedaan binnen de medische specialismen en het medische werkterrein is daardoor enorm vergroot. Medische ingrepen in het beginnende leven zijn daardoor betrekkelijk nieuw. Normatieve uitgangspunten voor de bepaling van wat hier goed of kwaad is, zijn onder invloed van de secularisatie bovendien minder algemeen aanvaard, waardoor een libertaire uitkomst, in de zin dat een ieder zijn eigen oordeel maar moet volgen, een voor de hand liggende uitkomst vormt. Niettemin zijn er ook filosofische scholen, zoals het communeautarisme, die vinden dat de samenleving en dus de politiek zich ook dan oordelen moet blijven vormen. De medisch-ethische grenzen voor het uitvoeren van een abortus worden zo enerzijds juridisch nog steeds gefixeerd, maar zullen in de ogen van anderen arbitrair blijven.
Jodendom en abortus.
Het jodendom gaat ervan uit dat het embryo in de moederschoot al als mens moet worden beschouwd. Het menselijk leven moet dus geëerbiedigd worden vanaf de conceptie. Binnen het jodendom zijn er ten aanzien van ethische dilemma's die met abortus samenhangen, niettemin meerdere standpunten met betrekking tot de beschermwaardigheid van het leven in de moederschoot te onderscheiden, zoals het tijdstip van veertig dagen of dat van twee maanden, als het moment waarop het menselijk leven herkenbaar zou zijn. Volgens de joodse wet is abortus alleen bespreekbaar als er een conflict ontstaat tussen het leven van de moeder en het ongeboren kind. Niet de vrouw, de arts of de joodse Wet, maar de maatschappij (het volk) is dan het meest gezaghebbend in het al dan niet toestemming geven tot abortus.
Christendom en abortus.
De Katholieke Kerk en de meeste overige stromingen van het christendom, gaan uit van een moreel beginsel en vinden abortus niet alleen immoreel, maar ook een vorm van moord. Zij gaan ervan uit dat het menselijk leven begint van bij de conceptie, omdat de bevruchte eicel al het genetische materiaal bezit dat nodig is voor de verdere ontwikkeling en de chromosomenstructuur na de bevruchting compleet is en specifiek menselijk qua aantal, vorm en functioneren. Het ongeboren kind heeft volgens hen dan ook de status van een mens en dient de daarbij horende rechten op bescherming te hebben. Het verzet van de Katholieke Kerk tegen abortus kent een lange geschiedenis en is zowel gebaseerd op het natuurrecht als volgens de door de Kerk gebruikte personalistische ethiek. Het Canoniek recht veroordeelt abortus op straffe van excommunicatie (CIC 1398). Reeds in de 2e eeuw vermeldt de "Didachè" dat het niet is toegestaan de foetus te doden door abortus of een pasgeboren kind te laten sterven. In de loop der eeuwen is dit standpunt vele malen herhaald door kerkvaders en pausen. In de 20e eeuw werd het onder andere bevestigd in de encycliek "Casti Connubii", in het door de Congregatie voor de Geloofsleer gepubliceerde document "Declaratio de abortu procurato" (1974) en in de instructie "Donum Vitae" (1987). Paus Johannes Paulus II behandelde het onderwerp van abortus in 1995 in de encycliek "Evangelium Vitae".
Niettemin vond er in het vroege middeleeuwse christendom nog discussie plaats - vergelijkbaar met die binnen de islam - over de vraag vanaf wanneer de vrucht een ziel heeft. Die discussie kreeg pas later zijn huidige, leerstellige fundament. Zo ging de toen populaire theoloog, filosoof en mysticus Honorius van Autun er op basis van een aan de Kabbala ontleende berekening van uit, dat de ziel zich pas met het ontwikkelende leven op de 46e dag verenigt (Honorius of Autun, "Sacramentarium, Patrol.," vol. clxxii, col.741, in: Émile Mâle, "The Gothic Image", Fontana Library, 1961, p. 12). Honorius wordt niet tot de Scholastiek gerekend, maar de Kerk heeft hem op grond van deze opvattingen nooit veroordeeld.
Islam en abortus.
De vier grote rechtsscholen (Madhhab) van de soennitische islam, gaan er alle van uit dat de ziel zich rond de 120e dag met het wordende leven verenigt. Daarna is abortus absoluut verboden. Voor de hanafieten betekent dit dat abortus afkeurenswaardig blijft, maar met het oog op bijvoorbeeld de gezondheid van de vrouw tot die tijd is toegestaan, terwijl de malikieten ook voor dat moment abortus volledig verbieden. De sjafi'ieten beperken de abortusvrije periode tot ca. 40 of 50 dagen. Om die reden slaagden het Vaticaan en de islamitische landen er niet in om tot een gezamenlijk standpunt inzake abortus te komen tijdens de Bevolkingsconferentie in Caïro in 1994. Hoewel het hanbalisme de meest strikt traditionalistische rechtsschool is binnen de Islam, is de sharia-wetgeving in Saoedi-Arabië soepeler dan de abortuswetgeving van sommige Amerikaanse staten.
Zo is abortus toegestaan tot de vierde maand van de zwangerschap om de lichamelijke of geestelijke gezondheid te beschermen.
De vrouw die een abortus wil kan dit echter niet zelf aanvragen en heeft toestemming nodig van haar man of vader.
Boeddhisme en abortus.
Abortus wordt binnen het boeddhisme als iets slechts gezien. Want het hangt samen met de algemene boeddhistische opvatting dat het voortijdig beëindigen van een leven door medisch ingrijpen, iemand buiten de kringloop van zijn of haar leven plaatst, voordat het zijn of haar tijd is. Hier liggen raakvlakken met andere wereldreligies. Het belangrijkste eigen argument hierbij is, dat je zo iemand de mogelijkheid ontneemt om spiritueel verder te groeien en een optimale spirituele conditie te bereiken op het moment van sterven, die is bepalend voor een volgende geboorte. Het gaat er dus om, om tot spirituele volheid te kunnen komen om goed (spiritueel volgroeid) te kunnen sterven en over te kunnen gaan.
Bij abortus ligt het gecompliceerder omdat het om twee levens gaat: dat van het kind en dat van de moeder. Volgens boeddhisten is er vanaf de conceptie sprake van een nieuw leven, dat beschermd moet worden om geestelijk tot volle wasdom te kunnen komen. Met abortus onderbreek je namelijk het proces van wedergeboorte, omdat de ziel van de ongeborene als het ware verhinderd wordt neer te dalen. Als er sprake is van levensgevaar voor de moeder, kan er soms tot abortus worden besloten, echter in het besef van het dilemma dat degenen die abortus laten uitvoeren zo schade lijden aan hun eigen karma. Een menselijk leven - hoe klein ook – zien boeddhisten dus als bijzonder waardevol en het is ook niet toevallig of indifferent, dat een bewustzijn is ‘neergedaald’ in een bepaald menselijk lichaam en dat daarvoor een vader en een moeder zijn ‘gekozen’.
"Pro-choice" en "pro-life".
De eis om toegang te hebben op gelegaliseerde abortus is jarenlang een belangrijk agendapunt geweest van een bepaalde vorm van feminisme, dat het ethische oordeel voorbehield aan de vrouw. De centrale leus daarbij was: baas in eigen buik. Dit hield niet alleen in dat abortus uit het strafrecht zou moeten, maar ook dat geen ander dan de zwangere vrouw er over zou mogen beslissen.
Bewegingen die tegen abortus zijn, worden wel "pro-life" genoemd. Leden van deze bewegingen kunnen verschillende redenen hebben om tegen abortus te zijn, waaronder de hierboven genoemde redenen, maar zijn vaak in reactie op bewegingen die de keuze van de vrouw alleen centraal stellen.
Bewegingen die voor abortus zijn als een legale keuze voor een zwangere vrouw, zijn "pro-choice". Bij een keuze voor abortus als mogelijkheid worden de rechten van de zwangere vrouw zwaarder gewogen dan die van het ongeboren kind, vaak door verschillende omstandigheden zoals het niet kunnen voorzien van het kind, de gezondheid van de zwangere vrouw of een ongewenste zwangerschap. Vaak is een van hun argumenten om vóór abortus als keuze te zijn, dat abortus anders toch zou gebeuren, maar dan illegaal en onder slechte medische omstandigheden. Een ander argument is, dat een ongewenste zwangerschap die uitgedragen moet worden veel problemen kan veroorzaken voor zowel de moeder als het kind.
Binnen de groep mensen die pro-choice is, kunnen er nog wel grote meningsverschillen zijn over onder andere de zwangerschapsduur of postmenstruele leeftijd waarbinnen abortus nog mogelijk moet zijn, de mate van verslechtering van welzijn of gezondheid van de zwangere vrouw die een abortus rechtvaardigt, en de mate waarin alternatieven (zoals adoptie of ondersteuning) overwogen moeten worden, voordat tot abortus mag worden overgegaan. Ook kan men verschillen van mening over wie mogen bepalen of abortus mag plaatsvinden: de zwangere vrouw alleen, of ook de vader van het kind, of zelfs de arts of een andere persoon die dan een beoordeling zou moeten maken of de vraag om abortus gegrond is.
Abortus en euthanasie.
Sommige ethici beschouwen abortus als een vorm van euthanasie op wilsonbekwamen: het doden van menselijk leven waarvan men vindt dat het niet de moeite waard is.
Wetgeving.
Over de hele wereld zijn er uitgesproken verschillen wat betreft de wettelijke omkadering van het uitvoeren van door vrouwen gewenste abortus, de culturele betekenisgeving en de plaats die er aan gegeven wordt in religieuze beschouwingen. Landen waar het (laten) uitvoeren van gewenste abortus legaal is, bouwden hun betreffende wetgeving op een aantal weloverwogen criteria die kunnen gaan over incest of verkrachting, misvorming van de foetus, een hoge kans op een handicap, de gezondheid van de moeder die in gevaar is, of kan bestaan uit sociaal-economische factoren. Wereldwijd is gewenste abortus in bepaalde regio's of binnen bepaalde gemeenschappen een controversieel thema waarbij wettelijke, morele, ethische en medische argumenten worden ingezet. In veel landen geldt wetgeving die de voorwaarden regelt waaronder abortus is toegestaan. Sommige landen verbieden alle vormen van abortus, andere stellen voorwaarden waaronder het wel of niet is toegestaan.

</doc>
<doc id="18219" url="https://nl.wikipedia.org/wiki?curid=18219" title="Cyrillische alfabet">
Cyrillische alfabet



</doc>
<doc id="18220" url="https://nl.wikipedia.org/wiki?curid=18220" title="Jan Carel Josephus van Speijk">
Jan Carel Josephus van Speijk



</doc>
<doc id="18224" url="https://nl.wikipedia.org/wiki?curid=18224" title="Leontien Zijlaard-van Moorsel">
Leontien Zijlaard-van Moorsel



</doc>
<doc id="18227" url="https://nl.wikipedia.org/wiki?curid=18227" title="Jan van Speyk">
Jan van Speyk



</doc>
<doc id="18228" url="https://nl.wikipedia.org/wiki?curid=18228" title="Agner Erlang">
Agner Erlang

Agner Krarup Erlang (Lønborg, 1 januari 1878 – Kopenhagen, 3 februari 1929) was een Deense wiskundige, statisticus en ingenieur.
Erlang kreeg vooral bekendheid door zijn werk met wachttijdberekeningen bij het opzetten van telefoonverbindingen. De eenheid voor telefoonverkeer, de erlang, is naar hem genoemd, evenals een kansverdeling, namelijk de Erlang-verdeling.

</doc>
<doc id="18229" url="https://nl.wikipedia.org/wiki?curid=18229" title="KDE">
KDE

KDE (K Desktop Environment) is een vrije en opensource-desktopomgeving en -framework gebaseerd op Nokia's Qt-toolkit voor Linux en andere Unix-achtige besturingssystemen. KDE is een software suite en bevat onder meer een internet suite en office suite. Met KDE vergelijkbare projecten zijn TDE, LiquidShell en GNOME.
Algemeen.
De letter "K" stond oorspronkelijk voor "Kool" (Koel), maar dat werd later veranderd in alleen "K", wat staat voor: "De eerste letter vóór de "L" van Linux in het Latijnse alfabet".
Volgens de website van KDE: "KDE is een netwerktransparante en eigentijdse gebruikersomgeving voor Unix-werkstations. KDE voorziet in de behoefte aan een makkelijk te gebruiken omgeving voor UNIX-werkstations, te vergelijken met de gebruikersomgevingen onder Mac OS X en Windows."
KDE is geïnspireerd door de Common Desktop Environment (CDE), een oudere gebruikersomgeving die onder het X Window System gebruikt wordt door VMS en commerciële Unix-leveranciers zoals Sun Microsystems en HP.
Het KDE-project werd gestart door de Duitser Matthias Ettrich als reactie op het feit dat de programma's en de interface van CDE er niet op dezelfde manier uitzagen of werkten.
KDE is uitgebreid te configureren en het heeft vele cosmetische elementen, zoals transparante menu's en anti-aliasing voor tekst, die zijn te vergelijken met soortgelijke mogelijkheden in Windows en Mac OS X.
Software.
Er wordt een grote hoeveelheid software bij KDE meegeleverd. Daarnaast zijn er ook nog zeer veel andere KDE-toepassingen, die apart gedownload en geïnstalleerd kunnen worden. De meeste namen van deze toepassingen beginnen met een K om aan te geven dat het een KDE-toepassing is. Veel gebruikte programma's zijn onder andere:
KDE wordt vertaald in bijna 90 talen (zie externe links), waaronder het Nederlands. Een aantal van deze talen wordt zelfs niet ondersteund door de meeste commerciële software. Niet alle talen worden volledig ondersteund, zo is de documentatie bij de meeste talen maar een klein beetje of helemaal niet vertaald. In 2003 is er tevens een Friese vertaling opgestart, waarvan de eerste versie met KDE 3.4 is uitgegeven.
Sommige aan KDE verbonden projecten hebben hun eigen uitgaveschema's, namelijk KDevelop; een softwareontwikkelomgeving, Quanta; een DTD-ontwikkelomgeving voor het maken van onder andere websites en KOffice, een uitgebreid pakket met kantoorsoftware.
Er bestaat zowel concurrentie als samenwerking tussen KDE en GNOME, een andere vrije grafische gebruikersomgeving voor Unix. De makers van Qt hebben in januari 2004 een pakket bibliotheken beschikbaar gesteld om GNOME-applicaties zeer eenvoudig te kunnen laten integreren met de KDE-desktop. Het is echter niet zo dat GNOME-applicaties anders niet onder KDE zouden kunnen werken. Dit is goed mogelijk, maar het besturingssysteem heeft daarvoor wel belangrijke elementen van GNOME nodig. Dit is andersom ook het geval.
Andere besturingssystemen.
KDE wordt naast UNIX ook ontwikkeld voor het besturingssysteem Darwin OS. Darwin, de basis van Mac OS X, is gebaseerd op de Machkernel en BSD, een familie van opensource-Unixvarianten. De Darwin-versie is de eerste versie van KDE die draait onder een besturingssysteem van Apple. Gebruikers van Darwin en Mac OS X kunnen KDE relatief eenvoudig installeren via een faciliteit zoals Fink.
Sinds KDE 4.0 is er ook een installatieprogramma voor Windows beschikbaar. Dit komt doordat KDE 4.x gebruikmaakt van Qt 4, waarbij het toegestaan is om er vrije programma's voor Windows mee te maken.
Organisatie van het KDE-project.
Zoals veel opensource- en andere vrije softwarepakketten wordt KDE in hoofdzaak door vrijwilligers ontwikkeld.
Omdat enkele honderden mensen op verschillende manieren bijdragen aan KDE (bijvoorbeeld door te programmeren, te vertalen of de vormgeving te verzorgen), is de organisatie van zo'n project erg complex.
De meeste problemen worden besproken op een groot aantal discussielijsten (zie externe links beneden).
Belangrijke beslissingen, zoals wanneer nieuwe versies worden uitgebracht en het opnemen van nieuwe applicaties, worden gemaakt op de discussielijst "kde-core-devel" door de zogenaamde "kernontwikkelaars". Dit zijn de ontwikkelaars die al lange tijd meewerken aan KDE. Beslissingen worden niet genomen met behulp van een stemronde, maar door middel van discussie op de discussielijsten. In de meeste gevallen schijnt dit goed te werken en zeer grote discussies, zoals de vraag of de "API" van KDE 2 niet meer ondersteund moet worden in het voordeel van KDE 3, zijn erg zeldzaam.
Uitgaveschema en versienummers.
Zoals de geschiedenis van het project beneden toont, geeft het KDE-team op regelmatige basis nieuwe versies vrij. Ze staan erom bekend vast te houden aan het uitgaveschema en het is zeldzaam dat een uitgave meer dan één of twee weken wordt vertraagd. Een uitzondering was KDE 3.1, dat meer dan een maand vertraagd was, omdat in de broncode veiligheidsproblemen aan het licht waren gekomen. Het handhaven van zo'n strak uitgaveschema is voor een vrijwilligersproject erg zeldzaam. Het uitgaveschema van de Linuxkernel, bijvoorbeeld, staat bekend om zijn onvoorspelbare vertragingen. Dit hoeft niet per se slecht te zijn: omdat men niet gebonden is aan deadlines van klanten is men vrij om een programma pas 'af' te noemen als het daadwerkelijk af is.
Er zijn twee belangrijke soorten uitgaven: grote uitgaven en kleine uitgaven.
Grote uitgave.
Een grote KDE-uitgave heeft twee getallen in zijn versienummer, bijvoorbeeld "KDE 1.1". Alleen een grote KDE-uitgave zal nieuwe mogelijkheden bevatten. Tot nu toe (februari 2010) waren er zestien grote uitgaven, namelijk: 1.0, 1.1, 2.0, 2.1, 2.2, 3.0, 3.1, 3.2, 3.3, 3.4, 3.5, 4.0, 4.1, 4.2, 4.3 en 4.4. Alle KDE-uitgaven binnen dezelfde grote versie (bijvoorbeeld KDE1, KDE2 en KDE3) zijn zowel op binair niveau als in de broncode compatibel met elkaar. Dit betekent dat voor KDE 3.0.x ontwikkelde programmatuur zal werken met alle versies van KDE3. Programma's hoeven dus alleen opnieuw gecompileerd te worden bij het uitkomen van een nieuwe grote versie. Dit zorgt voor een stabiele API voor KDE-ontwikkelaars. De veranderingen tussen KDE 1 en KDE 2 waren erg groot en talrijk, terwijl de veranderingen in de API tussen KDE 2 en KDE 3 relatief klein waren. Hierdoor konden toepassingen makkelijk voor KDE 3 geschikt gemaakt worden. Tot nu toe volgden de grote KDE-uitgaven het Qt-uitgaveschema.
Al voordat een grote uitgave klaar is en wordt aangekondigd, begint men te werken aan de volgende grote uitgave. Men heeft normaliter ongeveer een half jaar nodig om een grote uitgave af te maken (eerder duurde dit ongeveer een jaar). Tijdens deze periode worden vele bugs (softwarefouten) opgelost en die opgeloste bugs worden meegenomen in de laatste stabiele versie.
KDE 4 is anno 2013 de laatste versie.
Kleine uitgave.
Kleine uitgaven zijn bedoeld om bugs te verhelpen en de vertalingen af te werken. Voor kleine uitgaven wordt een verkort uitgaveschema gebruikt.
Een kleine KDE-uitgave heeft drie versienummers, bijvoorbeeld KDE 1.1.1. De ontwikkelaars richten zich hierin op het oplossen van bugs, kleine schoonheidsfoutjes en kleine verbeteringen in de gebruiksvriendelijkheid, als tegenhanger van het introduceren van nieuwe mogelijkheden. Daarnaast worden deze uitgaven gebruikt om nieuwe vertalingen uit te brengen die ten tijde van het uitbrengen van de hoofdversie nog niet af waren. Een kleine uitgave is gebaseerd op een aparte Subversion-vertakking "(branch)" van een vorige versie en heeft geen invloed op de "HEAD branch" (in SVN-termen ook wel "trunk" genoemd), het deel waarin de huidige ontwikkeling van de volgende grote release plaatsvindt.
De afwijkende naam "3.0.5a" werd gebruikt omdat de versienummers op waren. Men was al begonnen met KDE 3.1 en toentertijd gebruikte de releasecoördinator versienummers zoals 3.06 intern in het CVS-systeem om testversies te onderscheiden van de aankomende grote uitgave 3.1. Plotseling na versie 3.0.3 moesten een aantal belangrijke en onverwachte bugs opgelost worden, wat uiteindelijk leidde tot een versieconflict met 3.0.6, omdat die toen al in gebruik was.
Kritieke bugs worden ook verholpen in oudere versies van KDE ("backporten").
KDE 4.
De anno 2013 recentste hoofduitgave van KDE heet KDE 4. Aan KDE 4 ging een lange periode van ontwikkeling aan vooraf en is ook in zijn geheel herschreven en/of aangepast aan Qt4. Op 11 januari 2008 kwam na een hele reeks alfa-, beta- en RC-versies de uiteindelijke stabiele versie 4.0 uit.
KDE 4.1.
KDE 4.1, ook een grote uitgave, werd uitgegeven op 29 juli 2008.
KDE 4.2.
KDE 4.2 werd uitgegeven op 27 januari 2009.
KDE 4.3.
Ook een grote uitgave van KDE is KDE 4.3 en werd uitgegeven op 4 augustus 2009.
KDE 4.4.
KDE 4.4 werd uitgegeven op 9 februari 2010. Deze versie bevat een nieuwe applicatie, KAddressBook, Kopete 1.0 en een nieuwe plasma-interface voor netbooks. Deze versie markeerde ook de introductie van KAuth. Verder maakt KDE 4.4 gebruik van Qt 4.6.
KDE 4.5.
KDE 4.5 werd uitgegeven op 10 augustus 2010 Deze versie bevatte een nieuwe WebKit-webbrowser, genaamd Rekonq, en was stabieler dan de voorgaande KDE-versie. Verder werd het systeemvak opgeschoond.
KDE 4.6.
KDE 4.6 werd uitgegeven op 26 januari 2011. Deze versie kwam met voorbereidingen voor een mobiele KDE ("KDE Plasma Active") en verbeterde stabiliteit en snelheid.
KDE 4.11.
KDE 4.11 werd uitgebracht op 14 augustus 2013. Deze versie bevat vroege ondersteuning voor Wayland.
KDE 4.12.
Uitgebracht op 18 december 2013.
Mascotte.
De mascotte van de KDE is het groene draakje Konqi. In eerdere versies was dat de tovenaar (wizard) Kandalf, wiens naam is afgeleid van "Gandalf", een personage uit de boeken van de schrijver Tolkien.

</doc>
<doc id="18230" url="https://nl.wikipedia.org/wiki?curid=18230" title="Daphne Deckers">
Daphne Deckers

Daphne Muriël Deckers (Nijmegen, 10 november 1968) is een Nederlands schrijfster, columniste, presentatrice, actrice, scenariste en voormalig fotomodel.
Loopbaan.
Deckers verhuisde al snel na haar geboorte naar het nabijgelegen dorp Persingen. Tijdens haar studie massacommunicatie in Utrecht werd Deckers ook fotomodel. In 1989 werkte ze bij de televisiezender RTL-Véronique, het latere RTL 4. In februari 1997 poseerde ze in de "Playboy". Zij speelde als actrice enkele rollen, zoals in de Amerikaanse NBC-miniserie "Remember", naar een boek van Barbara Taylor Bradford, naast onder meer Derek de Lint. Daarna speelde Deckers in de bioscoopfilm "All Stars", in de VPRO-comedy "Bed &amp; Breakfast" en kreeg zij een kleine rol in de James Bondfilm "Tomorrow Never Dies".
Deckers presenteerde ook een aantal televisieprogramma's, zoals "Big Brother", "Reisgids", "TV Woonmagazine" en "101 Vrouwen". In juli 2007 begon ze vanaf seizoen 2 bij RTL 4 als presentatrice en jurylid van "Holland's Next Top Model, later "Benelux' Next Top Model". Ook was Deckers sinds 2007 modedeskundige bij het televisieprogramma "RTL Boulevard" en vanaf september 2012 tot en met 1 april 2016 was ze de vaste vervanger van presentator Winston Gerschtanowitz. Verder had ze een eigen weekendprogramma op 100%NL en presenteerde ze het programma "De Naakte Waarheid".
Deckers was deelnemer aan het vierde seizoen van het televisieprogramma "Het perfecte plaatje", waarvan in mei 2019 de opnames startten. In 2020 keerde ze terug als Claire in de televisieserie "All Stars en Zonen". In 2021 was ze te zien in het RTL 4-programma "The Masked Singer", waar zij de 'boekenwurm' was. 
In 1993 schreef Deckers columns voor Veronica Magazine, waarna zij werd gevraagd voor een wekelijkse column in Dagblad de Limburger. Eind 1994 ging zij schrijven voor Viva, waar zij tot 1999 een wekelijkse column publiceerde. Zij bundelde deze columns in "De Echte Deckers" (1999). Daarna schreef zij een wekelijkse column voor "De Telegraaf" en bundelde deze in "Opwaartse drukte" (2002) en "Decksels" (2005). Zij schrijft een wekelijkse column in de zaterdagse bijlage van De Telegraaf: "Vrouw". Daarnaast schrijft ze ook columns voor "Reader's Digest".
Deckers schreef een aantal seizoenen de VARA-comedy "Oppassen!!!". Daarnaast vertaalde zij het Amerikaanse toneelstuk "The MOMologues" naar het Nederlands, onder de titel: "Mama, een komedie over het moederschap". In 2006 werkte Deckers aan de vertaling van het eveneens Amerikaanse toneelstuk "Steel Magnolias" van Robert Harling, dat in 2007 werd opgevoerd.
Ze publiceerde de boeken "De geboorte van een moeder" en "De geboorte van een gezin". Deze laatste titel werd in 2003 genomineerd voor de NS Publieksprijs. Naast boeken over opvoeden schreef Deckers de kinderboeken "De verschrikkelijke ijstaart" , "De matroos in de doos" en "Marijn in de woestijn". Het tweede boek werd bewerkt tot een theatervoorstelling voor kinderen (2007). In september 2012 verscheen haar eerste roman "Alles is zoals het zou moeten zijn". In de zomer van 2020 werd deze verfilmd tot een gelijknamige bioscoopfilm. Drie jaar later, in november 2023, verscheen op die verfilming de vervolgfilm "Alles is nog steeds zoals het zou moeten zijn".
In het voorjaar van 2024 was Deckers samen met haar dochter te zien in de bioscoopfilm "Scotoe".
In 2024 verscheen haar boek "De kracht van ouder worden", een pleidooi voor "positief ouder worden, zelfvertrouwen, vrijheid en innerlijke kracht".
Privé.
Deckers trouwde op 7 juli 1999 met tennisser Richard Krajicek. Ze hebben twee kinderen.

</doc>
<doc id="18231" url="https://nl.wikipedia.org/wiki?curid=18231" title="Tuin">
Tuin

Een tuin is een begrensd, meestal omheind stuk grond waarop gewassen of andere vormen van beplanting worden geplant of verbouwd. Een tuin kan utilitair van aard zijn, zoals een groentetuin, wetenschappelijk, zoals een botanische tuin, of decoratief, zoals een siertuin. Deze vormen kunnen ook worden gecombineerd. In de siertuin kan ook bestrating een belangrijke rol spelen. De belangrijkste eigenschap die een tuin onderscheidt van een andere vorm van natuur, is dat de opzet van de tuin door mensen bedacht is en onderhouden wordt.
Iemand die beroepshalve een tuin aanlegt en onderhoudt heet een hovenier of tuinman. Een tuin- en landschapsarchitect kan de tuin in een bepaalde stijl ontwerpen, zoals een Japanse tuin, Chinese tuin, Engelse of een Franse tuin.
Geschiedenis.
Met het ontstaan van de eerste vaste woonplaatsen, verschenen de eerste akkertjes. Om vernieling en vraat van dieren en gewassen te voorkomen, werd er een dichte, vaak stekelige beplanting, omheen geplaatst.
Bij de bouw van een klooster werd doorgaans een ommuurde tuin aangelegd voor medicinale kruiden.
Tegenwoordig is de tuin meestal een door schuttingen afgesloten stuk grond waar men recreëert. Ook zijn er tuinhuisjes en schuurtjes voor het opbergen van gereedschap en fietsen, en plantenkassen en bakken voor het kweken van planten en gewassen. Veel mensen zien de tuin als het 'verlengde van de huiskamer'.
Etymologie.
Omdat in Nederland de wilg, de hazelaar en de meidoorn van nature veel voorkomen, werden deze gebruikt als omheining. Het ging dan om de twee- of driejarige takken; ze zijn soepel en buigzaam om ermee te vlechten. Zo'n omheining heette een tuun of een tuin. Later verschoof de betekenis hiervan van de omsluiting naar het omsloten terrein zelf. Het verwante Duitse woord "Zaun" betekent nog altijd "omheining". Het Engelse woord "town" is oorspronkelijk een ommuurd woongebied.
Een ouder Nederlands woord voor tuin is gaard, dat onder meer samenhangt met het Latijnse "hortus". In veel andere Indo-Europese talen is dit nog altijd het gebruikelijke woord voor tuin (Engels: "garden", Frans: "jardin", Duits: "Garten" enz.).
Impact op het mileu.
Afhankelijk van de manier van tuinieren kan de tuin een positieve of negatieve bijdrage leveren aan de lokale biodiversiteit, het ecosysteem en het mileu. Een voorbeeld waarop schade aan het milieu kan ontstaan door te tuinieren, is het gebruik van gif voor de bestrijding van plagen. Als milieuvriendelijker alternatief kan er gekozen worden voor natuurlijke plaagbestrijding. Ook worden op veel gangbaar geteelde sierplanten bestrijdingsmiddelen gebruikt. Om te voorkomen dat deze in de tuin en het milieu terechtkomen, kan worden gekozen voor biologisch geteelde planten. Het gebruik van turf in potgrond en tuinaarde zorgt voor de afgraving van veengebieden, die CO2 vastleggen en de biodiversiteit verhogen. Om dit te voorkomen zijn er turfvrije alternatieven beschikbaar, of kan compost worden toegepast. Het gebruik van drinkwater voor irrigatie kan verminderd worden door het opvangen van hemelwater (met behulp van een regenton of wadi), wat ook de mogelijke wateroverlast in de tuin verminderd bij hevige regenval. Wateroverlast kan ook worden verminderd door het terugbrengen van de hoeveelheid verharding en bestrating, wat ook hitte overlast in de zomer voorkomt. Andere voorbeelden van hoe een tuin positief kan bijdragen aan de leefomgeving zijn het gebruik van inheemse plantsoorten die zonder bestrijdingsmiddelen zijn geteeld en het zorgen voor voldoende leefruimte voor vogels, egels en andere dieren, door de aanplant van struiken en het laten liggen van afgevallen takken en bladeren.

</doc>
<doc id="18233" url="https://nl.wikipedia.org/wiki?curid=18233" title="Beroemde wielrenners">
Beroemde wielrenners



</doc>
<doc id="18236" url="https://nl.wikipedia.org/wiki?curid=18236" title="Most (stad)">
Most (stad)

Most (Duits: "Brüx") is een statutaire stad in het noordwesten van Tsjechië, gelegen aan de zuidkant van het Ertsgebergte. De stad telt 63.856 inwoners (2023). De stad ligt midden in een winningsgebied van bruinkool en was onder het communistische bewind berucht om zijn milieuvervuiling. Bij de verbranding van bruinkool voor het winnen van elektrische energie komt namelijk bijzonder veel luchtverontreiniging vrij, vooral stikstofoxiden en zwaveldioxide.
Most is de hoofdplaats van de gelijknamige "okres" van de regio Ústí nad Labem.
Geschiedenis.
Vroeger was de naam van het stadje Bruchk (Most betekent brug). Het stadje was gebouwd op steenkoollagen, die hier gewoon aan de oppervlakte waren komen te liggen. Toen deze gemakkelijke energie ontdekt werd, begon men met het afgraven aan de buitenrand van de stad.
Tweede Wereldoorlog.
Gedurende de Tweede Wereldoorlog was Brüx een onderdeel van het Duitse Rijk. Er kwam een grote fabriek voor synthetische benzine, waar onder anderen Nederlandse krijgsgevangenen te werk werden gesteld. Er waren ook regelmatig bombardementen van de RAF en de USAAF om de productie van benzine terug te dringen.
Oostblok.
Toen na 1948 Tsjecho-Slowakije deel ging uitmaken van het Sovjetblok was de energie die gemakkelijk te winnen was in het toenmalige Oostblok hard nodig. Het gevolg was dat de regering van de Sovjet-Unie opdracht gaf tot het afgraven van de steenkool. De bewoners van de stad moesten maar ergens anders gaan wonen. Met mooie beloften van nieuwe goedkope woningen werd de stad Bruchk afgebroken en een paar kilometer verder weer opgebouwd. De kerk is in zijn geheel zo'n 841 meter verplaatst.
De rigoureuze verplaatsing van Most bracht toen een zekere welvaart met zich mee. Er werden, zoals in veel Oostbloksteden, grote aantallen flatgebouwen uit de grond gestampt, waar alle bewoners onderdak konden vinden.
Na 1990.
Most bestaat thans nagenoeg geheel uit hoge flatgebouwen. Eengezinswoningen of 2-onder-1-kap zijn er niet veel, hoewel rijkere inwoners nu hier en daar hun hogere woonwensen invullen. De bruinkool is nagenoeg op en daarmee ook gedeeltelijk de welvaart van vroeger. Het achtergebleven moerasgebied raakt langzamerhand weer begroeid en wordt onder controle gebracht.
In 2000 verkreeg de stad Most de status statutaire stad.
Samenwerking met Meppel.
De Nederlandse gemeente Meppel onderhoudt een stedenband met de statutaire stad Most. Dit contact tussen Meppel en Most is tot stand gekomen op initiatief van de Rotary Club Meppel. Op 30 oktober 1999 is een officiële stedenbandverklaring ondertekend. Sinds 1999 zijn er vanuit de stichting uitwisselingen geweest op het gebied van cultuur, sport en onderwijs. Zie de website: www.stedenbandmeppelmost.nl
De VNG organiseert "Municipal Management trainings programms" waarbij uitwisseling plaatsvindt tussen de beide gemeenten.

</doc>
<doc id="18237" url="https://nl.wikipedia.org/wiki?curid=18237" title="Da capo">
Da capo

Da capo is een muziekterm afkomstig uit het Italiaans en betekent 'vanaf het begin'. "Da capo" of afgekort "D.C." wordt doorgaans boven de laatste maat geschreven. De speler wordt dan verondersteld alles vanaf het begin nog een keer te spelen.
Een uitbreiding is vaak: "da capo al fine": speel alles vanaf het begin tot aan het woord "fine". Meestal wordt impliciet bedoeld dat eventuele herhalingen achterwege moeten blijven. Voluit geschreven komt er dan soms bij te staan: "da capo al fine senza replica". Wanneer er naar het fine dient te worden gesprongen waarbij een stuk de herhaling moet worden overgeslagen, dan kan dat met een extra teken (een grote O met een plusteken erdoor) worden aangegeven dat zowel bij het sprongpunt als bij het fine-gedeelte wordt geplaatst. 
Een andere veel voorkomende notatie laat de speler na de herhaling een (nog niet gespeeld) slot spelen; de coda (it: "staart").
Voluit geschreven wordt dat "da capo al fine (senza replica) poi coda".

</doc>
<doc id="18238" url="https://nl.wikipedia.org/wiki?curid=18238" title="De Stratemakeropzeeshow">
De Stratemakeropzeeshow

De Stratemakeropzeeshow was een Nederlands televisieprogramma voor kinderen vanaf een jaar of acht, met Aart Staartjes als "de Stratemaker" ('Straat') die aan het begin van het programma, gezeten in een bootje op het water, een baksteen liet zinken, Wieteke van Dort als De Deftige Dame die in werkelijkheid helemaal niet zo deftig was en regelmatig hoorbaar een wind liet en Joost Prinsen als Erik Engerd die zich inbeeldde een soort "monsterfiguur" te zijn en iedereen bang probeerde te maken, wat nooit lukte. Naast de vaste drie typetjes speelden ze ook veel andere typetjes. Van de reeks werden tussen 3 oktober 1972 en 26 december 1974 54 afleveringen uitgezonden. Op 28 oktober 1977 was er ter ondersteuning voor een ledenwervingsactie van de VARA nog een eenmalig optreden in een uitzending van het Circus Morgenrood waarin ze een medley zingen van liedjes uit de serie.
Het programma behandelde regelmatig onderwerpen die in die tijd controversieel waren. Een omstreden uitzending had bijvoorbeeld als thema 'pies en poep'. Daarin vroeg iemand de weg naar het "Drollenplein" en die werd hem dan gewezen via de "Piesstraat" en het "Poepjesplein". Ook de mentaliteit van "de Stratemakeropzeeshow" was vernieuwend. Men probeerde betutteling te vermijden en de traditionele gezagsverhouding tussen ouders en kinderen werd soms ironisch aan de kaak gesteld. 
Ook een min of meer vast onderdeel was een sketch waarin Staartjes en Van Dort twee leerlingen speelden, die als enigen nog over waren van een klas omdat ze elk jaar bleven zitten. In een ouderwets schoolbankje gezeten luisterden zij naar de lessen van onderwijzer Joost Prinsen, die nooit verder kwam dan "de bodemgesteldheid van Zuidoost Groningen".
Hoewel diverse ouders hun kinderen verboden ernaar te kijken, was "de Stratemakeropzeeshow" een populair programma, niet in de laatste plaats doordat Henk van der Meyden er in De Telegraaf schande van sprak met de woorden: "VARA leert jeugd schuttingtaal!"
De naam van het programma was ontleend aan een traditionele grap van volwassenen tegen kleine kinderen met de vraag "wat wil je later worden?" en als het kind dat niet helemaal weet luidt de conclusie: "Ik denk dat jij stratenmaker wordt. Stratenmaker op zee!" Die grap met een baard was hier werkelijkheid, want Staartjes beeldde iemand uit die echt stratenmaker op zee was geworden.
De makers zouden later tevens aan de basis staan van de programma's "J.J. De Bom voorheen De Kindervriend" en "Het Klokhuis".
Liedjes.
De liedjes voor "de Stratemakeropzeeshow" werden gecomponeerd door Harry Bannink op teksten van schrijvers als Willem Wilmink, Karel Eykman (onder het pseudoniem Hendrik Blaak) en Hans Dorrestijn. De begin- en eindtune werden gecomponeerd door Herman Schoonderwalt.
Een bekend liedje uit een van de shows is "Frekie" (1974) van Willem Wilmink, vertolkt door Joost Prinsen, over een geestelijk gehandicapte jongen, waarin men aan het denken wordt gezet omdat blijkt dat zo iemand ook heel gelukkig kan zijn. Een ander bekend liedje van Wilmink was "Hondedrollen" (1973) 
en de "Kakkietrap" gezongen door Wieteke van Dort.

</doc>
<doc id="18239" url="https://nl.wikipedia.org/wiki?curid=18239" title="Het Klokhuis">
Het Klokhuis

Het Klokhuis is een educatief jeugdprogramma van de NTR, dat iedere week van maandag tot en met vrijdag in de vooravond wordt uitgezonden op NPO Zapp. "Het Klokhuis" leert kinderen in de leeftijdscategorie van 7 tot 12 jaar over de wereld om hen heen, in de breedste zin van het woord.
Opzet.
Een Klokhuisaflevering bestaat uit twee gedeelten, enerzijds een educatief gedeelte (reportage) en anderzijds veelal komische sketches en liedjes (de dramafragmenten). Per aflevering staat een bepaald onderwerp centraal. Dit onderwerp kan van alles zijn; van de koekjesfabriek tot New York. In het informatieve gedeelte wordt het onderwerp op een begrijpelijke manier uitgelegd. Soms komen er experts over het onderwerp aan het woord, maar vaker doet de presentator of hij zelf de expert is. Dan ziet men bijvoorbeeld dat de presentator een sleutel uit zijn zak haalt en de deur opent van een schakelkast waarover hij uitleg gaat geven.
De sketches en liedjes gaan over hetzelfde thema als de reportage, maar richten zich op de emotionele, morele en ethische aspecten van het onderwerp. Vaak wordt hierin een beetje de spot gedreven met het onderwerp. Af en toe spelen de sketches ook rechtstreeks in op wat er in het educatieve gedeelte gebeurt.
Op maandag gaat de aflevering altijd over "het Klokhuis kantoor". In deze afleveringen, die zich op het kantoor afspelen met de kantoorleden Ben, Timo, Wouter &amp; Leonoor, komen bepaalde dingen op een grappige manier aan bod, waarna er een educatief stukje komt over het onderwerp. Vanwege het overlijden in mei 2022 van Gijs de Lange (acteur van Ben), zijn de kantoorleden vervangen door Heleen, Peggy, Luuk en Rodîn.
Geschiedenis.
In 1988 kwam er naast Nederland 1 en 2 een derde net. Dit net was nog helemaal leeg en kon dus gevuld worden met nieuwe programma's. Daar hoorde ook een nieuw kinderprogramma bij. Zo ontstond het idee voor "Het Klokhuis", een informatief programma voor kinderen ouder dan zes jaar. Dit volgt "Sesamstraat," een programma dat zich richt op kinderen van twee tot zes jaar, op.
De eerste uitzending van "Het Klokhuis" was op 3 januari 1988 op Nederland 2. De eerste maanden werd het programma alleen op zondag uitgezonden. Toen de nieuwe Nederlandse zender Nederland 3 in april 1988 van start ging, verhuisde "Het Klokhuis" daarheen. Op deze zender werd "Het Klokhuis" vanaf toen vijf keer per week uitgezonden.
In 1992 verhuisde het programma naar Nederland 1, samen met de andere NOS-programma's "Sesamstraat" en het "Jeugdjournaal". In 1994 verhuisden de drie programma's terug naar Nederland 3. Met de komst van de kinderzender Z@ppelin in september 2000 werd het programma daarop uitgezonden, vanaf dat moment zeven dagen per week. Sinds september 2005 is het programma op NPO Zapp te zien.
In 1990 dreigde "Het Klokhuis" vanwege te hoge kosten van het scherm te verdwijnen. Een vaste kijker, een destijds elf-jarig meisje, haalde dertigduizend handtekeningen op om het programma te redden. Bovendien werden er in de Tweede Kamer vragen gesteld. De actie slaagde in haar opzet en het programma bleef.
Op 19 mei 2011 werd een aflevering van "Klokhuis" in 3D uitgezonden (rood-groen).
Op 3 januari 2023 wijdde Eva Jinek in haar talkshow Jinek op de televisiezender RTL 4 uitgebreid aandacht aan "Het Klokhuis", dat die dag het 35-jarig bestaan vierde. Gasten die van belang waren en zijn voor "Het Klokhuis" kwamen uitgebreid aan het woord, afgewisseld met fragmenten uit afleveringen van langer geleden tot vrij recent.
Naam.
Het is niet bekend wie de naam "Het Klokhuis" heeft bedacht. Wel is duidelijk dat men naast de reeds bestaande ‘straat’ van Sesamstraat ook een ‘huis’ wilde hebben. In dat ‘huis’ zouden diverse onderwerpen heel grondig worden uitgelegd. ‘Tot op het bot’ en ‘Je tanden erin zetten’, de link naar het opeten van een appel tot op het ‘klokhuis’, was snel gelegd. Het programma is bedacht door Ben Klokman en Aart Staartjes. De tot het klokhuis opgegeten appel is te zien in het logo van het programma.
Personen.
Presentatoren van het educatieve gedeelte.
Het educatieve gedeelte van "Het Klokhuis" is in de loop van tijd in handen van verschillende presentatoren en presentatrices geweest:
Typetjes.
In de sketches en liedjes komt een groot aantal verschillende typetjes voor, die worden of werden vertolkt door onder anderen Nettie Blanken, Frank Groothof, Hans Kesting, Loes Luca, Edwin Rutten, Tjitske Reidinga, Joost Prinsen, Aart Staartjes, Harry van Rijthoven, Ellen Pieters, Laus Steenbeeke, Eric van der Donk, Remko Vrijdag, Alex Klaasen, Wieteke van Dort, Pepijn Gunneweg, Sergio IJssel, Loes Haverkort, Katja Herbers en Elise Schaap. Tot aan haar overlijden in 2001 maakte ook Sylvia Millecam haar opwachting in het programma. Tot zijn overlijden in 2022 nam Gijs de Lange vele rollen in het Klokhuis voor zijn rekening, waaronder (tot november 2022) in "Het Klokhuis Kantoor".
Schrijvers
Rolverdeling.
Veel typetjes zijn eenmalig, maar sommige keren met regelmaat terug:
Muziek.
Liedjes.
Veel van de in "Het Klokhuis" ten gehore gebrachte liedjes waren van de hand van Willem Wilmink en Ted van Lieshout en getoonzet door Harry Bannink. Na het overlijden van Bannink heeft Henny Vrienten veel muziek voor "Het Klokhuis" gecomponeerd. Ook Peter van de Witte schrijft en componeert regelmatig liedjes voor "Het Klokhuis". De liedjes worden afwisselend vertolkt door Jacqueline Govaert, Def P, Dos Hermanos, Edwin Rutten, Loes Luca, Tjitske Reidinga, Bracha van Doesburgh, Aart Staartjes, Joost Prinsen, Wieteke van Dort, Katja Herbers, Noortje Herlaar en Anne-Marie Jung. Edwin Rutten trad ook op als orgeldraaier die af en toe liedjes zong terwijl hij aan een klein draaiorgeltje draaide dat de bijbehorende muziek speelde.
Herkenningsmelodie.
De intromuziek van het programma is gecomponeerd door Harry Bannink. Aanvankelijk bevatte het een eigen titelsong, waarvan de tekst was geschreven door Fetze Pijlman en ingezongen door Gerda Havertong. Vanaf januari 1990 bestond de leader uit alleen een instrumentaal stuk, wederom gecomponeerd door Bannink. Deze herkenningsmelodie wordt tot op de dag van vandaag gebruikt, al zijn er in 2007 en 2010 wel aangepaste uitvoeringen in gebruik genomen die aansluiten bij de corresponderende leaders.
Podcast.
In de podcast van "Het Klokhuis" gaan de eerste afleveringen over uitvindingen of ontwikkelingen die de wereld veranderd hebben. Of eigenlijk, dingen die we heel gewoon vinden, maar die ontzettend belangrijk blijken te zijn. Zoals een uitvinding tegen stank en viezigheid, een uitvinding om afspraken te maken en een uitvinding voor vakanties naar het buitenland.
Projecten.
Vanaf 2001 is "Het Klokhuis" ook aanwezig op het internet. Sindsdien is het online deel van "Het Klokhuis" steeds groter geworden. Voorbeelden van online en crossmediale projecten zijn:
Eigen projecten.
Vanaf maart 2014 zond "Het Klokhuis" iedere week een aflevering uit over de hersenen.
In het kader van Zapp Your Planet 2014 maakte "Het Klokhuis" daarnaast vijf afleveringen over plastic. Deze werden uitgezonden op 31 maart en in de eerste week van april.
Het Klokhuis maakt Geschiedenis.
In "Het Klokhuis maakt Geschiedenis" komen de belangrijkste personen, voorwerpen en plekken van vijftig hoogte- en dieptepunten uit de Nederlandse geschiedenis aan bod:

</doc>
<doc id="18242" url="https://nl.wikipedia.org/wiki?curid=18242" title="Stratemakeropzeeshow">
Stratemakeropzeeshow



</doc>
<doc id="18243" url="https://nl.wikipedia.org/wiki?curid=18243" title="Freddie Mercury">
Freddie Mercury

Freddie Mercury, geboren als Farrokh Bulsara (Gujarati: "ફારોખ બલ્સારા‌"; Stone Town, Sultanaat Zanzibar (nu: Tanzania), 5 september 1946 – Londen, 24 november 1991), was een Brits rockmusicus. Hij werd bekend als de zanger en "frontman" van de groep Queen en groeide uit tot een van de populairste rockartiesten en popzangers aller tijden. Hij stond bekend om zijn extravagante podiumpersoonlijkheid en zijn explosieve optredens. Hij staat ook te boek als de man met een stembereik van vier octaven, wat buitengewoon is voor een mannelijke zangstem.
Jeugdjaren.
Farrokh Bulsara werd geboren op Zanzibar waar zijn vader werkte als kassier voor de Britse koloniale overheid. Zijn voorouders waren oorspronkelijk Parsi (Perzen die na de islamitische verovering van Iran in de 7e eeuw naar India gevlucht waren en het zoroastrisme waren blijven aanhangen, de staatsgodsdienst van het pre-islamitische Perzië).
Zijn vroege jeugd bracht Bulsara zonder zijn ouders en zus door in Panchgani, India, waar hij onderwijs op een kostschool volgde. Daarna (1964) verhuisde zijn familie naar Engeland en woonde hij in de Londense wijk Feltham. Na zijn middelbareschoolopleiding bezocht hij de kunstacademie waar hij afstudeerde in design. Daarnaast leerde hij zichzelf pianospelen en trad hij op in gelegenheidsbandjes.
Stem.
Hoewel Mercury's spreekstem binnen het baritonbereik viel, zong hij de meeste liedjes binnen het tenorbereik. Zijn vocale bereik reikte van F2 tot F6: hij kon alles zuiver zingen van bas tot en met sopraan. Zijn stembanden trilden met 7,04 hertz, waar normaal gezien een trilling van 5,4 tot 6,9 Hz gaat. Hij kon belten tot F5. Biograaf David Bret beschrijft zijn stem als een "escalatie binnen een paar maten uit het diep kelig, rock-gegrom naar een tedere, levendige tenor, en dan omhoog naar een hoge, perfecte coloratuur, puur en kristalhelder in het bovenste bereik".
De Spaanse sopraanzangeres Montserrat Caballé, met wie Mercury een album opnam, zei over Freddie: "Het verschil tussen Freddie en bijna alle andere rocksterren was, dat hij zijn stem verkocht". Ze voegde eraan toe: "Zijn techniek was verbluffend. Problemen met tempo's had hij niet, hij zong met een scherp gevoel voor ritme, en zijn vocale plaatsing was zeer goed en hij kon ook nog moeiteloos van het ene in het andere register glijden. Hij was ontzettend muzikaal. Zijn frasering was subtiel, delicaat en lieflijk, of energiek en explosief. Hij kon de juiste kleur en expressieve nuance vinden voor elk woord". In het verloop van Queens carrière veranderde Freddie in live-uitvoeringen de hoogste noten van hun nummers steeds vaker, steeds harmoniserend met secunden, tertsen of kwinten in plaats van de studioversie. Er werd van hem gezegd dat hij "de vreselijkste zangersknobbeltjes" had; hijzelf beweerde nooit zangles te hebben gehad.
Queen.
In 1968 besloten Brian May en Tim Staffell, beiden student aan het London's Imperial College, een muziekgroep te vormen. Brian plaatste een advertentie op het collegeprikbord voor een "Ginger Baker Type"-drummer. Een student tandheelkunde, Roger Taylor, deed auditie en kreeg de plaats achter de drums. Ze noemden de groep Smile. Tim Staffell was student aan het Ealing College of Art met als goede vriend ene Farrokh Bulsara die zich inmiddels Freddie noemde en introduceerde hem bij de band. Freddie werd al snel een fan van de band. In 1970 besloot Tim Staffell er de brui aan te geven, want het leek niets te worden met Smile. Tim vertrok en sloot zich aan bij een band genaamd "Humpy Bong". En Farrokh Bulsara ging van zijn band "Wreckage" over naar die van Brian en Roger.
Jaren zeventig.
In 1971 was de band compleet door de komst van bassist John Deacon. De naam "Queen" en het repertoire bestonden al, dus Deacon hield zich gedeisd en studeerde braaf de nummers in. Inmiddels had Farrokh Bulsara zich de artiestennaam Freddie Mercury gegeven. Verguisd door de Britse pers, maar aanbeden door een steeds groter wordende schare fans, werd "Queen" een van de bekendste rockgroepen van de jaren zeventig en tachtig.
De muziek van "Queen" in de jaren zeventig werd sterk beïnvloed door klassieke muziek (een van Mercury's favorieten was Chopin), maar ook door onder meer Jimi Hendrix en The Beatles. Mercury's opmerkelijke kostuums waren onder andere geïnspireerd door de Ballets Russes van rond 1910 met Vaslav Nijinsky als grote ster. De piano van Mercury en de zelfgebouwde gitaar van May vormden het herkenningsgeluid van de groep. De Queenhit "Bohemian Rhapsody" werd geadverteerd met de eerste videoclip die met een videocamera werd opgenomen en gold lange tijd als een van de langste videoclips.
Eind jaren zeventig verdween het klassieke element grotendeels en gebruikte de groep voor het eerst discoritmes en werd er soms explicieter over seks gezongen.
Jaren tachtig.
De soms haast mystieke uitstraling van de zanger (lang zwart haar, zwarte nagellak, Japanse kimono's etc.) maakte plaats voor een dikke snor, leren broeken en petjes en de feesten die de groep geregeld gaf waren meer dan berucht. Ironisch genoeg zorgden de dikke snor en leren kleding in Latijns-Amerika voor een groeiende populariteit van zowel Freddie als Queen, omdat deze kenmerken daar een macho imago hebben.
In het begin van de jaren tachtig leek de groep snel Europese fans te verliezen, terwijl in Amerika de fans juist toestroomden. In 1984 bleek de groep in Europa weer toe te gaan slaan. "I Want to Break Free", geschreven door bassist John Deacon, werd begeleid door een videoclip waarin de leden van Queen als vrouw verkleed waren. In tegenstelling tot wat veelal verondersteld wordt, was dit geen idee van Mercury, zo bleek achteraf, maar van drummer Taylor, als parodie op de Britse televisieserie "Coronation Street". In Amerika werd deze grap niet als zodanig gewaardeerd en Queen verloor daardoor juist veel Amerikaanse fans. Desondanks werd "The Works" uit 1984 Queens bestverkopende album tot dan toe.
In 1985 vond Mercury de tijd om, los van Queen, een aantal persoonlijke nummers te schrijven en op plaat te zetten. Resultaat is het album "Mr. Bad Guy". Saillant detail is dat hij in de linernotes de overige leden van Queen hartelijk dankte voor "not interfering".
Live Aid 1985.
In juli 1985 gaf de groep een spectaculair optreden tijdens Live Aid. Er werd aangenomen dat Mercury naderhand samen met Roger Taylor het nummer "One Vision" schreef, waarop hij zijn bewondering voor de saamhorigheid van artiesten en publiek op Live Aid aangeeft. Dit is echter niet waar. Het nummer "One Vision" is ontstaan in de Musicland-studio in München na een ruw idee van drummer Roger Taylor die aanvankelijk een ode wilde schrijven aan Martin Luther King. Van de oorspronkelijke tekst is echter alleen "I had a dream" overgebleven wat in de brug van het nummer is te horen. Achteraf bleek het optreden op Live Aid ook bij het publiek een enorme "kick" te hebben gegeven. Vanaf 1986 werden hun albums (onder andere "The Works", "A Kind of Magic") weer goed verkocht, ook in Europa, en in 2004 werd Queen's Live Aid optreden bij een opiniepeiling van Radio 2 verkozen tot beste optreden aller tijden.
Laatste optredens.
In 1986 was de groep op tournee die eindigde in het Knebworth Park in Stevenage. Op 9 augustus 1986 waren 350.000 toeschouwers getuige van het, zo bleek achteraf, laatste liveoptreden van Queen met Freddie. Mercury verklaarde lachend dat niemand meer zat te wachten op oude mannen op het podium (hij werd dat jaar 40). Tevens schoor hij zijn snor af en millimeterde hij zijn haar. Hij was inderdaad ouder geworden, rustiger ook, en de verhalen van wilde feesten in onder andere München verdwenen. Opmerkelijk was zijn duet in Barcelona met Montserrat Caballé, de wereldberoemde operadiva die hij uitermate bewonderde, gevolgd door het gelijknamige album. Toen Queen in 1989 het album "The Miracle" uitbracht, verscheen er dan ook voor het eerst geen tour. Ook toen verklaarde Freddie dat hij en de andere bandleden te oud waren om nog te touren, maar eigenlijk had hij problemen met zijn gezondheid.
Ziekte en overlijden.
Inmiddels werden de geruchten dat Mercury aan aids leed steeds sterker, mede vanwege het feit dat hij zelden in het openbaar te zien was. In 1990 kreeg Queen een Brit Award voor hun uitzonderlijke bijdrage aan de Britse muziek. Dit was Mercury's laatste verschijning in het openbaar. In de laatste twee jaar van zijn leven werd hij continu gestalkt door fotografen, die op een gegeven moment zelfs via het wc-raam probeerden een glimp van Mercury op te vangen. Het Engelse tabloid The Sun beweerde continu dat hij ernstig ziek was; met name een artikel van november 1990 met een foto van een verwilderd kijkende Mercury (met uitpuilende ogen van de moeheid) samen met de kop "It's official - Freddie "is" seriously ill". In de zomer van 1991 verscheen de videoclip van "I'm Going Slightly Mad", waarin Mercury wel weer te zien was. Maar ondanks make-up en pruik was duidelijk dat hij sterk vermagerd was. Hierna kwam "Headlong" uit. In deze clip was de vermagering goed te zien. De video van "These are the Days of Our Lives" werd voor het eerst uitgezonden op de BBC2, twee dagen na zijn overlijden, als afsluiting van een haastig in elkaar gezette herdenkingsspecial. De videoclip was Mercury's laatste. De laatste in het nummer door Mercury gefluisterde woorden zijn "I still love you", wat een persoonlijke ode van Mercury was aan de fans die Queen steunden en bleven steunen. Mercury uitte deze woorden ook vaak tijdens liveoptredens, meestal na het nummer "Love of My Life", waar deze tekst ook in voorkomt.
Na het maken van de clip kreeg Mercury steeds meer last van zijn ziekte. Mercury kreeg elke dag meer pijn, begon zijn zicht te verliezen en zijn desoriëntatie was zo overweldigend dat hij niet uit bed kon komen.
Op 23 november 1991, één dag voor zijn overlijden, maakte Mercury officieel wereldwijd bekend dat hij leed aan aids. Dat deed hij door middel van een kort persbericht gemaakt op zijn sterfbed. De tekst die Mercury op 23 november 1991 om 14.50 uur naar buiten bracht:
Mercury stierf op 24 november 1991 om 18:48 uur in zijn Londense huis aan een longontsteking. Hij werd 45 jaar oud. Freddie is in kleine kring gecremeerd in Londen. In de laatste maanden van zijn leven voltooide hij enkele nummers voor de laatste Queen-cd, "Made In Heaven". Het laatste nummer dat Mercury gezongen heeft was "Mother Love" in Montreux. Hij bleek alleen fysiek niet in staat om ook het laatste couplet in te zingen. Hij ging terug naar Londen en dacht later nog wel terug te komen om het af te maken. Brian May heeft uiteindelijk het laatste couplet ingezongen. Het nummer is verschenen op het laatste Queen-album, "Made In Heaven". Deze cd kwam vier jaar na zijn overlijden uit, in november 1995. Het hele album werd gemaakt als een ode aan Freddie. In 1997 maakten de overgebleven Queen-leden nog een laatste ode aan Freddie, "No-One but You (Only the Good Die Young)". In 2000 verscheen nog een cd-box met onder andere repetities met Montserrat Caballé en Michael Jackson.
Karakter.
Hoewel hij tijdens optredens een flamboyante persoonlijkheid was, was Mercury in werkelijkheid een zeer verlegen en bescheiden man, met name in aanwezigheid van mensen die hij niet goed kende. Mercury: "Wanneer ik optreed, lijk ik een extravert persoon, maar van binnen ben ik een volledig andere man". Hij heeft ook relatief weinig interviews gegeven.
Seksuele geaardheid.
Freddie Mercury was waarschijnlijk biseksueel, al wordt zijn geaardheid ook vaak beschreven als homoseksueel. De homoseksuele geaardheid van Mercury was voor niemand in zijn naaste kring een geheim, al heeft Mercury dit publiekelijk aanvankelijk jaren ontkend. In de jaren tachtig leek hij dit niet meer te willen verbergen. Hoewel sommige critici beweren dat hij zijn geaardheid expres verborg voor het publiek, beweren anderen juist weer dat hij openlijk homoseksueel was. In december 1974 vroeg een journalist van de New Musical Express direct, "Hoe is het om homo te zijn?", waarop Mercury antwoordde: "U bent een "crafty cow". Laten we het op deze manier zeggen; er waren tijden dat ik jong en groen was. Het zijn dingen die schooljongens doorlopen. Ik heb mijn aandeel schooljongensstreken gehad. Maar ik ga hier verder niet op in". Homoseksualiteit werd pas in 1967 gelegaliseerd in het Verenigd Koninkrijk, slechts zeven jaar voor dit voorval. In de jaren tachtig zou hij tijdens openbare evenementen zelfs vaak afstand hebben genomen van zijn partner Jim Hutton.
Relaties.
In de vroege jaren zeventig had Mercury een relatie met Mary Austin, die hij had ontmoet via gitarist Brian May. Hij leefde een paar jaar met haar samen in West Kensington. Tegen het midden van de jaren zeventig begon de zanger echter een affaire met een mannelijke Amerikaanse platenproducent van Elektra Records, David Minns, wat uiteindelijk resulteerde in het einde van zijn relatie met Austin. Toch bleven Mercury en Austin door de jaren heen goede vrienden, Mercury vaak verwijzend naar haar als zijn enige vrouw. In een interview in 1985 zei Mercury het volgende over Austin: "Al mijn minnaars vroegen me waarom ze niet in de plaats van Mary konden komen, maar dat is gewoon onmogelijk. De enige vriend die ik heb is Mary en ik wil dat helemaal niet met iemand anders. Voor mij is ze mijn vrouw. Voor mij was het een echt huwelijk. Wij geloven in elkaar, dat is genoeg voor mij". Over de hoogst aangeschreven hit" Love of My Life" zijn er verschillende opvattingen. Sommige mensen beweren dat Mercury dit nummer schreef voor Austin, terwijl anderen ervan uitgaan dat het over Minns gaat. Publiekelijk heeft hij er nooit een verklaring over gegeven, al beweert John Reid, destijds de manager van Queen, dat Mercury tegenover hem heeft losgelaten dat het lied daadwerkelijk over Minns gaat. In zijn testament gaf Mercury zijn huis, "Garden Lodge", in Londen voor 50 jaar in bruikleen aan Austin, in plaats van aan zijn toenmalige partner Jim Hutton. Zeggende: "Je was mijn vrouw, dus het behoorde jou toch al toe, lieverd". Achteraf bleek dat Hutton leed aan hiv. Mogelijk ging Mercury er vanuit dat zijn partner niet veel later ook zou overlijden. Austin woont sindsdien in "Garden Lodge". Mercury was de peetoom van de oudste zoon van Mary, Richard. Freddie heeft geen eigen kinderen.
In de vroege jaren tachtig had hij een innige vriendschap met Barbara Valentin, een Oostenrijkse actrice, die optrad in de video "It's A Hard Life". Bij publieke aangelegenheden deed zij, net als Mary Austin jaren eerder, zich regelmatig voor als zijn partner om zo de aandacht af te leiden van zijn werkelijke geliefde. Met restauranthouder Winnie Kirschberger leefde Mercury enige tijd samen in zijn periode in München. In 1985 kreeg hij een relatie met een kapper, Jim Hutton. Hutton, die zelf hiv-positief is getest in 1990, woonde met Mercury samen in de laatste zes jaar van zijn leven en verpleegde hem tijdens zijn ziekte. Ook was hij aanwezig aan zijn sterfbed. Mercury droeg tijdens zijn overlijden een trouwring die Hutton hem gegeven had. Hutton overleed zelf aan longkanker op 1 januari 2010.
Nagedachtenis.
Op paasmaandag 20 april 1992 organiseerden de drie overgebleven leden van Queen een herdenkingsconcert ter nagedachtenis aan Freddie Mercury in het Londense Wembley Stadion, The Freddie Mercury Tribute Concert. Met dit concert moest geld ingezameld worden voor de Mercury Phoenix Trust, een fonds opgericht ter nagedachtenis aan de zanger en met als doel de bestrijding van aids door medisch onderzoek en publieke voorlichting. Onder andere traden de bands Metallica, Def Leppard, Guns N' Roses en Extreme op en vertolkten artiesten als Robert Plant, Liza Minnelli, Elton John, Roger Daltrey, Paul Young, David Bowie, Annie Lennox, George Michael en Seal bekende nummers van Queen.
Op 25 november 1996, vijf jaar na zijn dood, werd een standbeeld van Freddie Mercury onthuld in Montreux, waar hij bijzonder graag kwam en ook enige tijd heeft gewoond. Queen kwam er voor het eerst in 1978 voor opnames voor het album "Jazz" in de Mountain Studios. De band kocht de studio in 1979. Het bronzen beeld kijkt uit over het Meer van Genève en heeft zijn rechterarm opgeheven, een houding die Freddie tijdens zijn concerten vaak aannam als hij wilde dat het publiek meezong.
In 1997 kwamen de overgebleven leden van Queen nog één keer bij elkaar, en namen een single op ter nagedachtenis aan Mercury, genaamd "No One but You (Only the Good Die Young)". Na deze single stopte bassist John Deacon met optreden, maar hij is nooit officieel uit de band gestapt. Ook is hij nog steeds betrokken bij financiële zaken van de band.
Sinds 2003 wordt er in Montreux jaarlijks het "Freddie Mercury's Montreux Memorial Day" muziekfestival georganiseerd in het weekend dat het dichtst bij Freddies verjaardag valt. In 2006, zijn 60e verjaardag, waren hierbij zijn moeder, Jer Bulsara, en zuster, Kashmira Cooke, aanwezig.
Ook in 2006, op 5 september, was in Londen een groot feest georganiseerd met een speciale uitvoering van de musical "We Will Rock You" inclusief gastoptredens en een veiling voor de Mercury Phoenix Trust.
Een dag eerder werden er een nieuwe cd "The Very Best of Freddie Mercury" en een dubbel-dvd "Lover of Life, Singer of Songs" uitgebracht. De dubbel-dvd bevat Freddies solovideo's en zijn verhaal, verteld door vrienden en familie. Op 1 september is zijn solohit "Love Kills" opnieuw als single uitgebracht. Ten slotte is 11 september het audioboek "Freddie Mercury A Life In His Own Words" verschenen.
Tijdens de sluitingsceremonie van de Olympische Spelen in Londen 2012 werden, tijdens het gedeelte met de ode aan de Britse popmuziek, bewerkte beelden van Freddie Mercury getoond op vier grote schermen in het centrum van het stadion van het live-optreden in Wembley. Dit was de inleiding tot een optreden van Queen (Brian May en Roger Taylor) met als gastzanger Jessie J waarmee de ode aan de Britse popmuziek werd afgesloten.
In 2016 werd op 4 september bekendgemaakt dat een planetoïde is vernoemd naar Mercury.
Op de dag waarop hij 70 jaar zou zijn geworden (5 september 2016) is er een verzamelbox uitgekomen met zijn 13 hits, zowel op dubbel-cd als 13 gekleurde vinylsingles.
De titel van deze compilatie is "Messenger of the Gods".
In 2013 werd de kikker-soort "Mercurana myristicapalustris" beschreven. De geslachtsaanduiding "Mercurana" betekent vrij vertaald "Mercury's kikker" en is een eerbetoon aan Freddie Mercury.
In 2018 verscheen de film "Bohemian Rhapsody" over Queen met een hoofdrol voor Freddie Mercury, gespeeld door Rami Malek. Deze film bereikte een omzet van meer dan een miljard dollar en leverde Mary Austin 44 miljoen aan royalty's op.

</doc>
<doc id="18244" url="https://nl.wikipedia.org/wiki?curid=18244" title="Wieteke van Dort">
Wieteke van Dort

Louisa Johanna Theodora (Wieteke) van Dort (Soerabaja, 16 mei 1943 – Den Haag, 15 juli 2024) was een Nederlands actrice, cabaretière en zangeres, die onder meer bekend is geworden door vele kinderprogramma's en het Nederlands-Indische personage "Tante Lien" in de "Late Late Lien Show".
Biografie.
Jeugd en opleiding.
Van Dort werd geboren in Soerabaja in het destijds door Japan bezette Nederlands-Indië. Zij was de een na jongste van het gezin dat vier kinderen telde. Tijdens de Bersiap werd haar vader Theo van Dort, administrateur van de suikerfabriek in Soerabaja, op 8 oktober 1945 door pemoeda's vanuit zijn woning gevangen gezet en op 13 oktober op de aloon-aloon (het dorpsplein) vermoord. Haar moeder, Bernardine Soesman, hertrouwde in 1952 met Louis Rommelaar, eigenaar van een rubberfabriek in Soerabaja. Doordat haar moeder toneelregisseur was, deed Wieteke al snel enige vakkennis op. Toen ze met haar ouders in 1957 in Nederland met Europees verlof was, werd door Soekarno het buitenlands bezit genationaliseerd en bleef het gezin noodgedwongen zonder enig bezit in Nederland.
Op school was ze ook betrokken bij de schoolkrant en het schooltoneel. Toneelspelen had haar grootste belangstelling.
In 1958 werd haar aan haar moeder opgedragen dichtbundel "Handen" met 17 gedichten uitgegeven door uitgeverij Nijgh &amp; Van Ditmar en verscheen ze in kranten en op de radio als "jongste dichteres van Nederland". Ze verliet haar middelbare school, het Johan de Witt Lyceum, zonder diploma. Omdat ze nog te jong was voor de toneelacademie, volgde ze eerst een opleiding tot kleuterleidster. Haar moeder stimuleerde haar door te gaan met het schrijven van liedjes en verhalen. Daarna volgde alsnog een tweetal jaren op de toneelschool, maar ook die opleiding sloot ze zonder diploma af. Desondanks kon ze terecht bij de Nieuwe Komedie/Toneelgroep Arena, waar ze opviel als Julia in "Romeo en Julia".
Hoogtijdagen.
In 1968 sloot Van Dort zich aan bij het ABC-cabaret van Wim Kan en Corry Vonk, waar zij ervaring opdeed in het cabaret. Nadat ze trouwde en een gezin stichtte concentreerde ze zich vanaf eind jaren 1960 met veel succes op radio en televisie. Zo speelde ze de titelrol in een tv-bewerking van Pinokkio en met onder anderen Willem Nijholt van 1968 tot 1971 in het jeugdtelevisieprogramma "Oebele". In "De Stratemakeropzeeshow" met Aart Staartjes en Joost Prinsen, uitgezonden tussen 1972 en 1974, was zij "de deftige dame". Voor een sketch voor De Stratemakeropzeeshow bedacht ze dat het leuk zou zijn om de Indische tongval te gebruiken. Na de uitzending werd ze gebeld door een Indische gezelligheidsvereniging met de vraag of ze dit nog eens wilde doen op een aanstaande feestavond. Ze stelde een klein programma samen en noemde zichzelf Adeline Multatula-van Dommelen, of kortweg Tante Lien. In deze rol werd ze een boegbeeld voor veel Indische Nederlanders. Van 1976 tot 1978 presenteerde Wieteke van Dort het radioprogramma "Radio Lawaaipapegaai" en van 1978 tot 1982 presenteerde ze het vervolg op televisie, "Papelagaaiwaai".
In 1979 en 1980 zond de KRO een liedjesprogramma uit met de titel "Kun je nog zingen, zing dan mee", met onder anderen Van Dort en Willem Nijholt. In 1978 verscheen hiervan een lp met liedjes uit "Kun je nog zingen, zing dan mee" (vanaf 1999 op cd). In 1977 volgde de release van de succesvolle luister-lp "Ot &amp; Sien in Indië", een plaat over het leven in Nederlands-Indië, die ze eveneens met Willem Nijholt maakte. Van 1979 tot 1981 speelde zij samen met Staartjes en Prinsen in de televisieserie "J.J. De Bom voorheen De Kindervriend", waarin zij de rol van "Titia Konijn" vertolkte. Een schrijverscollectief bestaande uit Hans Dorrestijn, Karel Eykman, Ries Moonen, Fetze Pijlman, Jan Riem en Willem Wilmink schreef de teksten. Ook het televisieprogramma "Het Klokhuis" waarin Van Dort meedeed, werd door het schrijverscollectief van tekst voorzien.
Tussen januari 1979 en februari 1981 presenteerde zij voor de VARA de "Late Late Lien Show", een humoristisch programma voornamelijk gericht op Indische Nederlanders. De afleveringen bevatten sketches, liedjes, traditionele dansen en verhalen rond nostalgie en heimwee naar het oude Nederlands-Indië. Over haar rol als Tante Lien zei ze wel eens: "Wat ik doe, is méér dan alleen maar optreden. Het biedt troost, en voor sommigen heeft het zelfs een therapeutische waarde."
Latere loopbaan.
In de serie "'t Schaep met de 5 pooten" (2006) speelde Van Dort een gastrol als "Manja Wegenwijs". Ze was ook te zien in de laatste aflevering van "TV Comeback" van Omroep MAX, waarin onder meer een kijkje in haar huis wordt genomen.
In 2008 speelde ze in de bioscoopfilm "Sinterklaas en het Geheim van het Grote Boek" van regisseur Martijn van Nellestijn. In 2009 zette ze de rol van Koningin neer in "Sinterklaas en de Verdwenen Pakjesboot", van dezelfde regisseur.
In 2010 gaf Van Dort vrijwillige medewerking aan het liedje "Toch hoor jij er altijd bij" (tekst Marion Middendorp en Jan Knetsch) over het verlies van een baby.
Van Dort was nauw verbonden met de Efteling in Kaatsheuvel. Ze heeft voor het park vele sprookjes ingesproken, waaronder "Raponsje" (Rapunzel), "Roodkapje", "De rode schoentjes", "Hans en Grietje", "Het Volk van Laaf", "De zes zwanen" en "De put van Vrouw Holle".
Ze was de initiatiefneemster voor de oprichting van een gedenkteken (in januari 2012 onthuld) op het Ereveld Loenen ter herinnering aan de slachtoffers die vielen bij de Strijd om Tarakan (1945) en de eerdere strijd aldaar in 1942.
In 2017 maakte Van Dort samen met het New European Ensemble en Gerard Mosterd de voorstelling "Een Javaanse L'Histoire du Soldat". De tekst hiervoor werd geschreven door dichter, journalist en mensenrechtenactivist Goenawan Mohamad.
Op beurzen en pasar malams was zij tot op latere leeftijd nog als "Tante Lien" actief.
Van Dort trad gedurende het seizoen 2018/19 viermaal op als gast van "De Indië Monologen", een theateravond met Nederlands-Indië als centraal thema. In het seizoen 2019/2020 was ze te zien in de voorstelling "Enkele reis".
In 2022 werkte Van Dort aan twee nieuwe liedjes die in hetzelfde jaar werden uitgebracht. "Surabayaku" was een ode aan Van Dort en haar stad Surabaya. Haar laatste solo single "Weerzien" werd eveneens geschreven en geproduceerd door Michiel Eduard. In 2023 verscheen samen met Michiel Eduard haar laatste single "Dewi Melati" geheel in krontjong style. "Dewi Melati" was een personage uit een kinderboekje geschreven door Van Dort en geïllustreerd door Rik van der Burg. 
In het voorjaar van 2024 was Van Dort te zien in de bioscoopfilm "Verliefd op Bali". De opnames hiervoor vonden in 2023 plaats.
Privéleven.
Van Dort was aanhangster van Jomanda. Bij de Tweede Kamerverkiezingen van 1994 stond ze als vijfde op de lijst van de Natuurwetpartij. Deze destijds nieuwe partij behaalde echter geen zetel.
Ze trouwde op 4 april 1970 met psychotherapeut Theo Moody, die al twee jonge kinderen uit een eerder huwelijk had. Samen kregen ze nog een kind. 
In 2012 kreeg ze een hartaanval, waarna ze drie bypasses kreeg en een hartklepoperatie moest ondergaan. In mei 2024 werd bekend dat Van Dort door uitgezaaide kanker was getroffen. Op 8 juli van dat jaar overleed haar echtgenoot, op 86-jarige leeftijd. Wieteke van Dort overleed precies een week later op 81-jarige leeftijd.
Eerbetoon.
Op 29 april 1999 werd Van Dort benoemd tot Ridder in de Orde van Oranje-Nassau.

</doc>
<doc id="18245" url="https://nl.wikipedia.org/wiki?curid=18245" title="Molokai">
Molokai

Molokai (Molokai) is een van de eilanden van Hawaï. Het is 61 x 16 km groot met een landoppervlak
van 673,4 km². Het ligt ten oosten van Oahu, daarvan gescheiden door het 40 km brede Kaiwi Kanaal, en ten noorden van Lanai.
Molokai bestaat uit twee uitgedoofde vulkanen, East Molokai en de veel kleinere West Molokai. Het hoogste punt is Kamakou (1512 m) op East Molokai. De East Molokai vulkaan is de zuidelijke helft van een eens veel grotere vulkaan (net als de Koʻolau Range op Oahu). De noordelijke helft is 1,5 miljoen jaar geleden naar de bodem van de Grote Oceaan gevallen waar het nu als een veld van puin ligt. Het overblijvende deel van de vulkaan op het eiland zijn nu de hoogste kliffen van de wereld. Deze kliffen zijn te zien in de film "Jurassic Park III".
De lage westelijke helft van Molokai is droog en de grond is kaal door begrazing door geiten. De oostelijke helft bestaat uit een plateau bedekt door vochtige bossen. In het noordwesten van het eiland bevindt zich de Moomoni Baai, in het uiterste oosten de Halawa-vallei. De Halawa baai ligt noordoostelijk van het eiland. Niet ver van de plaats Kualapuu bevindt zich een vliegveld.
Leprakolonie.
Het schiereiland Kalaupapa in het noorden van Molokai werd van 1865 tot 1969 gebruikt om leprapatiënten uit heel Hawaï op te vangen. De plaats was gekozen omdat het laag gelegen schiereiland van de rest van het eiland werd gescheiden door de steil oplopende kliffen. Zo konden de leprapatiënten niet 'ontsnappen'. Zij waren feitelijk gevangenen. De kolonie en daardoor ook het eiland kreeg wereldbekendheid toen Pater Damiaan zich er vestigde als jonge gezonde priester en er geldinzamelingen, kledinginzamelingen enz. hield. Hij verliet het eiland enkele malen tot hij ziek werd: hij kreeg lepra door contact met bewoners van de kolonie. Hij leefde er tot aan zijn dood in april 1889.

</doc>
<doc id="18246" url="https://nl.wikipedia.org/wiki?curid=18246" title="Lava">
Lava

Lava is gesteente in vloeibare vorm. Nadat magma het aardoppervlak of de zeebodem bereikt wordt het lava genoemd. Door verschillen in magmasamenstelling, snelheid van uitvloeiing, temperatuur en chemische, mineralogische samenstelling zijn er meerdere soorten lava, ieder met een eigen gedrag en met als kenmerk een poreuze structuur.
Lava kan een vernietigende werking hebben, maar heeft tegelijkertijd ook een creërende werking. Zo kan nieuw land worden gevormd door lava, hierdoor zijn bijvoorbeeld de Hawaïaanse eilanden in de Grote Oceaan ontstaan. Verder is afgekoelde lava – na enige eeuwen van verwering – zeer vruchtbaar en kan daarom goed gebruikt worden als landbouwgrond.
Oorsprong van de term.
Het woord 'lava' komt oorspronkelijk uit de Italiaanse taal, en is waarschijnlijk afgeleid van het Latijnse woord "labes" dat duidt op het glijden of schuiven van de lava. Het woord werd in zijn huidige betekenis voor het eerst gebruikt door Francesco Serao, professor in de geneeskunde aan de Universiteit van Napels, toen hij de eruptie van de Vesuvius in de periode van 14 mei tot 4 juni 1737 beschreef. Serao geloofde dat lava een mengsel van zand en aarde was, dat was gesmolten door de hitte van het vulkanische vuur. Hij beschreef "een stroom van vurige lava" in vergelijking met het water en de modder die na hevige regen van de vulkaan afstromen.
Eigenschappen.
Temperatuur en viscositeit.
Op het moment dat lava aan de oppervlakte komt heeft het normaal gesproken een temperatuur tussen 700 °C en 1200 °C. De viscositeit van lava is 100.000 keer zo groot als die van water. De viscositeit bepaalt hoe de lava stroomt.
Lava met een "hoge viscositeit" is erg stroperig. Het zal slechts langzaam stromen, klonteren en zichzelf blokkeren. Gassen worden makkelijk opgesloten in het semi-vloeibare gesteente en vormen belletjes (vesicules). Stroperige lava erupteert vaak explosief of onder de grondwaterspiegel en wordt geassocieerd met tufsteen en pyroclastische stromen. Als dit lavatype weinig gas bevat en onder hoge temperatuur uitbarst kan het een lavastroom vormen. Naast pyroclastische erupties kan het lavakoepels en laminaire lavastromen (Engels: "sheeted flows") vormen.
Lava met een "lage viscositeit" is relatief vloeibaar en stroomt daarom makkelijk. Het vormt poelen, kanalen en rivieren van gesmolten steen. Ingesloten gassen kunnen in dit lava makkelijk opstijgen en ontsnappen. Pyroclastische erupties met dit type lava komen zelden voor, meestal verloopt de uitbarsting rustig. Dit lava vormt geen steile stratovulkaan omdat het ver kan stromen voordat het stolt. Er zijn drie vormen van lavastromen met lage viscositeit; scherpe lava ('a'ā), gladde lava (pahoehoe) en kussenlava.
Chemische samenstelling.
In de meeste gevallen wordt het gedrag van lava meer beïnvloed door de chemische samenstelling dan door de temperatuur waarbij het naar buiten wordt gestuwd. De chemische samenstelling heeft grote invloed op andere eigenschappen van de lava, zoals stollingstemperatuur, viscositeit en manier waarop het aan de oppervlakte komt. Stollingsgesteenten kunnen worden verdeeld naar zuurgraad, van felsisch (zuur) tot mafisch (basisch). Deze verschillen ontstaan door de verschillende chemische samenstellingen. De gesmolten lava wordt dezelfde naam gegeven als de gesteenten die ontstaan als ze stolt. Naast de hieronder genoemde karakteristieke mineralen kan lava ook andere mineralen en brokken van gesteenten bevatten, waaronder vaste kristallen en xenolieten.
Verschijningsvormen.
Vulkanen.
Een vulkaan is een geologische structuur, veelal in de vorm van een berg. Vulkanen bestaan voor een groot deel uit gestolde lava. De lage schildvulkanen met hun brede basis worden gevormd door mafische basaltlava met een lage viscositeit. De steile stratovulkanen worden ook wel samengestelde vulkanen genoemd. Ze worden gevormd uit stroperige lava (meestal andesiet en ryoliet) en as. Deze zure lava kan slechts een korte afstand afleggen vanaf de bron, want het stolt snel. Het resultaat van deze eigenschap is de kegelvormige ophoping en daarmee de karakteristieke vulkaanvorm.
Het bovenste deel van een vulkaan kan instorten, of eraf geblazen worden door een eruptie. Hierbij ontstaat een caldera waarin vaak vulkanische kegels en lavakoepels ontstaan. Een voorbeeld van een dergelijke caldera is Mount Aniakchak. Soms ontstaat na enige tijd een complete nieuwe vulkaan in de caldera, zoals het geval was bij het ontstaan van de Vesuvius.
Vulkanische kegels.
Vulkanische kegels zijn eenvoudige kleinschalige verschijnselen die worden gevormd als vulkanisch materiaal ("ejecta") zich ophoopt rondom een vulkanische schacht. Zo ontstaat een kegelvorm met een centrale krater. Er zijn verschillende soorten vulkanische kegels, waarvan er één - de spatkegel - wordt gevormd door lava. In lavafonteinen koelt het vloeibare gesteente af, het gedeeltelijk gestolde materiaal valt terug en vormt een hoop rondom de schacht. Omdat een deel van de lava nog vloeibaar is, plakt het materiaal aan elkaar. Dit gebeurt niet bij andere typen vulkanische kegels zoals askegels en sintelkegels. Spatkegels ontstaan meestal uit zeer vloeibaar lava zoals dat op de Hawaïaanse eilanden voorkomt.
Spleeteruptie.
Als de lava dunvloeibaar is, kan deze aan het aardoppervlak uittreden in de vorm van spleeterupties langs lange spleten in de aardkorst, zoals op IJsland in augustus 2014, en op Hawaii in mei 2018.
Lavakoepels.
Afkoelende stroperige lava hoopt zich vaak op in een vulkanische schacht. Door deze blokkage en de aanwezigheid van gassen in het lava wordt de druk in de schacht opgebouwd. Uiteindelijk vindt een uitbarsting plaats waarbij grote wolken van vulkanisch as en gas ontstaan, evenals pyroclastische stromen. De meest explosieve erupties worden gevolgd door een rustigere periode waarin lava wordt uitgestoten. Als de lava rijk aan silica is ontstaat een langzaam groeiende lavakoepel, een grote kussenachtige structuur vol barsten en spleten. De top en randen van een lavakoepel zijn meestal bedekt met steenfragmenten, breccia en as.
Lavastroom.
De nog vloeibare lava kan zich in de vorm van een stroom verplaatsen. In het begin kunnen lavastromen snelheden van wel 75 kilometer per uur bereiken, een snelheid die afneemt naarmate de lava meer afkoelt. Snelheden van nog maar enkele meters per uur zijn dan niet ongebruikelijk. Lavastromen zelf kunnen niet alleen vanwege de temperatuur van de lava gevaarlijk zijn, maar ook omdat ze gassen zoals koolstofdioxide, waterstofsulfide,
zoutzuurgas en zwaveldioxide kunnen uitstoten.
Lavatunnels.
Lavatunnels worden gevormd als het oppervlak van een stroom relatief vloeibare lava afkoelt en een korst vormt. Deze korst is een goede isolator zodat de onderliggende lava door kan blijven stromen. Na enige tijd ontstaat een soort pijplijn waardoor gesmolten gesteente zich vele kilometers kan verplaatsen zonder noemenswaardig af te koelen. Nadat de toevoer van lava is gestopt blijven vaak lange tunnels in de geharde lavastroom achter.
Scherpe lava.
Scherpe lava, die in het Hawaïaans 'a'ā genoemd wordt, is een lavastroom gekenmerkt door een ruw oppervlak bezaaid met lavabrokken. Deze oneffenheden maken het moeilijk om over een geharde 'a'ā-stroom te lopen. Onder het onregelmatige oppervlak ligt een massieve kern, een overblijfsel van het meest actieve deel van de stroom. De lavabrokken worden in de actieve stroom meegetrokken door het deegachtige lava dat zich in de kern beweegt. Aan de voorkant worden de afgekoelde fragmenten begraven onder de oprukkende stroom. Zo ontstaat een laag van lavabrokken boven én onder de stroom. De viscositeit van 'a'ā is meestal hoger dan dat van pāhoehoe, maar de laatste variant kan veranderen in 'a'ā door warmteverlies en obstakels of steile hellingen.
Gladde lava.
Gladde lava wordt ook wel pāhoehoe genoemd. Het is basaltische lava met een glad golvend oppervlak. Deze eigenschappen worden veroorzaakt door het stromen van zeer vloeibaar lava onder een stollende korst. Uit de korst komen voortdurend kleine uitvloeisels waardoor de stroom vooruitgaat. Lavatunnels worden vaak gevormd door pāhoehoe-lava. De oppervlaktestructuur van geharde pāhoehoe-stromen varieert sterk en kan resulteren in vele bizarre vormen of 'lavasculpturen'. Na enige afstand te hebben afgelegd kan pāhoehoe veranderen in 'a'ā doordat het warmteverlies gepaard gaat met een toename van de viscositeit.
Kussenlava.
Kussenlava wordt gevormd als lava uit een vulkanische schacht onder water stroomt, of als een lavastroom de zee bereikt. De stroperige lava vormt bij het eerste contact met water een korst waarin vervolgens barsten ontstaan. Uit deze barsten sijpelt meer lava waaruit 'kussens' ontstaan. Kussenlava is zeer algemeen, omdat een groot deel van het aardoppervlak bedekt is met water. Bovendien liggen veel vulkanen bij of onder water.
Laminaire lavastromen.
Een laminaire stroming kenmerkt zich door de gelaagde manier van voortbewegen van het medium, terwijl er niet of nauwelijks stroming loodrecht op de hoofdstroom plaatsvindt. Ook felsische tot intermediaire lava kan zich in ongewone gevallen op deze manier heel langzaam voortbewegen. De bovenkant en onderkant van de laminaire lavastroom ("sheeted flow") vormen een harde brosse schaal waarin de taaie stroperige lava stroomt. Als de stroom voortschrijdt gaat de korst kapot, het overblijfsel noemt men autobreccia. Het binnenste deel van de geharde stroom laat zien dat de taaie lava als het ware is uitgerekt, vervormd en zelfs gefolieerd is.
Lavameren.
In zeldzame gevallen vult een vulkanische kegel zich met lava zonder vervolgens uit te barsten. De opeenhoping van vloeibaar gesteente in een caldera wordt een lavameer genoemd. Meestal houden deze meren niet lang stand; ze worden weer afgevoerd naar de magmakamer nadat de druk is afgenomen (meestal doordat gassen zijn ontsnapt via de caldera) of worden naar buiten gestuwd bij een eruptie.
Door vulkanische explosies zijn in de Eifel diepe trechters gevormd. Gevuld met water vormen ze de voor het gebied typische meren die maren worden genoemd. De grootste is de Laacher See nabij de abdij 'Maria Laach'. Gloeiende magma-lawinen stroomden vanuit de krater van de Laacher See door de dalen naar Mendig - Nickenich en Wassenach.
Rond de Laacher See vindt men een groot aantal vulkaankegels en enkele uitgestrekte lavavelden.
Gevaren.
Lavastromen zijn zeer destructief en verwoesten alles dat op hun pad komt. In de meeste gevallen hebben mensen genoeg tijd om te vluchten, want lavastromen bewegen zich doorgaans vrij langzaam voort. Slachtoffers die omkomen als gevolg van een lavastroom zijn daarom ongewoon. Er zijn echter wel gevallen bekend waarin mensen werden ingesloten door het hete, vloeibare gesteente en daardoor het slachtoffer werden van een lavastroom. Sommige overleden slachtoffers worden toegeschreven aan lavastromen, maar kunnen in werkelijkheid een andere oorzaak hebben, bijvoorbeeld een pyroclastische stroom of explosies die veroorzaakt worden als een lavastroom in contact komt met water.
In zeldzame gevallen beweegt een lavastroom zich wel met zeer hoge snelheid voort. In de nacht van 10 januari 1977, tijdens een eruptie van de vulkaan Nyiragongo in het toenmalige Zaïre, liep het hele lavameer in minder dan een uur weg door een bres in de kraterwand. De lava stroomde met grote snelheid van de steile hellingen af; sommige stromen bereikten zelfs een snelheid van 100 kilometer per uur. De lava overviel de slapende inwoners van meerdere dorpen in de nabije omgeving en ongeveer 70 mensen kwamen om het leven.
Voorbeelden van nederzettingen die geheel of gedeeltelijk werden verwoest door lavastromen zijn San Sebastiano al Vesuvio (1944), Catania (1669) en Goma (2002).
Vulkanisch gesteente.
Het geharde gesteente dat ontstaat uit lava noemt men uitvloeiingsgesteente. Het uiterlijk en de samenstelling van verschillende uitvloeiingsgesteenten varieert sterk. Als een lavastroom van ryoliet snel afkoelt, kan het obsidiaan worden. Als het gevuld is met gasbellen kan het echter ook puimsteen worden. Als dezelfde lava langzaam afkoelt, wordt het een lichtgekleurd massief gesteente dat men gewoon ryoliet noemt.
Toepassingsgebieden.
Lavagesteente, gebroken en gezeefd, wordt gebruikt als funderingsmateriaal onder wegen, paden, tennisbanen en kunstgrasvelden. Ook wordt het gebruikt als toeslagstof voor beton en in klei bij de baksteenindustrie (keramische industrie).

</doc>
<doc id="18247" url="https://nl.wikipedia.org/wiki?curid=18247" title="Chopin">
Chopin



</doc>
<doc id="18250" url="https://nl.wikipedia.org/wiki?curid=18250" title="Bohemian Rhapsody">
Bohemian Rhapsody

Bohemian Rhapsody is een nummer in rapsodische vorm van de Britse rockgroep Queen. Het verscheen op het album "A Night at the Opera" uit 1975. Op 31 oktober van dat jaar werd het nummer op single uitgebracht.
Het was een wereldwijde hit voor de groep in 1975/1976 en de heruitgave eind 1991 werd ook een hit. Het wordt algemeen beschouwd als een van de succesvolste platen aller tijden.
Opbouw.
Het lied bestaat uit zes delen, waarin een aantal onderling sterk verschillende muziekstijlen aan bod komen. Het nummer combineert onder meer progressieve rock met hardrock en progressieve pop. De intro (0:00–0:49) wordt eerst gevolgd door een ballade (0:49–2:40). Daarna volgen een korte gitaarsolo (2:40–3:05), een opera-achtig intermezzo (3:05–4:07) en een hardrockgedeelte (4:07–4:54). Ten slotte is er een lange outro (4:54–5:55), die wordt afgesloten met het geluid van een gong.
Het lied is verder afwijkend qua opbouw doordat het geen refrein kent. Tevens komt geen enkel couplet een tweede keer voor.
Tekst en betekenis.
Over de precieze betekenis van de weinig samenhangende tekst is weinig duidelijk; zanger en schrijver Freddie Mercury hield er niet van om in interviews zijn teksten uit te leggen. Er is wel geopperd dat Goethes beroemde werk "Faust" een belangrijke bron van inspiratie heeft gevormd.
De tekst bevat filosofische elementen. Meteen in de intro wordt de vraag gesteld of het leven zoals wij dat ervaren echt is (), waarna wordt geconcludeerd dat er aan de realiteit geen ontsnappen mogelijk is.
Vervolgens lijkt het te gaan om een jongen uit een arme familie die een man doodschiet, en moet vluchten. De jongen beseft dat hij zijn leven, dat nog maar net was begonnen, vergooid heeft. Biograaf Ann-Lesley Jones heeft Mercury hierover gesproken, maar hij wilde er niks over zeggen. Hij kwam uit een streng gelovig gezin, waar homoseksualiteit taboe was. Jones sprak voor de biografie van Mercury echter ook met Tim Rice. Volgens hem verwijst de man die hij doodschiet naar de heteroseksuele Freddie, die hij achter zich laat. Rice schreef samen met Mercury de teksten voor het album "Barcelona". Ook heeft Rice hierover gesproken met drummer Roger Taylor. Na Mercury's overlijden sprak Jones nog met zijn toenmalige levenspartner Jim Hutton. Hij vertelde dat hij vaak praatte met Mercury over zijn homoseksualiteit: "De verborgen boodschap in het lied is eenvoudig: hoe veel beter was zijn leven geweest, hoeveel gelukkiger was hij geweest als hij gewoon openlijk zichzelf had kunnen zijn? Freddie zou er nooit openlijk over praten omdat hij de schijn moest ophouden voor zijn familie."
Het opera-gedeelte bevat veel religieuze toespelingen; zo wordt hier Beëlzebub genoemd en komt de Arabische spreuk "Bismillah" ("in naam van God") voor. De tekst bevat verder enkele verwijzingen naar de operawereld. De naam Scaramouche wordt genoemd, evenals Figaro uit "Il barbiere di Siviglia" van Rossini. Verder wordt de 16-eeuwse geleerde Galileo Galilei aangeroepen, die door de Kerk werd vervolgd. Mogelijk verwijst dit zowel naar de hoofdpersoon uit "Faust" als naar het thema homoseksualiteit, waar Mercury graag acceptatie voor wilde.
Aan het eind wordt enkele malen de tekst herhaald. Ook de regel is opnieuw te horen, net als aan het begin van het lied.
Titel.
De titel verwijst naar de wereld van de bohemiens, meer in het bijzonder het individualisme en de daarmee samenhangende creativiteit.
De term komt uit de klassieke muziek en is een muziekstuk dat uit contrasterende delen bestaat.
Opnamen.
Het 'operakoor' in het midden is ingezongen door drie leden van Queen; John Deacon zong dit gedeelte niet mee. Dit inzingen gebeurde zo vaak dat er uiteindelijk circa 180 stemmen te horen waren. De opnames van dit gedeelte van het nummer namen zo'n drie weken in beslag.
De platenmaatschappij zag het helemaal niet zitten dat dit nummer − ruim langer dan de gangbare drie minuten − zou worden uitgebracht op single. Freddie Mercury gaf een kopie aan zijn goede vriend, radio-dj Kenny Everett, en zei (met een knipoog) dat hij het nooit in zijn show mocht afspelen. Everett deed, naar Mercury's verwachting, precies het tegenovergestelde, en draaide uiteindelijk het nummer veertien keer in twee dagen. Andere radiostations begonnen toen ook het nummer uit te zenden.
Er werd een videoclip bij opgenomen, zodat de single tijdens hun tour alsnog op Top Of The Pops van de BBC kon verschijnen. De clip was een van de eerste echte videoclips, maar artiesten als en zelfs Queen zelf hadden al eerder promotiefilmpjes gemaakt bij hun singles. De clip van is voor 100% op video gedraaid waarbij enkele eenvoudige technieken (zoals een facetlens) gebruikt werden voor de special effects. Zo werd het videofeedbackeffect verkregen door de camera op een monitor te richten. Deze clip werd in iets meer dan vier uur opgenomen en kostte slechts £ 4500.
Populariteit.
"Bohemian Rhapsody" had wereldwijd succes. In Europese pop-polls is het vaak verkozen tot een van de beste popsongs aller tijden.
In de winter van 1975-1976 werd de plaat wereldwijd een gigantische hit. In Queens thuisland het Verenigd Koninkrijk bereikte de plaat de nummer 1-positie in de UK Singles Chart. Ook in Ierland, Spanje, Nieuw-Zeeland, Australië, Canada en de Verenigde Staten werd de nummer 1-positie bereikt.
In Nederland werd de plaat op zaterdag 13 december 1975 verkozen tot de 248e Troetelschijf op Hilversum 3 en werd ze een gigantische hit in de destijds twee hitlijsten op de nationale publieke popzender. De plaat bereikte de nummer 1-positie in zowel de destijds nieuwe publieke hitlijst de Nationale Hitparade, uitgezonden door de NOS als de Nederlandse Top 40, destijds uitgezonden door de TROS op de befaamde donderdag met dj Ferry Maat.
In België bereikte de plaat eveneens de nummer 1-positie in zowel de voorloper van de Vlaamse Ultratop 50 als de Vlaamse Radio 2 Top 30.
In december 1991 werd de plaat voor de tweede keer een grote hit. Dit hing enerzijds samen met het overlijden van Mercury. In de Verenigde Staten werd het succes ook in de hand gewerkt door de film "Wayne's World", waarin de plaat een prominente rol speelt.
In 2004 werd de plaat opgenomen in de .
Andere uitvoeringen.
Het nummer is vele malen gecoverd door allerlei bands en individuele artiesten, zoals:

</doc>
<doc id="18251" url="https://nl.wikipedia.org/wiki?curid=18251" title="Internetprovider">
Internetprovider

Een internetprovider of internetaanbieder (Engels: internet service provider of ISP) is een organisatie of persoon die diensten levert op of via het internet. Dit kan zowel de verbinding van een gebruiker aan het internet zijn, alsook diensten die de gebruiker via het internet kan gebruiken. De verschillende diensten die een internetprovider aanbiedt zijn hieronder uitgewerkt.
Aanbod.
Internet access provider.
Een "(Internet) Access Provider" of IAP is een organisatie of persoon die aan particulieren en/of bedrijven faciliteiten biedt om een vaste computer of een mobiel apparaat verbinding te laten maken met het internet. Dit kan op verschillende manieren: bijvoorbeeld via inbellen of ADSL (beide via het telefonienetwerk), kabelinternet (via het kabeltelevisienetwerk) of via mobiel internet of wifi.
Internet service provider.
Een "Internet Service Provider" of ISP is een bedrijf dat internetdiensten aan klanten aanbiedt. De meeste ISP's bieden internettelevisie en internettelefonie aan en ze leveren netwerkapparatuur voor huisnetwerken. Traditioneel bieden ISP's eigen e-mailadressen aan, de mogelijkheid een eigen site op het world wide web te maken en vaak bieden ze de mogelijkheid om gegevens via FTP toegankelijk te maken. Vaak biedt een ISP ook een nieuwsserver voor Usenet.
In de volksmond wordt vaak ISP gezegd als de "access provider" wordt bedoeld. Meestal bieden "access providers" ook allerlei diensten aan die hen tot ISP maken. Steeds vaker worden de genoemde diensten op het internet door grote bedrijven als Microsoft, Google en Yahoo! gratis aangeboden.
Internet hosting provider.
Een "internethostingprovider" of een IHP is een ISP die diensten levert voor het toegankelijk maken van een internet domeinnaam en webhosting (het maken van een eigen website).
Nederland.
Ontwikkeling.
Met de formele oprichting van Stichting NLnet door NLUUG in 1989, was de eerste internetserviceprovider in Nederland een feit. Volgens het financieel verslag van de stichting over het jaar 1989, begon zij echter pas in mei 1990 met de feitelijke exploitatie van het Nederlandse deel van het internationale UNIX-netwerk. Stichting NLnet was een stichting zonder winstoogmerk en kreeg vooral in de beginperiode donaties in de vorm van computers, servers, modems en systeemsoftware.
In 1991 waren de eerste particulieren met een aansluiting op internet de leden van een groepje binnen de HCC in het kader van het EUnet-project Hobbynet. In de jaren 1993 en 1994 behoorden XS4ALL, EuroNet, NLnet BV (een dochterbedrijf van Stichting NLnet) en Knoware tot de eerste commerciële providers. Deze providers kregen al snel meer klanten. Aanvankelijk konden klanten verbinding maken met internet door met een modem via de telefoonlijn te bellen naar een inbelnummer van de internetprovider; eerst meestal via een interlokaal telefoonnummer, maar omdat de tarieven voor interlokale netnummers hoger waren dan tarieven voor lokale netnummers gingen de providers hun inbelpunten uitbreiden tot landelijke dekking. Voor verbinding met internet moest immers per minuut (de kosten van het telefoongesprek) betaald worden. 
Vanaf 1995 maakten kabelmodems het mogelijk om het kabeltelevisienetwerk niet alleen voor radio- en televisiesignalen te gebruiken, maar ook voor internetverkeer. Daardoor konden ook de kabelmaatschappijen zich als internetproviders gaan opstellen. Daarmee was voor het eerst een internetverbinding mogelijk die niet per minuut, maar per maand betaald werd en bovendien was voor het eerst breedbandinternet mogelijk: internet via het kabeltelevisienetwerk was veel sneller dan via een inbelmodem. Twee jaar later kreeg het kabeltelevisienetwerk een concurrent: ADSL via de telefoonkabel. Door de goede kwaliteit van ADSL stapten veel ontevreden klanten van het kabeltelevisienetwerk over naar de providers die ADSL-abonnementen aanboden. De grote investeringen die nodig waren voor een breedbandnetwerk met landelijke dekking konden niet door alle providers worden opgebracht, waardoor het aantal providers door overnames en faillissementen flink afnam. 
In Nederland heeft KPN het complete telefoonnet naar alle huizen in beheer. Om te zorgen dat er toch een concurrerende markt mogelijk is moet KPN van de Autoriteit Consument en Markt (ACM) ook aan andere internetproviders de mogelijkheid aanbieden van deze kabels gebruik te maken om internet over de telefoonlijn aan te bieden. De providers mogen daarvoor in de centrales van KPN apparatuur neerzetten voor het maken van internetverbindingen over de telefoonlijnen die van daaruit naar de huizen gaan. Daarnaast biedt KPN ook zelf internettoegang aan via dochterbedrijven (met de merken XS4ALL, KPNInternet en Telfort). Uitzonderingen zijn BBned (InterNLnet, Alice), Unet, Versatel en T-Mobile Online, omdat zij een eigen infrastructuur hebben om ADSL aan te bieden, en hierbij als enige ADSL-providers dus niet afhankelijk zijn van het ADSL-product van KPN.
Op de markt voor de kabeltelevisie zijn meerdere bedrijven actief, die allemaal ook actief zijn als internetprovider. Hoewel het hier om meer spelers gaat, kan dit nog steeds als een monopolie worden gezien: elk huis heeft immers slechts een verbinding met een enkele coaxkabel, en heeft daarin geen keuze. Het internet via het kabeltelevisienetwerk is niet zo gereguleerd als ADSL.
De Nationale Beheersorganisatie Internet Providers (NBIP) is een Nederlandse non-profitorganisatie die internetproviders helpt en zorgt voor afdoende afdekking van veiligheidsrisico's door een gezamenlijke aanpak tegen bijvoorbeeld DDoS-aanvallen.
Provideraansprakelijkheid.
Omdat internetproviders vaak servers beheren waarop niet zijzelf, maar hun klanten informatie kunnen plaatsen, was in het verleden onduidelijk wie nu verantwoordelijk was voor onrechtmatige informatie op een bepaalde website: de beheerder van de webserver of degene die de informatie op de website beheert. Dit is kort uitgelegd het vraagstuk van de provideraansprakelijkheid.
Artikel 54a van het Nederlandse Wetboek van Strafrecht luidt:
"Een tussenpersoon die een telecommunicatiedienst verleent bestaande in de doorgifte of opslag van gegevens die van een ander afkomstig zijn, wordt als zodanig niet vervolgd indien hij voldoet aan een bevel van de officier van justitie, na schriftelijke machtiging op vordering van de officier van justitie te verlenen door de rechter-commissaris, om alle maatregelen te nemen die redelijkerwijs van hem kunnen worden gevergd om de gegevens ontoegankelijk te maken."
Dit betekent dat een internetprovider in beginsel niet verantwoordelijk is voor de informatie die haar klanten online plaatsen, mits de provider informatie ontoegankelijk maakt wanneer de officier van justitie of de rechter-commissaris dit bevelen. 
Dat klinkt redelijk, maar is in de praktijk niet zo eenvoudig: Wanneer het informatie betreft op een webserver van een provider, dan kan die provider de informatie simpelweg verwijderen. Maar wanneer het informatie betreft op een server die eigendom is van de klant, en waar de internetprovider dus alleen zorg draagt voor de internetverbinding, dan ligt dat minder eenvoudig. In zo'n geval kan de provider de informatie niet van de server verwijderen: de enige maatregel die de provider zou kunnen nemen, is de internetverbinding verbreken. Maar daarmee zou ook alle andere informatie op de betreffende server, ontoegankelijk worden. 
In de Europese richtlijn inzake elektronische handel wordt daarom onderscheid gemaakt tussen het opslaan van informatie (caching en hosting) en het doorgeven van informatie, dat "mere conduit" genoemd wordt. Wanneer er sprake is van onrechtmatige informatie die verwijderd moet worden van een server van een hostingprovider, dan zal die provider aan een verzoek van de officier of rechter-commissaris gehoor moeten geven. Wanneer de informatie zich echter op een andere server bevindt, en er dus sprake is van mere conduit, dan zal de provider die informatie niet ontoegankelijk maken. In dat laatste geval kunnen bij de internetprovider wel de NAW-gegevens van de betreffende klant opgevraagd worden, zodat de eisende partij zich rechtstreeks tot de klant kan richten.
Om die procedure eenvoudiger en duidelijker te maken, heeft internetprovider XS4ALL als eerste in februari 2007 een procedure voor klachten over uitingen op internet gepubliceerd. In navolging daarvan heeft een groot aantal Nederlandse providers, samenwerkend in het programma "Samen tegen Cybercrime", op 2 oktober 2008 een Gedragscode Notice-and-Take-Down gepubliceerd, waarin beschreven staat hoe geklaagd kan worden over uitingen op internet en hoe met klachten wordt omgegaan.
België.
In Vlaanderen zijn er twee dominante providers: Proximus en Telenet. Proximus is voor 53,5% in handen van de Belgische staat en heeft de volledige rechten op de telefoonkabel in België. Telenet is van oorsprong een Vlaams, maar intussen Amerikaans bedrijf en heeft de rechten op de televisiekabel in Vlaanderen.
In Wallonië bezit VOO voor het overgrote deel de televisiekabelrechten, terwijl ook daar Proximus de volledige rechten heeft op de telefoonkabel.
In het Brussels Gewest bezit Numericable (sinds 2016 overgenomen door Telenet) de televisiekabelrechten. Ook Proximus heeft daar de volledige rechten op de telefoonkabel.
Zowel via de telefoonkabel als de televisiekabel is het mogelijk om internet bij de klant in huis te brengen. Andere internetproviders (virtuele internetproviders) huren dan het netwerk van Proximus of Telenet om internet bij de klant te brengen, aangezien zij niet beschikken over een eigen netwerkinfrastructuur. Daarnaast biedt de derde fysieke internetprovider Orange internet aan dat werkt via hun mobiel netwerk (3G of 4G), bedoeld voor thuisgebruik.
Mobiele internetproviders bieden internet aan via het mobiele netwerk, bedoeld voor (hoofdzakelijk) mobiele apparaten zoals smartphones. Virtuele mobiele internetproviders die niet over een eigen mobiel netwerk beschikken, betalen aan fysieke mobiele internetproviders om via het mobiel netwerk internet te kunnen aanbieden aan hun klanten. Een voorbeeld hiervan is Mobile Vikings.

</doc>
<doc id="18252" url="https://nl.wikipedia.org/wiki?curid=18252" title="Freddy Mercury">
Freddy Mercury



</doc>
<doc id="18254" url="https://nl.wikipedia.org/wiki?curid=18254" title="Zoetermeer">
Zoetermeer

Zoetermeer () is een stad en gemeente in de Nederlandse provincie Zuid-Holland, in de Randstad én in het Groene Hart. Zij ontleent haar naam aan de rivier Zoete, waarschijnlijk zo genoemd naar zijn zoete water, en meer, water. De gemeente Zoetermeer maakt deel uit van de Metropoolregio Rotterdam Den Haag, en telt inwoners (, bron: CBS) op een grondgebied van 37,06 km².
In 1962 werd Zoetermeer aangewezen als groeikern voor Den Haag. In korte tijd is het dorp Zoetermeer in inwoneraantal uitgegroeid tot de derde gemeente van de provincie Zuid-Holland. In de volksmond wordt Zoetermeer ook wel 'Sweet Lake City' genoemd, een vrije vertaling van de gemeentenaam.
Geschiedenis.
Van veenontginning tot boterdorp.
Uit opgravingen van de Archeologische Werkgroep Zoetermeer blijkt dat in de 13e eeuw al sprake was van bewoning aan de Dorpsstraat in Zoetermeer. De vondst van een stuk hout in een daliegat nabij het woonhart bleek na onderzoek ongeveer 1000 jaar oud te zijn. Hoewel er bij de opgraving geen sporen van bewoning werden gevonden, heeft de gemeente de vondst gebruikt voor een publiciteitscampagne, Zoetermeer 1000 jaar, om de stad op de kaart te zetten.
De bewoning van Zoetermeer is waarschijnlijk ongeveer 1000 jaar geleden ontstaan aan de rand van de veenontginning in de buurt van het in de 17e eeuw drooggemalen Soetermeerse meer. Het veen werd afgestoken en zelfs onder water uitgebaggerd en als turf in omliggende steden als brandstof verkocht. Als gevolg van de veenontginning ontstonden grote waterpartijen. Vanaf de 17e eeuw zijn eerst het Soetermeerse meer (1616) en vervolgens de overige waterpartijen ingepolderd en verkaveld. De polder waar de huidige wijken Buytenwegh en De Leyens zich bevinden, werd in 1770 opnieuw drooggelegd.
In de Middeleeuwen treffen we bewoning aan in het "Lange Land" aan de "Groenwegh", gelegen tussen de Broekwegwetering en de Wallewetering. In de 13e eeuw begon de uitbreiding van de bewoning zich te concentreren op de huidige locatie van de Dorpsstraat. Door het afsteken van veen en door het inklinken van de drooggelegde grond waren grote delen van Zoetermeer onder de zeespiegel komen te liggen. Straten zoals de Dorpsstraat liggen hoger omdat het oorspronkelijke veen daar nooit is afgestoken. De Buurtvaart die de Dorpsstraat omsluit wordt in stand gehouden om het grondwater van de oude dorpskern op peil te houden zodat de houten palen van de funderingen niet gaan rotten en het veen niet gaat inklinken.
Het gebied van de huidige gemeente Zoetermeer bedding van de dertiende eeuw tot de Franse tijd uit de twee ambachtsheerlijkheden Zoetermeer en Zegwaart. De begrenzing die deze twee oude ambachtsheerlijkheden rond het midden van de achttiende eeuw hadden, is nu nog voor een groot deel intact. Deze volgt veelal oude poldergrenzen, herkenbaar aan kaden en waterlopen. De Leidsewallenwetering in het noorden en de Delftsewallenwetering in het zuiden vormden een belangrijke vaarroute tussen Leiden en Delft en vormden in het midden de scheiding tussen het katholieke Zoetermeer aan de westzijde van de Dorpsstraat en het overwegend hervormde Zegwaart aan de oostzijde. De gemeenschappelijke Dorpsstraat was de verbinding van Den Haag naar Gouda met herbergen om de reizende handelaren onderdak te bieden. Zoetermeer en de verbindingen over water hebben een belangrijke rol gespeeld bij de Slag bij Zoetermeer (Leidens ontzet).
De aansluiting van Zoetermeer op het spoorwegnet in 1868 kondigde het begin aan van de groei van Zoetermeer en Zegwaart. De Molenweg werd tot Stationsstraat omgedoopt toen het station 'Soetermeer-Zegwaart' in gebruik werd genomen. In de omgeving van het dorp werd door veel boeren boter geproduceerd, waardoor Zoetermeer wel het "Boterdorp" genoemd werd. Bekendheid kreeg Zoetermeer onder meer door Adriaan van Well die als kruidenier in 1932 De Spar begon. De arbeiderszoon Bernardus Brinkers stichtte aan het einde van de negentiende eeuw een margarinefabriek (Brinkers) in Zoetermeer, die in een eeuw uitgroeide tot een vettenfabrikant van Europees formaat. Martin van der Hagen stichtte in 1896 een stoomzuivelfabriek die vijf jaar later de naam kreeg waaronder hij nog steeds wereldbekendheid geniet: Nutricia. Zoetermeer kreeg in de jaren 1930 naam als boterdorp met 50 boter- en margarineboeren waarvan de firma Van der Spek om zijn "Zoetermeerse Roem" bekendheid kreeg.
Van dorp tot stad.
De huidige gemeente Zoetermeer is ontstaan uit de samenvoeging van de gemeenten Zegwaart (kadastraal Zegwaard) en Zoetermeer op 1 mei 1935.
Aan het eind van de jaren vijftig heerste er in Nederland zeer ernstige woningnood. Het argument dat pas getrouwden moesten intrekken bij een van de ouders, wat leidde tot grote sociale spanningen, was in die tijd een van de aanleidingen om de Commissie Westen des Lands in te stellen. Het gemeentebestuur Zoetermeer was fel tegenstander van de satellietstad Wilsveen, die de commissie voorstelde. Volgens de toen bekende gegevens zou de uitbreiding van Zoetermeer alleen mogelijk zijn in de richting van Wilsveen waardoor er slechts luttele honderden meters tussen beide stadskernen zou overblijven. Met name de val van het vierde kabinet Drees op 12 december 1958 (waarmee ook aan het "Drees-bewind" een einde kwam) veroorzaakte grote vertraging. Pas in november 1962, gaf het Zoetermeerse gemeentebestuur een team van stedenbouwkundige ingenieurs opdracht om plannen te ontwikkelen voor de stedenbouwkundige ontwikkeling van het Dorp Zoetermeer tot een stad van ongeveer 100.000 inwoners.
Om aan de grote behoefte aan huisvesting te kunnen voldoen, werd in 1962 besloten Zoetermeer aan te wijzen als groeikern. De nieuwe stad zou ruim van opzet zijn met veel groen. Een voor Nederland uniek openbaarvervoersysteem, de Zoetermeer Stadslijn, verbond in een stedelijke ringspoorlijn de verschillende buurten met 12 stations verspreid over de stad. Rondom elk station vinden we ook nu nog de wijkvoorzieningen en wijkwinkelcentra waardoor elke wijk grotendeels zelfvoorzienend is. De Zoetermeer Stadslijn is in 2006-2007 in het kader van het lightrailproject RandstadRail omgebouwd tot sneltramlijn.
Om meer werkgelegenheid te creëren werd in 1984 het ministerie van Onderwijs en Wetenschappen, voorloper van het ministerie van Onderwijs, Cultuur en Wetenschap, verplaatst van Den Haag naar Zoetermeer. Het gebouw langs de Europaweg was jarenlang het grootste gebouw qua vloeroppervlakte van Europa en bood onderdak aan 15.000 werkplekken. Het ministerie is weer terug naar Den Haag en het gebouw wordt nu gebruikt door de AIVD met 1200 werkplekken.
Ook nu nog werken veel inwoners in Den Haag, maar met nieuwe werkgelegenheid binnen de grenzen van de gemeente wil Zoetermeer af van het imago van slaapstad met alleen forensen en zich onder meer als centrum van ICT op de kaart zetten.
Na 1962 groeide Zoetermeer stormachtig van een gemeente met een dorps karakter van minder dan 10.000 tot een stad met in 1991 al meer dan 100.000 inwoners. De traditionele agrarische economie verdween en het dialect stierf nagenoeg uit.
Palenstein (1965), Driemanspolder (1966), en Meerzicht (1969).
In de eerste nieuwbouwwijken Driemanspolder, Palenstein en Meerzicht verrezen veel galerijflats. Deze ruime en relatief goedkope flats, omgeven door groenvoorzieningen, moesten vooral jonge gezinnen naar deze groeistad trekken. In de andere wijken treft men vooral laagbouw eengezinswoningen met een eigen tuin aan.
Buytenwegh de Leyens (1974), Seghwaert (1976), Noordhove (1985).
De behoefte naar nieuwe woningen bleef groot. Vooral laagbouw- en eengezinswoningen bleken populair. In hoog tempo werden de wijken Seghwaert en Buytenwegh de Leyens gerealiseerd. Deze twee wijken kenmerken zich door het vele groen, De Leyens door het groen en het vele water waaronder de Broekwegwetering. Hoogbouw is in deze wijken vrijwel niet te vinden. In 1985 wordt de eerste paal geslagen voor de nieuwe wijk Noordhove, een laagbouwwijk grenzend aan de Zoetermeerse Plas.
Stadscentrum (1981).
In 1981 wordt begonnen met de bouw van het stadshart, dat het nieuwe winkelcentrum van de stad moest worden. Het krijgt een unieke opzet: magazijnen, parkeren en een station op de begane grond, de winkelstraat op de eerste verdieping en boven de winkels woningen en kantoren. Zo moest een compacte en verkeersvrije winkelstraat ontstaan, die toch goed bereikbaar was per auto en openbaar vervoer. De woningen moeten ervoor zorgen dat het centrum ook na winkelsluitingstijd levendig blijft.
Het Stadshart is in fases gebouwd. In fase 1 Westwaarts, in fase 2 Promenade, in fase 3 Passage, Noordwaarts, Zuidwaarts en Oostwaarts en in fase 4 Warande. In 2006 is de nieuwe uitbreiding van het Stadshart gereed gekomen, Spazio Shopping Space, en eind 2007 startte de 6e en laatste uitbreiding, Cadenza.
Rokkeveen (1987).
Als de voltooiing van de eerste fase van Noordhove nadert, start aan de zuidzijde van de A12 de bouw van Zoetermeers wijk: Rokkeveen. In 1992 vindt hier de land- en tuinbouwtentoonstelling Floriade plaats. De parken en het Balijbos in het westelijke deel van Rokkeveen zijn hier overblijfselen van.
In 2000 wordt besloten Noordhove verder uit te breiden in de richting van Benthuizen. Noordhove fase twee is veel gevarieerder qua opzet in vergelijking met de monotone bebouwing van Noordhove fase één. Er is veel ruimte voor koopwoningen in het duurdere segment en de uitgifte van vrije kavels.
Oosterheem (2000).
Nagenoeg tegelijk met Noordhove II startte ook de bouw van Oosterheem. De bouw zou in het najaar 1999 officieel van start gaan. Omdat er geen milieueffectrapport was opgesteld werden alle afgegeven bouwvergunningen op last van de rechter geschorst en werden de bouwwerkzaamheden pas in december 2000 hervat.
Midden door de wijk loopt een hogedruk-CO2-leiding van OCAP, deels op een diepte van 1,5 meter. Naar de mogelijke gevolgen van een calamiteit zijn door TNO en het RIVM onderzoeken ingesteld. De conclusies van dat rapport werden echter niet overgenomen en de bouw werd oorspronkelijk zonder aanpassingen voortgezet. Pas bij het voorontwerp Verlengde Oosterheemlijn is bij station Lansingerland-Zoetermeer de leiding alleen daar ter plaatse op een diepte van 32 meter nieuw aangelegd.
Als deze wijk af is, zal het met 30.000 inwoners en 8.500 woningen de grootste wijk van Zoetermeer zijn. De wijk heeft ook een eigen aansluiting met 3 stations gekregen op de RandstadRail.
Toekomst.
Zoetermeer stad bereikt met de bouw van Oosterheem ook in het noordoosten haar gemeentegrenzen. De polders in het noorden behoren tot het Groene Hart en mogen niet bebouwd worden. Een verdere uitbreiding van het bouwvolume en aantal woningen kan alleen worden gerealiseerd door binnenstedelijke verdichting.
De herontwikkeling van de oude stadswijken is de grootste uitdaging. Palenstein (1965) is de eerste wijk die opnieuw wordt ingericht. Hoogbouw maakt deels plaats voor laagbouw en er wordt gezocht naar een betere balans tussen het aantal sociale huurwoningen en duurdere vrijesectorwoningen. Voor de gemeente is het ook een probleem dat de jongeren die rond 1970 massaal naar Zoetermeer verhuisden inmiddels tegen hun pensioen aan zitten, en hun kinderen het huis uit zijn. Hierdoor daalt het aantal inwoners in de wijken uit die tijd - waardoor de gemeente minder inkomsten krijgt. De gemeente probeert dat onder andere op te vangen door "inbreiden", dat wil zeggen het bebouwen van vrije ruimte of verdichten van locaties waar gebouwen leegstaan of niet langer voldoen, met woningen die hopelijk nieuwe "starters" aantrekken.
Zoetermeer zou graag ten oosten van Rokkeveen nog een nieuwe woonwijk op het grondgebied van Bleiswijk willen bouwen. Er is in de plannen voor de Zuidplaspolder rekening gehouden met een verdere groei van Zoetermeer naar het oosten. Deze plannen zijn ambitieus en vergen grote inspanning en investeringen. Vooral de gemeente Lansingerland heeft bezwaren tegen de uitbreidingsplannen van Zoetermeer en wil in het gebied kassen bouwen.
Zoetermeer is in een kleine 40 jaar uitgegroeid tot een volwassen stad met inwoners (per ).
Topografie.
"Topografisch kaartbeeld van de gemeente Zoetermeer, per september 2022. Klik op de kaart voor een vergroting."
Wijken.
Naast de woonwijken is Zoetermeer omringd door verschillende industriegebieden:
De gemeente wil het "voormalig" bedrijventerrein Dwarstocht transformeren naar een woonwijk.
De wijken hebben een wijknummer dat overeenkomt met de laatste twee cijfers van de postcode. Bij de naamgeving van de straten in de wijk wordt getracht, ook in de ligging ten opzichte van elkaar, een alfabetische volgorde te handhaven.
Waterstaat.
Waterstaatkundig ligt Zoetermeer in drie Hoogheemraadschappen, namelijk Delfland, Rijnland en Schieland (en Krimpenerwaard). Zoetermeer vormt zo het "drielandenpunt" tussen deze drie waterschappen. Het feitelijke drielandenpunt, ook wel bekend als de "Driesprong" is in het verleden nogal eens gewijzigd. Dit punt ligt vlak langs de A12 bij het Balijbos. Aan de Reginagang in de wijk Rokkeveen is een oude grenspaal te zien die op de zijkanten de namen van de Hoogheemraadschappen aangeeft.
Politiek.
Gemeenteraad.
De gemeenteraad van Zoetermeer bestaat uit 39 zetels. Hieronder de behaalde zetels per partij bij de gemeenteraadsverkiezingen sinds 1994:
College van burgemeester en wethouders.
Het college van burgemeester en wethouders voor de coalitieperiode 2022-2026 is als volgt samengesteld:
Burgemeester: Michel Bezuijen (VVD)&lt;br&gt;
Wethouders:
Onderwijs.
Speciaal onderwijs.
Speciaal voortgezet onderwijs.
Het Atrium school voor praktijkonderwijs (op/pc/rk)
Religie.
Zoetermeer kent vele geloofsgemeenschappen, waaronder:
Verkeer en vervoer.
Zoetermeer ligt tussen Den Haag en Gouda aan de A12. De stad wordt ontsloten door een hoofdstructuur van een beperkt aantal wegen. Ook in de wijken is het aantal hoofdwegen die aansluiten op de hoofdstructuur beperkt. Hoewel dit principe de doorstroming bevordert blijkt het tijdens calamiteiten verlammend te kunnen werken. Veel aandacht is besteed aan de vele fietspaden die de verkeerswegen ongelijkvloers kruisen.
Zoetermeer wordt per spoor ontsloten door de spoorlijn Gouda-Den Haag Centraal met de stations Zoetermeer, Zoetermeer Oost en Lansingerland-Zoetermeer.
De Zoetermeer Stadslijn, geopend in 1977, was een tweede spoorverbinding die de wijken onderling verbond. In 2006 en 2007 werd die lijn verbouwd tot een van de eerste lijnen van RandstadRail, die een moderne OV-verbinding tussen Den Haag, Zoetermeer en Rotterdam vormt.
Station Lansingerland-Zoetermeer voorziet de wijk Oosterheem van een betere aansluiting op de spoorlijn Gouda - Den Haag. De naam van het station is een combinatie van Lansingerland en Zoetermeer, omdat het station op de grens van deze twee gemeenten ligt. Het station is onderdeel van het project Stedenbaan, een metro-achtige verbinding van stoptreinen in de Randstad. De verlengde Oosterheemlijn van RandstadRail kruist bij station Lansingerland-Zoetermeer de spoorlijn Gouda - Den Haag en eindigt daar ook. Het station werd opengesteld 9 december 2018 op voor de treinen en op 19 mei 2019 voor het overige openbaar vervoer. Op die manier heeft het oosten van Zoetermeer en het dorp Bleiswijk verbeterde verbindingen met Rotterdam, Den Haag en Gouda.
Bedrijven en instellingen.
De IT-sector en diverse overheidsinstellingen zijn prominent aanwezig in Zoetermeer. Ook veel verzekeringen, vakbonden en belangenverenigingen hebben hun hoofdkantoor in Zoetermeer.
Zoetermeer ICT-stad.
In Zoetermeer zijn veel ICT-gerelateerde bedrijven gevestigd. Het beleid van de gemeente is er onder meer op gericht ICT en andere hoogwaardige kennisgerelateerde werkgelegenheid aan te trekken. Zoetermeer heeft een goede technische infrastructuur en was een van de eerste steden in Nederland met een glasvezelnetwerk. In Zoetermeer wonen ook veel mensen met een hoge opleiding en sinds een aantal jaar is hier de Haagse Hogeschool (HHS) - Faculteit voor IT &amp; Design gehuisvest. Het gemeentebestuur investeert veel geld in computers en multimedia op de scholen.
In maart 2007 werd Zoetermeer de eerste Nederlandse gemeente met een stadhuis in de virtuele wereld Second Life. De gemeente trok hiervoor 25.000 euro uit. Via internet is ook het spel Virtual Zoetermeer te downloaden, wat lijkt op een soort SimCity.
Door het uitblijven van succes is er ook kritiek op kosten van deze initiatieven. De bestuurlijke informatieverstrekking aan burgers door de gemeente via internet, zoals bijvoorbeeld ten aanzien van bestemmingsplannen, blijft als gevolg van deze speelse experimenten achter ten opzichte van de meerderheid van de gemeenten in Nederland.
Bezienswaardigheden.
Monumenten.
In de gemeente is er een aantal rijks- en oorlogsmonumenten, zie:
Kunst in de openbare ruimte.
In Zoetermeer zijn diverse beelden, sculpturen en objecten geplaatst in de openbare ruimte, zie:
Evenementen in Zoetermeer.
Jaarlijks terugkerend:
Voor Zoetermeer1000 jaar:
Natuur en recreatie.
Zoetermeer is een groene gemeente en ligt midden in het Groene Hart. Hierdoor is Zoetermeer omringd door prachtige polderlandschappen en aan de oostzijde het Rottegebied. Door het relatief hoge percentage eengezinswoningen is er veel privégroen en daarnaast zijn de woonwijken ruim van opzet, met veel ruimte voor openbaar groen. In elke wijk zijn één of meer wijkparken te vinden. Tot slot zijn er de grote stadsparken, met veel natuur, sport- en recreatievoorzieningen.
Westerpark.
Het Westerpark ligt, zoals de naam al doet vermoeden, aan de westzijde van Zoetermeer. Het park is verdeeld in deelgebieden, elk met hun eigen karakter. Zo zijn er een bosgebied, een bloemenweide, een plassengebied, de natuurtuin en sportvelden.
Er is veel ruimte voor kleine recreatie. Door het park lopen drie fiets- en wandelroutes, er is een trimbaan en een ruiterpad. In het park is ook veel water te vinden, geschikt voor kleine recreatie als vissen, waterfietsen, roeien en kanoën.
In het Westerpark is ook een bowlingcentrum gevestigd, waar tevens bootjes en waterfietsen te huur zijn. Naast het bowlingcentrum ligt een grote speeltuin, die tegen betaling te bezoeken is. Aan het einde van de Heuvelweg is Burggolf gevestigd, een 18 holes golfbaan.
Aan de kant van de A12 zijn de sportvelden gelegen, met ruimte voor onder meer handboogschieten en voetbal.
Noord Aa.
De Noord Aa is het grootste en belangrijkste recreatiegebied van Zoetermeer. Het gebied ligt rondom de Zoetermeerse Plas, in de volksmond meestal Noord Aa-plas genoemd. Aan de noordzijde van de Zoetermeerse plas liggen het Noord Aa-strand en restaurant Aa-zicht. Een deel van het Aa-strand is bestemd voor naaktrecreatie. Aan het Lange Land zijn een surfschool, een drakenbootvereniging, waterscoutsvereniging en een zeil- en watersportvereniging gevestigd. Eenmaal per jaar vinden hier de Dutch Dragons-drakenbootraces plaats. Op het strand vindt elk jaar het Rastaplasfestival plaats. Rond een uitloper van de plas, de Broekwegwetering zijn woningen gebouwd. Bij de ophaalbrug wordt regelmatig gevist en 's zomers veel gezwommen. Het water van plas en wetering is buitengewoon schoon. Sinds 2000 is het gebied uitgebreid met de Noordhovense plas en de Benthuizer plas.
Van Tuyllpark.
Het van Tuyllpark is voornamelijk een sport- en evenementenpark. Hier zijn diverse voetbalvelden, tennisbanen, een atletiekbaan, hockeyvelden en honkbalvelden te vinden. Ook het subtropische binnen- en buitenzwembad Aquapark 't Keerpunt is hier gevestigd en scouting John McCormick in clubhuis de Chute. In oktober 2006 kwam Dutch Water Dreams (DWD) gereed met een Olympische wildwaterbaan en het waveboardcentrum. De schaats- en evenementenhal Silverdome is aan de westzijde van het park te vinden met het parkeerterrein dat wordt gebruikt bij grote evenementen en de halfjaarlijkse kermis.
Buytenpark.
De oude vuilstortplaats aan de westzijde van de stad is afgedekt met een laag grond en omgetoverd tot een recreatiegebied. Het is een heuvelachtig gebied en de vegetatie bestaat voornamelijk uit gras en weideland. In het gebied lopen Gallowayrunderen vrij rond. Door het heuvelachtige terrein is het gebied erg geschikt voor survivaltochten en mountainbiken. Hierin voorziet Ayers Rock, het klim- en survivalcentrum van Zoetermeer. De stad was in 2009 dan ook gastheer van de Europese kampioenschappen mountainbike. Een andere grote publiekstrekker is SnowWorld Zoetermeer, de overdekte skipiste met echte sneeuw. Hier komen jaarlijks zo'n 1,2 miljoen bezoekers. Naast de Leisure in het Buytenpark biedt het park ook ruimte aan de Begraafplaats Hoflaan en crematorium Meerbloemhof. Het Buytenpark huisvest jaarlijks het Buytenpark Theater, een tijdelijk openluchttheater waar musicalvoorstellingen worden gegeven voor Zoetermeerse talenten.
Balijbos.
Aan de rand van de wijk Rokkeveen ligt het Balijbos. Het Balijbos en het wijkpark in Rokkeveen zijn beiden overblijfselen van de Floriade die in 1992 in Zoetermeer is gehouden. Het Balijbos maakt nu deel uit van de Groen-Blauwe Slinger, dat de groengebieden in de regio met elkaar verbindt. Als het bos volledig af is, strekt het van Zoetermeer tot Pijnacker en Delft.
Natuurpark.
De Stichting Natuurpark Zoetermeer (S.N.Z.) is van plan een groot opvangcentrum voor papegaaien, reptielen en eventuele andere dieren te bouwen in Zoetermeer. De SNZ heeft zeven locaties op het oog voor de bouw. Als het aan de stichting zelf ligt, valt de keuze op het Westerpark. De locatie die aanvankelijk haar voorkeur had, achter Intratuin aan de Voorweg, is komen te vervallen. Behalve het Westerpark zijn ook onder meer het Balijbos, een terrein langs de hogesnelheidslijn (H.S.L.), het Bentwoud en de Meerpolder in beeld. Het opvangcentrum wordt geen dierentuin, maar is wel te bezoeken als educatief centrum.
Reptielen Zoo Serpo, die eerder bekendmaakte zich ook in het natuurpark te willen vestigen, is inmiddels afgehaakt.
Nieuwe Driemanspolder.
Ingesloten tussen de gemeenten Zoetermeer, Voorburg en Den Haag ligt de Nieuwe Driemanspolder. De Nieuwe Driemanspolder is een diepe polder met een oppervlakte van ongeveer 300 hectare. Het is een voormalige veenpolder, die tot de kleilaag is ontveend. Het kwelwater is (nog) zoet en voedselrijk en met de waterberging worden kwelstromen onderdrukt. In het kader van de Groenblauwe slinger, die verstedelijking in dit gebied een halt toe roept, krijgt de Nieuwe Driemanspolder naar verwachting vanaf 2010 vier nieuwe functies: recreatiegebied, natuurgebied, seizoenswaterberging en gecontroleerde hoogwaterberging.
Voor de waterberging in de polder voorzien de betrokken waterschappen een gebied, dat vergelijkbaar is met de Oostvaardersplassen. Het gebied moet geschikt zijn voor permanente zoetwaterberging (90-150 hectare). Daarnaast moet de capaciteit van de berging naar schatting eens in de vijf tot vijfentwintig jaar gedurende maximaal tien dagen vergroot kunnen worden tot 225 hectare voor gecontroleerde hoogwaterberging. Bij een te hoge waterstand kan de boezem op deze manier tijdelijk ontlast worden. De seizoenswaterberging voorziet in een permanente watervoorraad voor droge perioden.
Met uitvoering van deze plannen is eind 2013 gestart. Op 1 juli 2020 is de Nieuwe Driemanspolder officieel geopend.
Bentwoud.
Het Bentwoud is een nieuw aangelegd bos- en recreatiegebied tussen Zoetermeer, Benthuizen en Waddinxveen. Het bos vormt een groene buffer tussen de bestaande steden, de nieuw te bouwen stad in de Zuidplaspolder met 100.000 inwoners en het Groene Hart.
Trivia.
Het Suske en Wiske-verhaal "De razende rentmeester" is een educatieve strip die is geschreven in opdracht van de gemeente Zoetermeer. In het verhaal komen veel bekende plaatsen uit heden en verleden van Zoetermeer voor, zoals het Huis te Palenstein waar, volgens de strip, de rentmeester woonde.
Partnersteden.
Zoetermeer heeft/had de volgende partnersteden:

</doc>
<doc id="18255" url="https://nl.wikipedia.org/wiki?curid=18255" title="Solse Gat">
Solse Gat

Het Solse Gat is een grote leemkuil in het Speulder- en Sprielderbos in de noordelijke Veluwe tussen de plaatsen Putten, Garderen en Drie. Het ligt in de gemeente Putten.
Geschiedenis.
Het Solse Gat is een kuil waar Veluwse boeren leem afgroeven. Onder in het gat is een moerassig terrein ontstaan met daarin een poel. Op de drassige bodem heeft zich een voor de Veluwe bijzondere plantengroei ontwikkeld. Zo groeit hier waterdrieblad, slanke sleutelbloem en bosanemoon. Voor het wild in dit deel van de Veluwe vormt de poel een drinkplek. Amfibieën als kleine watersalamanders en padden planten zich in het moerassig gebied voort. Omdat verdroging en verlanding dreigde heeft Staatsbosbeheer in 2002 de kuil hersteld.
Legendes.
Volgens een oude legende stond op de plek van het Solse Gat ooit een klooster. Vanwege het liederlijke gedrag van de monniken werd het door de aarde verzwolgen. Op gezette tijden zouden de klokken van het klooster nog te horen zijn en zouden de geesten van de monniken verschijnen.
Ook zou op deze plek in de oudheid zonneverering hebben plaatsgevonden. Hierbij werd fruit geofferd aan de Germaanse godin Sól. Het Solse Gat is daarom een populaire plek voor new age'ers en wichelroedelopers. Zij menen dat hier leylijnen lopen. Volgens een lokale fractie van gereformeerde politieke partijen vond er in 1999 een satanistische Walpurgisnachtviering plaats bij het Solse Gat. In de gemeenteraad van Putten werd daarom gepleit voor een verbod op een dergelijke viering.

</doc>
<doc id="18257" url="https://nl.wikipedia.org/wiki?curid=18257" title="The Pogues">
The Pogues

The Pogues was een Iers-Engelse folk/punkband. De band werd opgericht in 1984.
Ontstaan en eerste succesjaren.
Toen in de loop van de jaren 70 de punk in Groot-Brittannië opkwam, schreven vele kranten over dit verschijnsel, en de toon was dan vooral 'herrie' en 'vandalisme'. In de zomer van 1976 verscheen op elke Britse voorpagina het verhaal van een bezoeker van een optreden van The Clash, wiens oor bijna was afgebeten door het latere The Mo-dettes-lid Jane Crockford. Deze bezoeker was Shane MacGowan, geboren in Kent, als kind naar Londen gekomen.
Enkele jaren na dit incident richtte MacGowan zelf een punkgroep op: de Nipple Erectors, kortweg the Nips. Shanes Ierse achtergrond liet hem echter niet los en uit de resten van de Nips werd in 1984 "The Pogues" geboren. De oorspronkelijke naam van de band luidde overigens "Pogue Mahone", een verengelsing van de Ierse verwensing "póg mo thóin" ("lik m'n reet"). In datzelfde jaar verscheen hun eerste studio-album, "Red Roses for Me", als LP. Dit was een opmerkelijke en voor die tijd behoorlijk vernieuwende mengeling van punk en Ierse folk, die sterk aan The Dubliners deed denken. Er was een accordeon en een tin whistle te horen naast instrumenten die gangbaarder zijn in de rockscene. Shane zong allesbehalve zuiver, maar zijn teksten vielen op en ondanks zijn chronische alcoholisme kon hij goed uit de weg met de soms pittige teksten, die hij zelf schreef. Elvis Costello was erg onder de indruk toen hij dit debuut hoorde. Hij produceerde in 1985 het tweede album, "Rum, Sodomy and the Lash", waarop het ruwe geluid wat werd bijgeschaafd. Ook Nederland leerde via de VPRO The Pogues rond deze tijd kennen.
Optredens van The Pogues waren altijd een feest, ondanks het steeds erger wordende alcoholisme van MacGowan, die inmiddels ook bekendstond om zijn extreem rottende gebit. Ondanks zijn vaak dronken toestand kon MacGowan vooral gedurende de eerste jaren de snelle teksten prima baas. Het kwam echter steeds vaker voor dat concerten op het laatste moment vervielen omdat hij niet in staat was rechtop te staan.
De derde LP, "If I Should Fall From Grace With God" (1988), wordt door velen als het hoogtepunt van de band beschouwd. Op dit album staat onder meer het nummer "Fiesta", dat ook in Nederland een bescheiden hit werd. Hoewel relatief weinig mensen hier The Pogues bij naam kennen, blijkt dit lied zeer bekend te zijn onder alle lagen van de bevolking. The Pogues traden in deze tijd ook op op Pinkpop. Verder verleende zangeres Kirsty MacColl haar medewerking aan het scabreuze kerstnummer "Fairytale of New York", dat mogelijk het bekendste nummer van The Pogues is geworden en als enige van hun nummers langdurig hoog scoorde in de nationale hitlijsten. Bassiste Cait O'Riordan had de groep inmiddels verlaten: ze trouwde met Costello. Onder andere Terry Woods, die toen al een veteraan was in de folk-scene, kwam de groep versterken.
De volgende LP's zijn "Peace and Love" (1989) en "Hell's Ditch" (1990). Met name "Peace and Love" sloeg minder aan dan de vorige albums, vooral omdat hier minder dan de helft van de nummers door MacGowan zelf – die inmiddels met gezondheidsproblemen kampte – gezongen wordt. Ook veel teksten op dit album zijn niet meer van hem. MacGowan levert desondanks nog steeds opmerkelijke nummers af, zoals "Lorca's Novena" (over de terechtstelling van Federico García Lorca), maar zijn alcoholisme zorgt ervoor dat de andere bandleden meer en meer het heft in eigen handen moeten nemen. Zo schrijven Jem Finer en Philip Chevron nu een groot deel van de teksten, en blijkt Chevron ineens ook een heel mooie stem te hebben.
Het voorlopige einde van The Pogues.
Het gedrag van MacGowan wordt echt een probleem en in 1991 verlaat hij The Pogues; onbekend is of dit op vrijwillige basis gebeurde. De concerten worden vervolgd met als invaller voor MacGowan Joe Strummer, ex-Clash-lid, als tijdelijke leadzanger. Dit had tot gevolg dat sommige traditionele Clash-nummers geheel in de stijl van The Pogues werden uitgevoerd tijdens concerten. Toch was de band met het vertrek van MacGowan haar oorspronkelijke karakter duidelijk kwijt, ook al nam Spider Stacy (tin whistle) na het invallen van Strummer de microfoon verdienstelijk over en verschenen er met Strummer nog twee albums: "Waiting for Herb" (1993) en "Pogue Mahone" (1996). "Tuesday Morning" werd hun derde en laatste top 20-hit en tevens hun best verkochte single.
Terry Woods en James Fearnley verlieten daarna de band om te worden vervangen door David Coulter en James McNally. Chevron moest slechts enkele maanden later om gezondheidsredenen de band ook verlaten. Hij werd opgevolgd door zijn vroegere gitaartechnicus James Clarke. MacGowan richtte een eigen band op, Shane MacGowan and The Popes, waar hij in de jaren daarna wisselend succes mee had.
Doorstart.
In 2001 sloot Shane MacGowan zich opnieuw aan bij The Pogues, en ze gaven rond de kerstdagen een aantal reünieconcerten in Groot-Brittannië. In de originele bezetting gaven ze een tiental concerten voor uitverkochte zalen met een uitzinnig publiek. Het bleek dat zowel de band alsook Shane MacGowan hierdoor weer iets van hun glans terugkregen. De reünieconcerten werden in 2004 en 2005 herhaald en leken sindsdien een jaarlijks terugkerend verschijnsel te zijn geworden.
Inmiddels had Shane MacGowan definitief een einde gemaakt aan zijn samenwerking met The Popes en richtte hij zich uitsluitend nog op reünieconcerten met zijn vertrouwde band. Ook in de Verenigde Staten bleken The Pogues nog niets aan populariteit ingeboet te hebben.
In 2005 werd een live cd van een reünieconcert van de Brixton Academy 2001 uitgegeven, samen met een "best of"-cd: "The Ultimate Collection".
In 2014 hield de band haar laatste paar optredens. In een interview in Vice Magazine in december 2015 verklaarde MacGowan dat hij het nu definitief had gehad met de overige bandleden.
Invloed.
The Pogues hebben een grote invloed uitgeoefend op de popmuziek vanaf 1986. Vooral dankzij hen is folkmuziek niet alleen meer voor 'geitenwollen sokken', maar heeft het, ook nu nog, invloed op de moderne muziek. Groepen als Finnegan's Lads, Rowwen Hèze, Dropkick Murphys en Flogging Molly geven aan dat zij enorm beïnvloed zijn door The Pogues. Ook in de muziek van Pater Moeskroen is geregeld iets van The Pogues terug te horen; hun eigen nummer "Laat maar waaien" heeft de melodie van "If I should fall from grace with God" (het openingsnummer van het gelijknamige album) in de instrumentale gedeeltes, en de melodie van "Streams of Whiskey" in de refreinen. Ook hun nummer "Whiskey is de Duivel" is duidelijk ingegeven door het Pogues-nummer "Whiskey You're the Devil", zowel qua tekst als melodie. De melodie van het nummer "Slijterij" van BZB is hetzelfde als die van "Sally MacLennane" van The Pogues.
In 2022 overleed basgitarist Darryl Hunt (72). In 2023 overleed zanger Shane MacGowan (65).

</doc>
<doc id="18258" url="https://nl.wikipedia.org/wiki?curid=18258" title="Ampelografie">
Ampelografie

Ampelografie is de wetenschappelijke beschrijving (en dus kennis) van de wijnstokken. 
Het begrip is afgeleid van het Griekse "ampelos", wijnstok.
Er bestaan vele druivenrassen die geschikt zijn voor consumptie en voor commerciële toepassing. De vitissoorten zijn verzameld in de Vitis International Variety Catalogue. Het ligt voor de hand dat een gedegen kennis van de verschillende rassen nodig is. Niet elk ras kan overal gedijen. Er zijn rassen die speciaal ontwikkeld zijn om in meer noordelijk gelegen streken aangeplant te kunnen worden, daar waar het koeler is en er minder zonuren zijn. In Europa is Nederland ongeveer de uiterste grens voor het aanplanten van commerciële variëteiten.
De verspreiding van de rassen gebeurde zo vroeg in de geschiedenis, dat er geen duidelijke bronnen voor bestaan. Het is wel duidelijk dat de wijnstok afkomstig is als mutatie van de wilde wingerd, die oorspronkelijk in de Kaukasus groeide. Daar ontstonden de eerste eenhuizige rassen in afwijking van de tweehuizige aard van de wingerd, die mannelijke en vrouwelijke bloemen op verschillende planten heeft. De oerwijndruif "Vitis vinifera" werd eenhuizig. Door selectie werden steeds grotere vruchten en trossen ontwikkeld. Grieken en Romeinen hebben vervolgens de wijnstok over het hele Middellandse Zeegebied verspreid, van waaruit er steeds noordelijker werd aangeplant.
Het belangrijkste criterium om wijnstokken te ontwikkelen is de opbrengst van druiven. Toch zijn er bepaalde rassen die zeer kleine druiven voortbrengen of die slechts een geringe opbrengst hebben. Deze rassen dreigen in de huidige overcommerciële omgeving te verdwijnen. Aan het einde van de 20e eeuw werden zorgvuldig ontwikkelde kruisingen tussen twee rassen, zoals de "couderc" en "seibel", steeds minder verbouwd.
De ontwikkeling van nieuwe rassen op basis van het terroir heeft geleid tot uitzonderlijke combinaties: men kan zich nog moeilijk indenken dat de Rijnwijnen wat zouden voorstellen zonder de Riesling of Loire-wijnen zonder de chenin blanc.
Champagne zonder chardonnay of Médoc zonder cabernet sauvignon zijn ondenkbaar geworden.

</doc>
<doc id="18259" url="https://nl.wikipedia.org/wiki?curid=18259" title="IJzertoren">
IJzertoren

 
De IJzertoren is een toren en vredesmonument in de West-Vlaamse stad Diksmuide.
Situering.
Deze toren, oorspronkelijk ingewijd op 24 augustus 1930, staat aan de oever van de stroom de IJzer, nabij het stadscentrum van Diksmuide op het grondgebied van deelgemeente Kaaskerke.
Op de toren staat aan de vier zijden van de monumentale voet te lezen "Nooit meer oorlog", in de vier talen van de strijdende partijen van het westelijk front tijdens de Eerste Wereldoorlog: "Plus jamais de guerre", "No more War", "Nie wieder Krieg".
De IJzertoren is in de eerste plaats een herdenkingsmonument voor de Vlaamse gesneuvelden van de Eerste Wereldoorlog, maar hij staat tegelijk ook symbool voor de aan de IJzer ontstane wil tot meer politieke verzelfstandiging van Vlaanderen (zie onder meer frontbeweging, frontpartij). De jaarlijkse IJzerbedevaart aan de voet van de toren is een politieke manifestatie tegen oorlog en voor Vlaams zelfbestuur.
Op de IJzertoren staan in kruisvorm de letters "AVV / VVK", wat staat voor "Alles Voor Vlaanderen, Vlaanderen Voor Kristus". Desondanks kwam het "IJzertestament" van in het begin op voor pluralisme. De crypte staat sinds 2023 op de Unesco-Werelderfgoedlijst als onderdeel van inschrijving Begraafplaatsen en herdenkingssites van de Eerste Wereldoorlog (Westelijk Front).
Voorgeschiedenis.
Op 15 augustus 1916 werd aan het Belgische front, onder het voorzitterschap van Cyriel Verschaeve het Comité voor Heldenhulde opgericht, om op het graf van de Vlaamse gesneuvelden een eenvoudige maar betekenisvolle Heldenhuldezerk te kunnen plaatsen, meer dan 800 in het totaal. Het comité der Jaarlijkse Bedevaart naar de Graven van de IJzer vatte het plan op bij de IJzer een terrein aan te kopen waarop een reusachtig kruis zou komen met daarrond deze heldenhuldezerkjes, ontworpen door Joe English.
De eerste toren.
In 1924 kocht het comité een stuk grond waar in 1914-1918 een Belgische stelling lag tegenover de beruchte Duitse post in de “minoterie” (Korenmolen). Vanaf dat jaar zou daar de jaarlijkse bedevaart plaatshebben.
Op 26 mei 1925 werden door de Dienst der Belgische militaire begraafplaatsen op de Belgische militaire begraafplaats van Adinkerke en de Belgische militaire begraafplaats van Oeren meer dan 500 heldenhuldezerkjes verbrijzeld om er grintwegen mee te funderen. Nu besloot het comité een hoog IJzerkruis op te richten om daarin de overgebleven zerkjes in te metselen. Die toren zou een huldemonument zijn voor de Vlaamse frontsoldaat en een eerherstel voor de Vlaamse gesneuvelden.
In 1925 werd een prijsvraag door het IJzerbedevaart comité uitgeschreven, een soort wedstrijd voor het beste ontwerp voor het groots IJzermonument in wording.
De jury die het uiteindelijk ontwerp zou kiezen uit de 39 ingezonden stukken bestond uit verschillende kunstenaars, architecten en Vlaamse vooraanstaande figuren zoals Jules Lagae, Han Groenewegen, Jozef Goosenaerts, arch. Verbruggen, arch. Raf Speybrouck, Oscar Dambre, Mevrouw Joe English en Cyriel Verschaeve.
In 1928 begon de bouw van de eerste toren, 50 meter hoog, naar het ontwerp van de architecten Fritz Van Averbeke en Robert Van Averbeke. Hij werd op 24 augustus 1930 ingewijd tijdens de elfde IJzerbedevaart.
Tussen 1930 en 1937 werden de stoffelijke resten van negen “IJzersymbolen” begraven in de crypte van de toren: Firmin Deprez, Frans Kusters, Joe English, Frans Van Der Linden, Bert Willems, Renaat De Rudder en Juul De Winde. In één kist liggen de Gebroeders Van Raemdonck samen met de Waalse korporaal Amé Fiévez. In de crypte hangt het doorschoten kruis van Nieuwpoort en staat de pompsteen van Merkem met de tekst “Hier ons bloed wanneer ons recht”.
Dynamitering eerste toren.
Na de Tweede Wereldoorlog, in de sfeer van de Vlaamse collaboratie, werd in juni 1945 door twee jonge weerstanders (met dynamiet) een bom tot ontploffing gebracht. De toren liep schade op, maar bleef overeind. Om 2 uur in de nacht van 15 op 16 maart 1946 was er een veel grotere explosie (met dynamiet). Dit keer stortte het IJzermonument volledig in elkaar. Een gerechtelijk onderzoek werd ingesteld en twaalf verdachten werden voorgeleid maar werden in 1951 door de Kamer van inbeschuldigingstelling te Gent buiten vervolging gesteld De omstandigheden rond de verwoesting van de toren en de afwikkeling erna vormen in de Belgische naoorlogse periode, zij het in een andere context, een al even beladen dossier als de moord op Julien Lahaut op 11 augustus 1950.
In 1948 werd op de crypte van de verwoeste toren een groot wit heldenhuldekruis met de leuze AVV-VVK en de blauwvoet geplaatst. De ruïne van de eerste toren wordt als blijvende getuigenis zorgvuldig bewaard, met zijn crypte.
In 1997 werd deze ruïne van de eerste toren, samen met de crypte, volledig gerestaureerd.
Paxpoort.
In 1950 bouwde men, naar een ontwerp van Karel De Bondt en zijn broer Jan, op het voorterrein, in de IJzerbedevaartweide, de "Paxpoort" of "Poort van Vrede" met de brokstukken van de eerste toren. Aan de hoeken van de Paxpoort staan de herstelde beelden van Edward en Frans Van Raemdonck, Renaat De Rudder, Joe English en Frans Van Der Linden met Lode De Boninge.
Tweede toren.
Na de dynamitering van de eerste IJzertoren waren de meningen verdeeld. Sommigen wilden het puin onaangeroerd laten als blijvende aanklacht tegen de aanslag. Anderen wilden een veel hogere toren als bewijs van nieuwe Vlaamse levenskracht. 
Een compromis werd gevonden. Men zou aan architect Robert Van Averbeke (een van de twee architecten van de eerste toren) vragen een plan uit te tekenen voor een nieuwe IJzertoren, met dezelfde vorm als de eerste, maar 100 meter verder en ca. 84 meter hoog, met 462 trappen en gebouwd met onder andere 325.000 bakstenen, 388 ton staal en 3000 m³ gewapend beton.
In 1951 werd de eerste paal ingeheid, in 1952 de eerste steen ingemetseld. Op 11 november 1958 werd de nieuwe Crypte ingewijd. Op 22 augustus 1965 werd de nieuwe toren ingewijd. Op de flanken van de IJzertoren verscheen opnieuw de slogan van de eerste Toren “Nooit meer Oorlog”, aangebracht in de vier talen van de soldaten die in de Westhoek streden.
De oprichting van de IJzertoren kwam er destijds dankzij een groot gezamenlijk volksgevoel, en werd gefinancierd met ingezamelde vrijwillige bijdragen van talloze individuele Vlamingen en verenigingen.
Museum en erkenning.
De 22 verdiepingen van de IJzertoren zijn ingericht als een museum over "Oorlog, Vrede en Vlaamse ontvoogding". Het maakt sinds 1998 deel uit van het Vredesmusea-netwerk van de Verenigde Naties.
In 2003 bereikte het museum de Top 10 van meest bezochte musea in Vlaanderen.
Op het IJzertorendomein werd van 2001 tot en met 2016 het (multicultureel) muziekfestival "Ten Vrede" georganiseerd.
De IJzertorensite trekt met zijn museum en jaarlijkse activiteiten jaarlijks meer dan 100.000 bezoekers.
In de IJzertoren staat eveneens de gouden monstrans tentoongesteld, die aan de Belgische soldaten werd overhandigd door de Duitse soldaten op de dichtgevroren IJzer op kerstdag 1914, tijdens de kerstbestanden van de Eerste Wereldoorlog.
De IJzertoren is in 1986 door de Vlaamse overheid erkend als "Memoriaal van de Vlaamse ontvoogding". In 1992 werd het geheel geklasseerd als beschermd monument. Met zijn 84 meter is de IJzertoren het hoogste vredesmonument van Europa.
Op 1 maart 2014 heropende het museum onder de naam "Museum aan de IJzer". Het museum maakt deel uit van IJzerfront 14-18.

</doc>
<doc id="18260" url="https://nl.wikipedia.org/wiki?curid=18260" title="Ingang (elektronica)">
Ingang (elektronica)

De ingang(en) van een elektrisch of elektronisch toestel geeft de nodige aansluitmogelijkheid en zorgt voor de aanpassing van de signalen.
Aansluiting.
De aansluiting kan een vaste verbinding zijn of via stekkers en pluggen. Meestal zijn ze bepaald door normen. De aard en kwaliteit van de verbinding zijn afhankelijk van het ingangssignaal en de ontwikkeling van de techniek.
Aanpassing.
De te verwerken signalen zullen meestal omgezet worden en aangepast naar grootte, impedantie, frequentie of analoog/digitaal (AD of DA). Een ingang kan ook zorgen voor beveiliging van het toestel. Het kan zelfs een virtuele beveiliging zijn zoals bij aansluiting op het internet.
Ingangen kunnen ook aangesloten zijn op een digitale data-bus (voorbeeld: de I2C-bus)

</doc>
<doc id="18263" url="https://nl.wikipedia.org/wiki?curid=18263" title="Internet providers">
Internet providers



</doc>
<doc id="18264" url="https://nl.wikipedia.org/wiki?curid=18264" title="Hoogeveen (gemeente)">
Hoogeveen (gemeente)

Hoogeveen (; Drents: "'t Ogeveine" of "'t Oveine") is een gemeente in het zuiden van de Nederlandse provincie Drenthe. De hoofdplaats is het gelijknamige Hoogeveen. De gemeente heeft een oppervlakte van 129 km² (waarvan 0,19 km² water) en heeft inwoners ().
Kernen.
De gemeente Hoogeveen telt elf officiële kernen, waarvan Hoogeveen verreweg de grootste is.
Aantal inwoners per woonkern op :

</doc>
<doc id="18265" url="https://nl.wikipedia.org/wiki?curid=18265" title="Booreiland">
Booreiland

Een booreiland of boorplatform is een platform waarop een voorziening is aangebracht waarmee in relatief ondiep water geboord kan worden naar aardolie en/of aardgas. Andere constructies die in zee staan worden in de volksmond vaak abusievelijk 'booreilanden' genoemd, maar dit zijn vaak productieplatforms.
Een booreiland zelf is voorzien van een boortoren op een ponton. Het booreiland kan drijvend zijn (meestal een semi-submersible) of kan voorzien zijn van poten die op de zeebodem neergelaten kunnen worden, en waarmee de hele constructie enige tientallen meters omhoog getild kan worden. In zo'n geval wordt het een hefeiland genoemd (in het Engels worden de woorden "Self Elevating Platform" gebruikt voor alle hefeilanden en "Jack Up" indien de beweging door middel van cilinders plaatsvindt). Voor boren in dieper water worden boorschepen of half-afzinkbare platforms gebruikt die ofwel met ankers ofwel door middel van dynamic positioning op hun plek gehouden worden.
Vanuit een booreiland worden exploratieboringen gedaan naar aardolie of aardgas. Als er winbare hoeveelheden olie of gas gevonden worden maakt het booreiland plaats voor het productieplatform. Als de winbare hoeveelheden niet al te groot zijn kan men ook besluiten een boei of een speciaal schip (FPSO) te gebruiken voor de winning van olie.
Als tijdens de levensduur van een productieput nog iets 'beneden' moet gebeuren kan een (hef)booreiland vlak naast het productieplatform geplaatst worden. Omdat de boortoren zelf op een uitschuifbaar platform (Cantilever) staat, kan deze over het productieplatform heen schuiven en kan toch de put bereikt worden.

</doc>
<doc id="18267" url="https://nl.wikipedia.org/wiki?curid=18267" title="Herseninfarct">
Herseninfarct

Een herseninfarct, in de volksmond ook wel "beroerte" genoemd, ontstaat door een blokkade van een bloedvat in de hersenen. Een deel van de hersenen wordt afgesneden van zuurstof en voedingsstoffen en gaat daardoor minder functioneren of sterft af.
Oorzaken.
Herseninfarcten zijn grofweg in te delen in twee soorten:
Diagnostiek.
In de acute fase is een CT-scan van de hersenen nodig. De CT-scan zal in deze fase het infarct niet kunnen aantonen, maar dient om een hersenbloeding uit te sluiten. Pas als zeker is dat er geen bloeding is, kan begonnen worden met de trombolyse ter behandeling. Alleen als er twijfel is, kan voor een MRI worden gekozen, maar deze heeft als nadeel dat de beschikbaarheid minder groot is en dat het onderzoek langer duurt. Verder wordt altijd bloed afgenomen, wordt de bloeddruk geregeld gemeten en wordt een hartfilmpje (ECG) gemaakt. In de dagen na de beroerte wordt vaak een echo onderzoek (duplex) van de halsvaten gemaakt om vernauwingen (stenosen) aldaar op te sporen.
Behandeling.
Behandeling valt in 2 delen uiteen: directe behandeling van het acute infarct (trombolyse en/of dotteren) en secundaire preventie ter voorkoming van nieuwe herseninfarcten en andere hart- en vaatziekten.
Trombolyse.
Indien een patiënt met een herseninfarct (ruim) binnen 4.5 uur in het ziekenhuis aanwezig is en er geen medische bezwaren (contra-indicaties) zijn, kan een directe behandeling worden gegeven om het stolsel te proberen op te lossen. Er wordt dan na de onderzoeken op de spoedeisende hulp direct een medicijn gegeven, binnen 3 uur na ontstaan van de eerste klachten. Dit medicijn (r-tPA, actilyse®) kan helaas bijwerkingen hebben in de vorm van kleine maar ook ernstige bloedingen in de hersenen en elders in het lichaam. Bij zwangere vrouwen kan trombolyse negatief werken op de foetus. In sommige gevallen sterft deze, in andere gevallen worden deze geboren met een hartaandoening of vernauwing van de aorta. De kans op bijwerkingen op de foetus is echter klein.
Bij elkaar heeft 1 op de 10 mensen baat bij trombolyse, en omdat het om veel herseninfarct patiënten per jaar gaat, is dit op landelijk (en mondiaal) niveau (kosten)effectief.
Trombolyse kan bij iemand worden toegepast zonder toestemming van de patiënt zelf. De verzekering dekt in de meeste gevallen de lage kosten van een trombolyse-behandeling bijna voor de volle honderd procent. Het is onder andere daardoor een populair medicijn in de Verenigde Staten, waar velen onverzekerd zijn.
Dotteren.
Uit onderzoek van een grote groep Nederlandse neurologen, radiologen en neurochirurgen in 19 ziekenhuizen, gedaan in 2014 onder 500 patiënten, blijkt dat een snelle behandeling om het verstopte bloedvat weer te openen door middel van een katheter hersenschade en daarmee een leven met ernstige beperkingen, kan voorkomen. Per jaar komen zo'n 2000 patiënten in Nederland voor deze behandeling in aanmerking.
Secundaire preventie.
Onafhankelijk of er nu wel of geen trombolyse is gegeven, zullen alle patiënten een behandeling krijgen ter preventie van nieuwe hart- en vaatziekten en herseninfarcten. Deze bestaat uit leefregels (afvallen, stoppen met roken, gezonde voeding, regelmatige lichaamsbeweging en matig met alcoholgebruik) en uit medicijnen. Bijna alle patiënten komen in aanmerking voor bloedverdunners in de vorm van bloedplaatjesremmers (carbasalaatcalcium = Ascal® en dipyridamol = Persantin®). Daarnaast zullen de meeste patiënten medicijnen krijgen om de bloeddruk en het cholesterolgehalte te verlagen, want recent onderzoek heeft laten zien dat ook bij licht verhoogde waarden het effectief is om deze naar beneden te krijgen. Bij een ernstige vernauwing van de halsslagader aan de kant van het herseninfarct van &gt; 70% kan een operatie worden gedaan (carotisendarterectomie), deze ingreep is veel effectiever voor mannen dan vrouwen om nog onbekende redenen. Als er een specifieke stolselbron uit het hart is, worden meestal sterke bloedverdunners via de trombosedienst gegeven (orale anticoagulantia).
Gevolgen.
Recent onderzoek laat zien dat 70% van de patiënten na een beroerte last heeft van cognitieve-, emotionele- en gedragsproblemen. Ongeveer 2 op de 5 patiënten ondervindt als gevolg van de beroerte minder of meer ernstige beperkingen bij het uitvoeren van algemene dagelijkse levensverrichtingen. Beroerte is daarmee een van de belangrijkste oorzaken van invaliditeit.
De gevolgen van een herseninfarct zijn afhankelijk van de plaats in de hersenen waar het infarct optreedt en de hoeveelheid hersenweefsel dat beschadigd is. In elk deel van de hersenen bevindt zich een ander "regelcentrum" voor bepaalde lichaamsfuncties, emoties en gevoelens. Naast hersenschade zoals het frontaal syndroom, verlamming (meestal halfzijdig), gevoelsstoornissen, gezichtsvelduitval (hemianopsie), slikstoornissen, taalstoornissen zoals afasie en spraakstoornissen zoals dysartrie is er vaak ook sprake van minder zichtbare gevolgen zoals vergeetachtigheid, depressiviteit en gedragsveranderingen. Er is nog weinig systematisch onderzoek gedaan naar de mate van herstel van cognitieve functies na een herseninfarct. Recente studies met een taaltest laten zien dat bij afasiepatiënten taalfuncties zoals het begrijpen en spreken van klanken evenals het begrijpen van woordbetekenissen en zinsstructuur zich in veel gevallen binnen enkele jaren goed blijken te herstellen.
Al deze verschijnselen kunnen ook ontstaan na een hersenbloeding. Ze worden samen beschreven onder de noemer CVA (cerebrovasculair accident).
Beroerte is de derde doodsoorzaak in de Westerse wereld, na hartaandoeningen en kanker. Van alle patiënten met een beroerte overlijdt een derde binnen het eerste jaar na de beroerte. Ongeveer 10% van de patiënten krijgt opnieuw een beroerte in de loop van het eerste jaar.

</doc>
<doc id="18268" url="https://nl.wikipedia.org/wiki?curid=18268" title="Druif">
Druif

De druif is de besvrucht van de wijnstok ("Vitis vinifera") die behoort tot de wijnstokfamilie (Vitaceae). De plant is een houtige klimplant. Naast de wilde wijnstok zijn er veel cultivars, die worden verbouwd als druivenstok, ook wel wijnstok of wijnrank genaamd. Van deze in cultuur gebrachte variëteiten worden druiven voor meerdere doeleinden verbouwd.
Voorkomen.
De meeste druiven komen uit landen en gebieden met een mild tot mediterraan klimaat, bijvoorbeeld de landen in het Middellandse Zeegebied zoals Portugal, Spanje, Frankrijk, Italië, Griekenland en Turkije. Bepaalde streken in Duitsland zoals langs de Rijn en de Moezel lenen zich ook goed voor de druiventeelt, doordat de temperatuur op de zuidelijke rivierhellingen enkele graden hoger ligt dan in de gebieden daarbuiten. Druiven worden ook gekweekt in Vlaanderen in dorpen met heuvels als Hoeilaart en Overijse in Vlaams-Brabant. De overgebleven druivenserres behoren tot het cultureel erfgoed van deze gemeenten en van de streek. De druiventeelt in het Hollandse Westland is bijna verdwenen. Op Historische Druivenkwekerij Sonnehoeck in Kwintsheul (Rijksmonument) is vrijwel de gehele geschiedenis van de ambachtelijke teelt van Westlandse tafeldruiven nog te bewonderen. In Monster zijn nog twee oude druivenmuren als Rijksmonument behouden aan de Poeldijkseweg / Zwartendijk, daterend uit de tweede helft van de negentiende eeuw. 
Vorming.
Het vruchtvlees van de druif laat ruimte voor 1 tot 4 pitjes die zich elk uit één zaadknop ontwikkelen. Bij pithoudende druiven moet minstens 1 zaadknop bevrucht worden voordat de vrucht zich kan ontwikkelen. Bij pitvrije druiven sterven de pitten af na bevruchting, terwijl de vrucht zich verder normaal ontwikkelt. Er bestaan parthenocarpe cultivars waarbij vruchten zich zelfs ontwikkelen zonder rijping van de zaadknop.
Tijdens de eerste paar weken groeit de druif door celdeling in het pericarp terwijl tegelijkertijd ook de meeste pitgroei plaatsvindt. Daarop volgt een veel langere fase waarin de cellen van het pericarp samen met de bes groter worden, terwijl de pit en het embryo nauwelijks nog groeien.
Doel.
De druif wordt verbouwd met meerdere doeleinden:
Consumptiedruiven.
Om als fruit geteeld te worden, is het noodzakelijk dat de vruchten groot en sappig zijn en vooral een zoete smaak hebben. Er zijn tientallen cultivars, die voor het eten van de vruchten in aanmerking komen. Hiervoor worden zowel witte als blauwe druiven verbouwd.
De trossen moeten reeds vroeg in hun ontwikkeling geselecteerd worden op basis van hun standplaats en hun omvang. Een van de belangrijkste bewerkingen om mooie, volle trossen te ontwikkelen, is het "krenten" van de druiven. Deze behandeling bestaat erin overtollige druiven uit de tros weg te knippen met een speciaal daarvoor ontwikkeld, scherpgepunt schaartje, waarmee men de niet bevruchte en de slecht geplaatste druifjes elimineert. Doet men dit niet, dan krijgt men enerzijds vruchten die te klein blijven en die anderzijds zeer onregelmatig kleuren. Dit krenten gebeurt voornamelijk in de maand juli en wordt de groene oogst genoemd. Het is van het grootste belang dat de druiven gelijkmatig en gelijktijdig afrijpen, zodat de pluk in één keer kan gebeuren. Alle soorten druiven kunnen gebruikt worden om rozijnen te maken.
Druivenrassen.
Vele druivenrassen zijn speciaal gekweekt als landbouwgewas, waarbij meestal een combinatie is nagestreefd tussen rendement, smaakeigenschappen en aanpassing aan plaatselijke klimaten. Globaal worden rassen onderverdeeld naargelang ze druiven met een blauwe of witte schil voortbrengen, hoewel er ook rode variëteiten bestaan. Witte wijn wordt gemaakt van zuiver druivensap zonder schillen en kan dus ook van blauwe druiven afkomstig zijn.
Gezondheidseffecten.
Verse druiven bevatten circa 80 mg/kg proanthocyanidines.
Onder invloed van biologische en abiologische bedreigingen produceert de druivenrank resveratrol en andere stilbenen. Er bestaan studies die negatieve correlaties aantonen tussen consumptie van dergelijke polyfenolen en diverse gezondheidsproblemen waaronder hart- en vaatziekten, bepaalde kankers en diabetes mellitus. Zowel resveratrol als proanthocyanide zijn dan ook aangehaald als mogelijke verklaringen van de Franse paradox. Deze stoffen zitten inderdaad het sterkst geconcentreerd in de schil van de druif, waardoor ze relatief meer voorkomen in rode wijn dan in ongegist druivensap of in witte wijn.
Belagers.
Schimmels.
De wijnstok kan worden aangevallen door een grote diversiteit aan fungi die de kwaliteit van de vruchten aantasten, hetzij onrechtstreeks door de suikerproductie in de bladeren te verminderen, hetzij rechtstreeks door het verminderen van de bloei of de rijping of door het afsterven van delen van de druif. Deze organismen kunnen worden bestreden met aangepaste verbouwingstechnieken en met gericht gebruik van fungiciden.
Vanuit economisch perspectief zijn de belangrijkste pathogenen "Plasmopara viticola" (valse meeldauw), "Erysiphe necator" (echte meeldauw) en grauwe schimmel. Sommige fungi zijn onschadelijke epifyten, terwijl nog andere zelf als ziektebestrijders werken. Er bestaan ook fungi waarvan de mycotoxines min of meer toxisch zijn voor de mens of voor wijngist.
De grauwe schimmel speelt ook een positieve economische rol in de edele rotting: de schimmel maakt de druif in het najaar poreus, waardoor een deel van het water verdampt en het suikergehalte verhoogt. In verschillende Europese wijnlanden wordt van deze aangetaste druiven een bijzondere wijn gebouwd.
Bladluis.
De druifluis is een van oorsprong Noord-Amerikaanse bladluis met een bijzondere voorkeur voor "Vitis vinifera." In de 19de eeuw verspreidde ze zich als invasieve soort in vrijwel alle Europese wijngebieden. De grootste schade wordt toegebracht aan het wortelstelsel van de wijnstok; vele traditionele Europese wijnstokken worden sindsdien vrijwel uitsluitend verbouwd als ent op een resistente Amerikaanse soort.
Mijt.
De druivenbladgalmijt is een mijt die de bladeren van de wijnstok aantast door bladgalvorming. De mijt overwintert onder de schors van de stam. De economische schade voor de druivenoogst blijft beperkt.
Wereldwijde productie.
Volgens de Voedsel- en Landbouworganisatie van de Verenigde Naties bedroeg de wereldproductie 79.125.982 ton in 2018. Deze productie was afkomstig van een areaal van 7.157.658 ha, wat neerkomt op een gemiddelde opbrengst van 11,0547 ton/ha. Het United States Department of Agriculture kende aan de wereldproductie in 2016 een gemiddelde waarde toe van 882 dollar/ton.
Druivenpitolie.
De druivenpitten worden verwerkt tot druivenpitolie. Deze olie is enigszins groenig tot vrijwel kleurloos en kan in cosmetica worden toegepast. Bij het fonduen wordt deze olie wel binnenshuis gebruikt vanwege het hoge rookpunt en dus weinig vorming van oliewalm.
Symboliek.
In de christelijke iconografie is een tros druiven het symbool van het Laatste Avondmaal en daarmee van het bloed van Jezus Christus.
Ook is een tros druiven het attribuut van Vincentius van Zaragoza, beschermheilige van de wijnbouwers. Verder geldt de druiventros als een symbool van vreugde en vruchtbaarheid; als zodanig wordt hij bijvoorbeeld vaak afgebeeld in de Hoorn des overvloeds.
Uitdrukkingen.
'De druiven zijn zuur' in zijn oorspronkelijke betekenis beschrijft het proberen weg te praten van een teleurstelling door (voor zichzelf of tegenover anderen) negatief te (gaan) doen over wat men had gewild, maar niet kan of mag hebben (ook als men het eerst probeerde te bereiken en dus kennelijk wel aantrekkelijk vond).
Een voorbeeld is iemand die op dieet is en fantaseert dat hij taart met slagroom niet lekker vindt.
De uitdrukking is ontleend aan de fabel 'De vos en de druiven' van Aisopos: de vos kon niet bij de druiven en veronderstelde toen maar dat de druiven zuur waren.
De uitdrukking wordt ook wel gebruikt in de betekenis 'het is een grote teleurstelling'.
Ook wordt wel gezegd, wanneer iets een aangename of gunstige wending blijkt te krijgen, dat men van zure druiven toch zoete wijn kan maken.

</doc>
<doc id="18275" url="https://nl.wikipedia.org/wiki?curid=18275" title="Eris (mythologie)">
Eris (mythologie)

Eris (Oudgrieks ) of Discordia (Lat.) is een figuur uit de Griekse mythologie, de godin van de twist en tweedracht. In de Ilias van Homerus wordt zij gelijkgesteld aan Enyo, een dochter van Zeus en Hera. In andere verhalen verschijnt zij echter samen met Enyo en zijn de twee dus niet identiek. Volgens Hesiodos was Eris een dochter van Nyx, de oergodin van de nacht. In andere mythes wordt ze ook wel beschouwd als de tweelingzus van Ares, de God van de oorlog.
Trojaanse oorlog.
Haar bekendste optreden is wellicht in de Ilias, waar ze de oorzaak is van de Trojaanse Oorlog. Woedend als enige ongenode godheid verschijnt ze plots op het huwelijksfeest van Peleus en Thetis en werpt een gouden appel met het opschrift "Voor de mooiste" in de menigte. Tweedracht is dan geboren onder de ijdele godinnen. Hera, Athena en Aphrodite eisen de appel op en vragen uiteindelijk een sterveling, Paris, zoon van de Trojaanse koning Priamos, te oordelen over de schoonheid van de godinnen. Hera tracht hem om te kopen met rijkdom en macht, Athena met oneindige wijsheid en Aphrodite belooft hem de mooiste vrouw op aarde. Daarop verklaart Paris Aphrodite tot de mooiste godin van het drietal en zij ontvangt de gouden appel, die sindsdien haar vaste attribuut is.
Paris' prijs, de mooiste vrouw op aarde, bleek Helena, vrouw van de Spartaanse koning Menelaos. Paris reist naar Sparta en schaakt met behulp van Aphrodite de schone Helena. Deze daad is de aanleiding voor de Trojaanse oorlog.

</doc>
<doc id="18277" url="https://nl.wikipedia.org/wiki?curid=18277" title="397">
397

Het jaar 397 is het 97e jaar in de 4e eeuw volgens de christelijke jaartelling.

</doc>
<doc id="18278" url="https://nl.wikipedia.org/wiki?curid=18278" title="Martinus van Tours">
Martinus van Tours

Maarten (Latijn: "Martinus") van Tours (Szombathely (Savaria), ca. 316 – Candes, 8 november 397), veelal Sint-Maarten genoemd, was bisschop van de stad Tours en een belangrijke grondlegger van het katholieke christendom in Gallië. Hij was bovendien een van de populairste heiligen in de middeleeuwen, omdat hij een eenvoudig leven bleef leiden ondanks zijn voorname positie. Zijn feestdag valt op 11 november, de dag van zijn begrafenis.
Leven.
Sulpicius Severus schreef kort na Sint Maartens dood een hagiografie van hem. Hij kende Martinus persoonlijk en was een bewonderaar van hem. Maarten werd rond 316 geboren in Savaria (Hongarije) als zoon van Romeinse ouders. Zijn vader was een eenvoudig soldaat die carrière maakte als officier. Hij wilde dat zijn zoon ook het leger in zou gaan. Als tiener echter wilde Martinus al Jezus Christus dienen. De ouders van Martinus waren niet blij met Martinus' interesse in het christelijke geloof, want ze waren overtuigde heidenen. 
Leven als soldaat.
Op jonge leeftijd werd hij soldaat en als 15-jarige trok hij naar Gallië. Dankzij zijn vader werd hij ingedeeld in de keizerlijke garde. Hij voelde zich echter niet thuis in het soldatenleven. Hij ging leven als een kluizenaar tussen de andere soldaten, en hielp ze waar het nodig was. Als hij arme mensen zag, dan gaf hij een deel van zijn bezittingen. Op een winterse koude dag ontmoette Martinus bij een stadspoort van Amiens een verkleumde bedelaar. Omdat hij zijn bezittingen al weggegeven had, had hij alleen nog maar zijn mantel. Die was bijzonder, omdat hij soldaten en officieren status verleende. Andere soldaten zagen de bedelaar ook, maar deden niets. Sint Maarten echter pakte zijn zwaard, sneed zijn mantel in tweeën en gaf de bedelaar de helft ervan. Door sommige soldaten werd hij uitgelachen omdat hij er met zijn halve mantel vreemd uitzag. Andere soldaten voelden zich echter beschaamd, omdat zij niets gedaan hadden. 's Nachts droomde hij dat hij Jezus zag, die die halve mantel droeg, waarbij herinnerd werd aan de woorden in Mattheüs 25:36: "Ik was naakt en gij hebt Mij gekleed" en 25:40: "als ge dat voor een van mijn geringste broeders hebt gedaan, hebt ge het voor Mij gedaan". Martinus wist genoeg, hij wilde Jezus Christus volgen als een kluizenaar. Martinus wilde niet vechten, hij wilde het leger uit. Hij kreeg echter het verwijt dat hij een lafaard was en niet durfde te strijden. Martinus nam de soldij niet aan, maar zei de veldslag wel mee te doen, maar dan zonder wapens. De keizer ging akkoord. Het liep echter anders, want de vijand gaf zich over, waardoor de veldslag overbodig werd.
Martinus wordt een beroemdheid.
Op 19-jarige leeftijd werd hij duiveluitdrijver. Hij heeft op meerdere plaatsen gepreekt en bleef in armoede leven. Ook leefde hij enige tijd als kluizenaar op het eiland Gallinara bij Genua, en verder stichtte hij in 361 een klooster te Ligugé, acht kilometer ten zuiden van de stad Poitiers, het eerste klooster op Franse bodem. Mede door enkele wonderen werd Martinus steeds meer een beroemdheid, die vooral geliefd was bij het gewone volk.
Martinus als bisschop.
In 371 werd Maarten door de bevolking van Tours gekozen tot bisschop. Volgens een overlevering vond hij zich niet waardig genoeg voor dat ambt en verstopte hij zich in een ganzenhok. Toen zijn aanhangers hem gingen zoeken, gingen de ganzen te keer waardoor zijn schuilplaats ontdekt werd. Zo kwam het dat hij alsnog tot bisschop gewijd kon worden.
Als bisschop zette hij zich in voor de verdere verspreiding van het christendom. Hij stichtte kerken en rond 375 de bekende Abdij van Marmoutier. Om de zaak van een van zijn gelovigen te bepleiten die ten onrechte terechtgesteld dreigde te worden, reisde hij naar keizer Maximus in Trier. Deze interventie had echter geen succes. Ook voor aanhangers van andere richtingen binnen het christendom, zoals het Arianisme, stelde Martinus zich verzoenend op. Zelfs de keizer in Rome was onder de indruk van Martinus, vooral toen bleek dat hij niet naar zijn mond praatte.
In 397 stierf Maarten aan koortsen. Hij was toen ongeveer tachtig jaar oud. Hij werd op 11 november begraven op een christelijke begraafplaats even buiten de stad Tours. Al gauw na zijn dood kwam de verering op gang en in de 7e eeuw werd er een basiliek aan hem gewijd. In zijn nog bestaande graf liggen slechts een stuk schedeldak en een armbot, de overige botten werden verkocht ter verering als relikwie. Een armbot kwam in de Dom van Utrecht terecht.
Wonderen.
Maarten zou enkele wonderen hebben verricht. Zo zou hij op een dag langs een landerij zijn gelopen waar diep verdriet heerste omdat het knechtje zich had verhangen, waarop Maarten zich over het lijk gestrekt zou hebben en er enige tijd bij bad, waarop het kind weer tot leven kwam.
Een andere keer zou Maarten een heel oude tempel vernield hebben en een door de heidenen vereerde pijnboom willen omhakken. Hierop zou hij zijn uitgedaagd; de heidenen zouden de boom zelf wel omhakken, maar zo, dat hij op Maarten zou vallen. Als Christus werkelijk zou bestaan zou hij zijn volgeling wel redden, bedachten de heidenen. Maarten zou deze uitdaging hebben aangenomen en geboeid zijn neergelegd, maar door een wonder zou de boom de verkeerde kant opgevallen zijn en verpletterde bijna de heidenen zelf.
Bij een stadspoort van Parijs zou hij een melaatse tegemoet getreden zijn en hem op het gezicht hebben gekust, tot ontsteltenis van alle aanwezigen. De zieke man was echter terstond genezen.
In de Catalaanse hoofse literatuur staat hij bekend vanwege de legende van het Zwaard van Vilardell ook wel Sint-Maartenszwaard genoemd, een magisch zwaard dat zijn drager onkwetsbaar maakte. Maarten passeerde een dag bij Vilardell bij Sant Celoni verkleed als bedelaar. De heer van het Kasteel van Vilardell ging naar binnen om een aalmoes te halen. Toen hij terugkeerde was Maarten verdwenen, maar had hij het magische zwaard achtergelaten. Met dit zwaard heeft de kasteelheer dan een draak verslagen die de bevolking op de belangrijke handelsweg tussen Girona en Barcelona teisterde.
In de omgeving van de stad Tours zouden bij Martinus' uitvaart in november opeens alle bloemen weer zijn gaan bloeien, alsof het nog nazomer was. De Franse taal kent naar aanleiding daarvan de uitdrukking: "été de Saint-Martin" (Sint-Maartenszomer) voor een periode laat in het najaar met nog bijna zomers weer. Overigens wordt hij in de Catalaanse landen ook verbonden met de regenboog, die aldaar “Arc de Sant Martí” (Sint-Maartensboog) genoemd wordt.
Hagiografie.
Sulpicius Severus heeft kort na Martinus dood een hagiografie over hem geschreven. Hierin staat onder meer beschreven hoe Maarten op verscheidene plaatsen vele heidense tempels, altaren en afbeeldingen vernielde.
Verering.
Zoals Martinus tijdens zijn leven al een beroemdheid was, zo was hij dat na zijn dood nog meer. Zijn dode lichaam werd bewaard en er kwamen pelgrims op af. Het leidde tot spanningen tussen de steden Poitiers en Tours. Uiteindelijk wist men namens Tours het lichaam te stelen. Daar is later een kerk op gebouwd. Ook is de doorgesneden mantel bewaard gebleven in de schatkamer van de Merovingers. De mantel werd in het Frans later met een verkleinwoord een capella genoemd. Vanaf de 8e eeuw werd dat de naam van een gebouw waar relieken werden bewaard. In het Nederlands werd dit het woord kapel.
Iconografie.
Maarten wordt op twee manieren afgebeeld. Ten eerste als Romein in harnas. Bij deze afbeeldingen geeft hij vrijwel altijd de helft van zijn mantel aan de bedelaar. Ook wordt hij voorgesteld als bisschop met een bedelaar aan zijn voeten. Ganzen of zwanen komen ook vaak voor. Zij verwijzen naar het pluimveehok waarin hij zich had verscholen.
De mantel die hij deelde met de bedelaar werkt nog op andere manieren door. In het Latijn is mantel "cappa". De ruimte waarin zijn mantel werd bewaard ging al gauw "kapel" heten en de bewaker de "cappellanus". Een ander woord voor mantel in het Latijn is "pallium" en van dit woord is de term palliatieve zorg afgeleid.
Volkscultuur.
Sint-Maarten was vroeger de datum waarop de oogst binnengehaald moest zijn en het vee op stal ging. Op die dag werden ganzen geslacht. Op 11 november werden de grote Sint-Maartensvuren ontstoken. Dit gebruik gaat terug op een Germaans feest ter ere van Wodan. Men bracht dankoffers en brandde reinigende vuren om de vruchtbaarheid van het land en vee te bevorderen.
Later werd het Sint-Maartensfeest vooral een kinderfeest. Kinderen trokken met lampions of uitgeholde rapen, suikerbieten en kalebassen met een kaarsje (vergelijk Jack-o'-lantern) langs de deur voor snoep en fruit. Volgens het Meertens Instituut is het heel goed mogelijk dat dit gebruik stamt uit Duitsland, waar in bepaalde streken in de kerk ieder jaar rond Sint-Maarten gelezen werd over het licht dat niet onder de korenmaat gezet moest worden. Ook gebruikten ze een rommelpot of foekepot, een pot waarover een varkensblaas is gespannen met daarin een rietje dat een brommend geluid maakt als eraan wordt getrokken. In diverse Nederlandse steden en streken gaan kinderen op 11 november met zelfgemaakte lampions langs de deuren om te zingen, waarvoor ze snoep krijgen.
Voorbeelden van Sint-Maartensliedjes:
Zie verder het artikel over het Sint-Maartensfeest, dat in een aantal streken van Nederland (onder andere Friesland, Groningen, de Zaanstreek, West-Friesland, Almere, Utrecht, Limburg), België (de Westhoek, de Denderstreek, in en rondom Mechelen, Beveren en Limburg), Duitsland, Oostenrijk en Hongarije nog steeds wordt gevierd.
Merkeldag.
Sint-Maarten is een merkeldag. Hierbij horen enkele spreuken die volgens volksgeloof het weer voorspellen.
Beschermheilige.
Sint-Maarten is beschermheilige van de stad Utrecht. Over het wapen van die stad (een rood-wit schild) wordt weleens gezegd dat die verwijst naar de rode kleur van de mantel en de witte kleur van de onderrok van de heilige, die tevoorschijn kwam toen hij de helft van zijn mantel had afgestaan aan een bedelaar. Zowel in de pandhof grenzend aan de Utrechtse Domkerk als in de Bisschopshof naast de Domtoren zijn sculpturen te zien die het leven van Sint-Maarten verbeelden. Ook bevindt zich in Utrecht een bronzen ruiterstandbeeld.
Sint-Maarten is ook de beschermheilige van de stad Groningen, die dan ook vaak de "Martinistad" wordt genoemd, en tevens van de Belgische plaatsen Aalst, Burcht, Eichem, Erpe-Mere, Genk, Haaltert, Halle, Herk-de-Stad, Ieper, Koekelare, Kontich, Lede, Tessenderlo, Werken, Kortrijk-Dutsel en Westmalle, de Nederlandse steden Doesburg, Gorinchem, Sneek, Tiel, Venlo, Weert, Zaltbommel, en verder Tours in Frankrijk, Mainz in Duitsland en Montemagno, Lucca en Levane in Italië. Daarnaast heeft Frankrijk als land Sint-Maarten als beschermheilige.
In Nederland zijn ook de stad Sint-Maartensdijk op het eiland Tholen (Zeeland) en de dorpen Maartensdijk (Utrecht), Sint Maarten, Sint Maartensbrug, Sint Maartenszee en Sint Maartensvlotbrug (Noord-Holland) naar hem vernoemd, net als Nil-Saint-Vincent-Saint-Martin, Sint-Martens-Bodegem, Sint-Martens-Latem, Sint-Martens-Leerne, Sint-Martens-Lennik, Sint-Martens-Lierde, Sint-Martens-Voeren en Tongre-Saint-Martin in België. De eveneens in België gelegen sociale woonwijk Sint-Maartensdal in Leuven is eveneens naar hem genoemd doordat de kerk van de gelijknamige priorij die daar gestaan heeft, werd ingewijd op 11 november, zijn naamdag.
Sint-Maarten is de beschermheilige van de armen en van het schuttersgilde in Lexmond.

</doc>
<doc id="18279" url="https://nl.wikipedia.org/wiki?curid=18279" title="Biezelinge">
Biezelinge

Biezelinge is een dorp in de Nederlandse gemeente Kapelle (provincie Zeeland). Op 30 december 2022 had het dorp 2495 inwoners.
Het dorp wordt van Kapelle gescheiden door een spoorlijn. Er is een station (Kapelle-Biezelinge).
Biezelinge is ontstaan aan de rand van een grote kreek die van noord naar zuid door Zuid-Beveland liep. In de elfde eeuw werd deze kreek afgedamd, restanten van deze dam hiervan zijn gevonden onder de Hoofdstraat en het huidige Marktplein.
Vroeger bezat het dorp een haven, die in verbinding stond met de Westerschelde. Restant van deze verbinding is Zwarte weel, populair als visvijver en schaatsbaan. De haven is echter in 1717 dichtgeslibd en is tegenwoordig een marktplein en speelweide.
Zie ook.
 Bronnen

</doc>
<doc id="18280" url="https://nl.wikipedia.org/wiki?curid=18280" title="Sint-Maarten">
Sint-Maarten



</doc>
<doc id="18281" url="https://nl.wikipedia.org/wiki?curid=18281" title="Sint Maarten (Caribisch eiland)">
Sint Maarten (Caribisch eiland)

Sint Maarten (Frans: "Saint-Martin", Engels: "Saint Martin") is een eiland in de Caraïbische Zee, genoemd naar de heilige Martinus van Tours. Het eiland behoort tot de Kleine Antillen.
Het ligt 240 kilometer ten oosten van Puerto Rico en zuidelijk van Anguilla. De oorspronkelijke bewoners noemden het eiland "Soualiga" (Zouteiland), een naam die door bewoners en activisten in toenemende mate gebruikt wordt in het kader van de dekolonisatie.
Sint Maarten is verdeeld in een Frans en een Nederlands deel, Collectivité de Saint-Martin respectievelijk het land Sint Maarten, die Frans resp. Nederlands en Engels als officiële talen hebben. De voertaal op het eiland is zoals op Sint Eustatius echter Engels, doordat de bevolking grotendeels afstamt van Engelstalige slaven.
Grenzen.
De totale oppervlakte van het eiland bedraagt 87 km², iets groter dan Terschelling. De totale lengte van de grens tussen het Nederlandse en het Franse deel van het eiland bedraagt 10 km. Er is vrij verkeer tussen beide delen. Naast de landgrens is er een zeegrens, die is vastgesteld bij verdrag van 6 april 2016, in werking getreden op 1 april 2017. Bij de overgang van landgrens naar zeegrens ligt aan de oostzijde de baai Oyster Pond, waarover beide landen het nog niet eens konden worden tot in mei 2023 een verdrag werd getekend dat de precieze grens vastlegde.
Het Franse deel viel van 1946 tot 2007 onder het departement Guadeloupe, maar koos op 7 december 2003 bij referendum voor zelfbestuur en werd in 2007 een overzeese gemeenschap ("collectivité d'outre-mer").
Het Nederlandse deel is sinds 10 oktober 2010 een apart land binnen het Koninkrijk der Nederlanden. Voorheen was het onderdeel van de Nederlandse Antillen.
Collectivité de Saint-Martin:
Land Sint Maarten:
Geschiedenis.
Precolumbiaanse tijd.
Sinds 4000 v. Chr is het eiland bewoond. Er zijn twee opgravingen geweest bij Hope Estate (Hofman en Hoogland 1999, Bonnissent 2010) die restanten van de Cedros-Saladoïde cultuur hebben aangetoond. Deze groep is hier rond 550 v.Chr. uit Zuid-Amerika aangekomen en heeft er tot rond 450 na Chr. gewoond. Ze lieten resten van een dorp, stukken aardewerk en petrogliefen na.
Sinds ca. 800 werd het eiland door de Arowakken-indianen bewoond. In de 14e eeuw kwamen de Carib-indianen, die veel oorlogszuchtiger waren. Zij noemden het eiland "Soualiga" (Zouteiland).
Europese kolonisatie.
Het eiland zou op 11 november (Sint-Maarten) 1493 door Columbus ontdekt zijn. De Spanjaarden lieten het eiland aanvankelijk met rust. Rond 1630 vestigden zich er Fransen en Nederlanders, vooral vanwege het aanwezige zout, maar zij werden door de Spanjaarden verdreven. Pas in 1644 gaven de Spanjaarden hun rechten op.
Op 23 maart 1648 tekenden het koninkrijk Frankrijk en de Republiek der Zeven Verenigde Nederlanden een overeenkomst (Verdrag van Concordia), waarbij het eiland gedeeld werd. Pas in 1817 werd deze overeenkomst definitief; het eiland was toen al ongeveer 16 keer van eigenaar verwisseld.
In de nadagen van de slavernij op Sint Maarten was One-Tété Lohkay een bekende vrijheidsstrijder. Na 1848 bestond de slavernij in het Caribisch gebied alleen nog op de Nederlandse en Deense eilanden. Veel slaven vluchtten dan ook naar het Franse gedeelte van het eiland waar zij vrij waren. Als gevolg daarvan werd op 6 juni 1848 door het Nederlandse gezag per proclamatie verklaard dat de slaven op de Nederlandse plantages als vrije personen zouden worden behandeld. Op Sint Maarten waren de slaven de facto dus al in 1848 vrij, ver voor de officiële afschaffing van de slavernij in het Koninkrijk der Nederlanden van 1863.
Grensperikelen.
Een essentieel onderdeel van het Verdrag van Concordia uit 1648 was dat de eilandbewoners aan beide kanten mochten vissen en jagen, en van de ene kant naar de andere kant mochten verhuizen. In 1839 werd bepaald dat zoutwinning aan beide kanten was toegestaan, maar dat Nederland en Frankrijk recht hadden om accijns te heffen. In praktijk was er nauwelijks sprake van een grens.
Op 29 maart 2020 tijdens de Coronacrisis werd door beide eilandregeringen besloten de grens voor de eerste keer in de geschiedenis te sluiten en een gezamenlijke grenscontrole in te stellen.
Op 26 mei 2023 werd er door Premier Silveria Jacobs van Sint Maarten en de Franse minister van binnenlandse zaken Gérald Darmanin een verdrag getekend waarin de precieze grens tussen het Nederlandse en het Franse deel van het eiland is vastgelegd. Het grensverdrag geeft volgens de landen duidelijkheid en stimuleert de verdere ontwikkeling van het eiland
Orkanen.
Sint Maarten ligt in een gebied dat kwetsbaar is voor orkanen. Zo werd Sint Maarten in 1995 zwaar getroffen door orkaan Luis, die grote schade aan het eiland berokkende.
Op 6 september 2017 werd het eiland getroffen door orkaan Irma. Deze was van de zwaarste categorie (5) en richtte opnieuw zware schade aan op het eiland, waarbij er meerdere doden en gewonden vielen. Er zijn bij elkaar vier doden gevallen door orkaan Irma.
Economie.
Sint Maarten is een belangrijke toeristenbestemming. Er meren dagelijks meerdere cruiseschepen aan. Op het Nederlandse deel van het eiland bevindt zich het Princess Juliana International Airport, waarop vliegtuigen van het type Boeing 747 pal achter het strand konden landen. Ook op het Franse deel ligt een vliegveldje: Luchthaven L'Espérance. Amerikanen vormen het leeuwendeel van de toeristen dat arriveert per cruiseschip en per vliegtuig.
Kunst, cultuur, sport, evenementen.
Sint Maarten is historisch en cultureel een smeltkroes van Europese en Caribische invloeden, hetgeen onder andere in de kunst en architectuur van het eiland tot uitdrukking komt. Het is vrijwel onmogelijk om de kunst van Sint Maarten los te zien van de rest van het Caribisch gebied.
De Universiteit van Sint Maarten biedt door het jaar heen maar ook in de zomer diverse cursussen aan jongeren vanuit de hele Antillen. Favoriete sporten op het eiland zijn honkbal, softbal, boksen, atletiek, voetbal en basketbal. Daarnaast zijn de hanengevechten een bekend fenomeen. Deze oude sport wordt beoefend op onder andere het Franse deel van het eiland, La Savanna, Rambeaud en Grand Case. Hierbij wordt ook gegokt. In april is het jaarlijkse carnaval, dat in Afrikaans-Caribische stijl wordt gevierd. Dit carnaval wordt zelfs uitbundiger gevierd dan kerstmis. De voorbereidingen van de kostuums worden reeds in november gestart. Het eiland kent voorts veel toeristische trekpleisters, resorts, discotheken, restaurants en zwemgelegenheden, maar ook diverse musea, kerken, en concertlocaties.
Geografie.
Sint Maarten is onderdeel van de Anguillabank, een vulkaanboog waarvan Saint-Barthélemy, Sint Maarten, en Anguilla de zichtbare hoofdeilanden vormen. De vulkanen waren 39 tot 43 miljoen jaar geleden actief, en het eiland is het resultaat van vulkaanuitbarstingen. Het eiland bestaat voornamelijk uit kalksteen, klastisch gesteente en zand. De bank vormde oorspronkelijk één eiland, maar een gedeelte is onder water komen te staan, en drie hoofdeilanden met vele kleine eilandjes en rotspunten zijn overgebleven.
Fauna.
Op het eiland treft men verschillende soorten hagedissen aan, zoals anolissen en gekko's, onder andere "Anolis gingivinus" komt voor Sint Maarten. Tijdens orkaan Luis in 1995 spoelden enkele groene leguanen (Iguana iguana) aan op het eiland, de inheemse antillenleguaan was binnen twintig jaar uitgestorven of vermengd met de groene leguaan. Verder leven er verwilderde geiten, bosratten, landheremietkreeften en meer dan 160 verschillende vogelsoorten, waaronder Caribische troepiaal, geelborstzangers, kolibries en pelikanen. Deze laatste is de nationale vogel van Sint Maarten; het wapen van Sint Maarten toont een bruine pelikaan.
Op het eiland zijn acht soorten vleermuizen gevonden: de jamaicavruchtenvampier ("Artibeus jamaicensis"), "Ardops nichollsi", "Monophyllus plethodon", "Brachyphylla cavernarum", "Molossus molossus", de guanovleermuis ("Tadarida brasiliensis"), de Mexicaanse trechteroorvleermuis ("Natalus stramineus") en de grote hazenlipvleermuis ("Noctilio leporinus"). Ook het uitgestorven knaagdier "Amblyrhiza" kwam op Sint Maarten voor.
Sint Maarten is omgeven met koraalrif, waar een grote variatie aan onderwaterflora en -fauna is: heel veel vissoorten waaronder verpleegsterhaaien, reuzenmanta's, adelaarsroggen, pijlstaartroggen, maar ook de zeester, de kreeft, de roze vleugelhoorn en de soort keizersvis "Holacanthus ciliaris".
Er zijn ook diverse soorten schildpadden te vinden, zoals de lederschildpad, de onechte karetschildpad en de karetschildpad. Ze kunnen gezien worden in het zuidelijke en oostelijke gedeelte van het eiland.
Flora.
Door het droge klimaat op Sint Maarten is de verscheidenheid aan flora beperkt. Sint Maarten valt net op de grens van een tropische moessonklimaat of het drogere tropisch savanneklimaat. Het eiland telt meer dan vijfhonderd verschillende plantensoorten. In het heuvelachtige groene binnenland zijn veel palmbomen, cactussen, varens, loofbomen en dennenbomen. In het westen is meer water en dat levert een andere vegetatie op. Aan de waterkant van de Mullet Pond zijn dat bijvoorbeeld mangroven.
Op Sint Maarten treft men fruitdragende bomen aan, leveranciers van de onder meer bananen, sinaasappelen, citroenen, citrusvruchten en mango's. Daarnaast is er de guavaberry die de bessen draagt waarvan likeur wordt gemaakt. Net als op de andere Caribische eilanden groeit er ook de aloë vera, erg populair voor (gezonde)voeding en cosmetica. Ook wilde salie is te vinden op het eiland. Aan de kust groeien veel kapok- en manzanillabomen (Hippomane mancinella). Aan deze laatste groeien giftige vruchten: zelfs druppels uit de boom na een regenbui leiden vaak tot hevige huidirritatie.
Daarnaast zijn er tuinplanten geïmporteerd uit andere tropische landen zoals de koningspalm uit Cuba, wisselbloem ("Lantana camara"), de flamboyant ("Delonix regia") uit Madagaskar en de Chinese roos ("Hibiscus rosa-sinensis") uit China. De wisselbloem komt ook voor in het wapen van Sint Maarten. Omdat het eiland weinig verschil in de seizoenen kent, bloeien planten het hele jaar door.

</doc>
<doc id="18282" url="https://nl.wikipedia.org/wiki?curid=18282" title="Sint-Maarten (feest)">
Sint-Maarten (feest)

Het sint-maartensfeest wordt op 11 november, of soms de avond ervoor, gevierd in delen van België, Nederland, Noord-Frankrijk, sommige Duitstalige gebieden, in Denemarken, in Zuid-Zweden of Skåne, in Portugal en Hongarije.
Het is de naamdag van Martinus van Tours en wordt ook Sint-Martinus, Sinte-Marten, Sinter Merte of Sinte-Mette genoemd. Sint-Maarten werd bekend doordat hij als soldaat de helft van zijn mantel gaf aan een arme bedelaar en na een droom koos om verder te leven als een christen. De invulling die aan dit feest gegeven wordt verschilt van streek tot streek. Omdat in sommige gebieden (met name Duitsland) Sint-Maarten jaarlijks verschijnt als een bisschop op een paard, lijkt hij soms op Sinterklaas, maar is dit zeker niet. Sinterklaas is afgeleid van de heilige Sint-Nicolaas.
Geschiedenis.
De eerste vermelding van sint-maartensdag is afkomstig van bisschop Perpetuus van Tours (461-490). Hij stelde voor om de vastenperiode voorafgaand aan de Kerstmis te laten beginnen op de dag van Sint-Maarten. Dat zou een Advent van zes weken betekenen. In 581 na Christus werd dit overgenomen door de andere Frankische kerken tijdens het Synode van Mâcon. Paus Gregorius I heeft de adventsperiode van zes weken teruggebracht naar vier weken, maar liet de viering van sint-maartensdag staan.
Over de ontstaansgeschiedenis van de invulling van het feest wordt veel gespeculeerd. Vaak wordt verondersteld dat het feest teruggrijpt op een Germaans winterfeest, maar ook een zuiver kerkelijke oorsprong is mogelijk. Wel duidelijk is dat de ontwikkeling tot een algemeen, door alle gezindten gevierd, volksfeest tamelijk recent is.
Oorsprong.
De Schotse antropoloog James Frazer veronderstelt een heidense oorsprong van het feest: het ronddragen van het (heilige) vuur zou een voorchristelijk vruchtbaarheidsritueel zijn, wijdverspreid over West-Europa. Het heidense ritueel zou dan door de kerk zijn overgenomen, vooral om het vertrouwen van de bevolking te winnen. Andere onderzoekers stellen echter dat er niets heidens aan het feest valt op te merken. Het feest zou door de kerk zijn geïntroduceerd. 
In het Evangelie van Lucas staat de tekst: "Niemand steekt een lamp aan en zet die in de kelder of onder de korenmaat, maar op de standaard, opdat wie binnentreden het licht zien" (Lukas 11:33 e.v.; in de Statenvertaling: "En niemand, die een kaars ontsteekt, zet [die] in het verborgen, noch onder een koornmaat, maar op een kandelaar, opdat degenen, die inkomen, het licht zien mogen."). Deze regels werden vaak op 11 november voorgedragen en in de mis besproken dit zou voor de bevolking aanleiding zijn geweest voor een lichtjesfeest. Moderne onderzoekers houden vaak het midden tussen beide standpunten. Sint-Maarten is een bedelfeest, en bedelfeesten waren nodig in de moeilijke wintermaanden. Bedeloptochten zoals met Sint-Maarten werden en worden (in België en sommige delen van Nederland) ook gehouden met Driekoningen of met Nieuwjaar, en ook het sinterklaasfeest heeft kenmerken van een bedelfeest.
In Amsterdam waren er in de 19e eeuw groepjes jongens die zingend langs de huizen liepen. Eén liep voorop, hij droeg een kroontje met kaarsjes aan een lange stok. Degenen die hem volgden, hadden lichtjes van allerlei kleuren. Wanneer de jongens van de bewoners wat kregen, zongen ze een liedje vol goede wensen. Kregen ze niets, dan volgde een scheldpartij. 
Ontwikkeling in de 20e eeuw.
Als bedelfeest was Sint-Maarten lange tijd een feest voor de armen. Rijke burgers zagen hun kinderen er liever niet aan mee doen. Pas in de jaren 20 en 30 van de 20e eeuw veranderde deze houding. Het Sint-Maarten werd toen juist gezien als een mooie, eigen traditie, die behouden moest worden.
Omdat 11 november na de Eerste Wereldoorlog ook de dag werd waarop deze oorlog werd herdacht, is wel geprobeerd het feest een wereldlijke lading mee te geven. Het zou dan een vredesfeest moeten zijn. Dit heeft men uiteindelijk niet doorgezet. Het feest is, vooral in Nederland, juist vrij van enige religieuze of politieke lading. 
In België is het vieren van Sint-Maarten beperkt tot de hieronder genoemde regio's. Hierin lijkt geen verandering te komen. Het is eerder zo dat het feest steeds minder wordt gevierd, met name in Belgisch Limburg, waar vroeger veel meer sint-maartensvuren moeten zijn voorgekomen. In Nederland is de situatie omgekeerd: in de 20e eeuw is het feest alleen maar populairder geworden. In steeds meer regio's wordt viering van het sint-maartensfeest georganiseerd. Typisch is de geleidelijke opkomst van het gebruik in Amsterdam (zie hieronder). Ook in de regio's waar het feest oorspronkelijk al werd gevierd is de traditie nog zeer levend.
Ontwikkeling in de 21e eeuw.
Met de opkomst van Halloween in veel Europese landen, in dezelfde tijd van het jaar, is in sommige regio's van Nederland een concurrerend straatfeest ontstaan dat vooral bij de schooljeugd populair is.
Verspreiding.
Nederland.
In Nederland komt de viering voor in delen van het land. In Utrecht, waar Sint-Maarten de schutspatroon van is, is een sint-maartensberaad opgericht om Utrecht als sint-maartenstad te promoten. Sindsdien vindt op en om de Oudegracht jaarlijks in november de Sint Maarten Parade plaats.
Niet in iedere streek lijkt de traditie even sterk te leven; in Limburg, Noord-Holland in West-Friesland en Kennemerland en Groningen werd in 1997 vastgesteld, dat in deze provincies de sint-maartensviering nog vrij actueel was. In de provincies Friesland, Drenthe en Noord-Brabant bleek een vermeerdering van vieringen te zijn waargenomen. In mindere mate wordt Sint-Maarten gevierd in Zuid-Holland en Zeeland en in delen van Overijssel, Flevoland en Gelderland.
In Amsterdam werd het feest eeuwenlang niet meer gevierd, tot het in de laatste decennia van de 20e eeuw in de buitenwijken opdook onder invloed van omliggende gemeenten in de meer agrarische gebieden. In de jaren 1990 dook het feest weer op in de Weteringbuurt en aan de Amsterdamse grachten. In Amsterdam-Noord werd tot na de Tweede Wereldoorlog 'Sinteremaarten' gevierd met een tot lampion uitgesneden koolraap, suikerbiet of voederbiet, overeenkomstig de Duitse "Rübengeistern"; raapgeesten, of de oorspronkelijke Ierse Jack-o'-lantern, onderdeel van de oeroude tradities van dankfeesten voor Licht, Warmte, Gewas en Oogst. Inmiddels is het sint-maartenlopen in vrijwel geheel Amsterdam een levende traditie.
De (cor)relatie van het feest met religie is niet sterk. In Nederland wordt het sint-maartensfeest gevierd door kinderen van alle gezindten. In veel liedjes wordt nauwelijks aandacht aan de religieuze achtergrond besteed. De liedjes hebben vaak een humoristisch karakter en het repertoire wordt ieder jaar aangevuld met parodiërende of satirische teksten.
11 november is ook de nationale dag van het Nederlandse deel van het eiland Sint Maarten, dat naar de heilige vernoemd is.
België.
In België leeft de traditie met name sterk in veel plaatsen in de Oostkantons, in West-Vlaanderen (De Panne, Ichtegem, Ardooie, Koekelare, Langemark-Poelkapelle, Diksmuide, Houthulst, Ieper, Zonnebeke, Mesen en Heuvelland), in de streek rond Aalst en in een paar (deel)gemeenten van en rond Dendermonde. Verder kennen Mechelen, deelgemeente Hombeek en omliggende plaatsen waaronder Weerde en Peutie en plaatsen met een Sint-Martinuskerk zoals Sint-Martens-Lennik, Moerzeke en Beveren-Waas een levendige viering. Zowel in Burcht als in Beveren-Waas leeft de traditie van Sint-Maarten volop door de jaarlijkse optocht van Sint-Maarten te paard en de kinderen die "grielen". Dit is het rapen van het snoepgoed dat door Sint-Maarten wordt uitgestrooid rond de kerk. Olen, Retie en Wezel - te midden van de Antwerpse Kempen - stoken een sint-maarten(s)vuur. In Belgisch-Limburg vindt men tradities die lijken op die in Nederlands-Limburg, maar ze zijn daar minder actueel dan in Nederland. In het Brabantse Tienen gingen zeker tot eind jaren 60 en begin 70 kinderen rond met een uitgeholde suikerbiet met een kaars in rond om te zingen. Elders in het land wordt Sint-Maarten niet traditioneel gevierd: er zijn concerten of feesten. De vieringen vallen vaak samen met de herdenkingen van de wapenstilstand.
Duitsland.
In Duitsland wordt de katholieke legende, dat Sint-Maarten in dienst van het leger zijn officiersmantel met zijn zwaard in twee delen sneed en een helft aan een arme man zonder jas gaf, jaarlijks op "Martinstag" gevierd. In delen van Duitsland, Oostenrijk en Zuid-Tirol kent men het sint-maartenlopen. Kinderen lopen dan in een stoet met lantaarns door de straten, vaak voorafgegaan door iemand die met een rode mantel om, als Romeins leger-officier verkleed is en op een schimmel zit. Deze man stelt Sint-Maarten voor. Men noemt dit de "Martinsritt". De kinderen zingen liederen en als afsluiting is er een kampvuur dat "Martinsfeuer" genoemd wordt.
In de Nederrijnregio en in het Nederbergse land wordt Sint-Maarten tijdens de lampionoptocht begeleid door een fanfarekorps. Na de optocht wordt de manteldeling nagespeeld, er is een korte toespraak door de sint-maartenfiguur en vervolgens krijgen de kinderen een papieren zak, de "Martinstüte", die gevuld is met snoepgoed, fruit en een "Weckmann". Deze "Martinstüte" wordt soms ook uitgedeeld aan de bejaarden. Enkele weken voor de optocht wordt in de buurten geld ingezameld om deze gaven te bekostigen.
In Oost-Friesland in Duitsland kent men het "Martinisingen" waarbij onder andere "Peepernööten" gegeven worden. In Oostenrijk en delen van Duitsland eet men op deze dag traditioneel gans, het zogenoemde "Martinigansessen" of "Martinsgansessen". Deze traditie komt voort uit de legende dat Sint-Maarten te bescheiden was om zich tot bisschop te laten wijden en zich daarom verstopte. Ganzen verraadden hem echter door hun gesnater. Een andere legende vertelt dat een stel ganzen onder de preek de kerk binnenliep en de preek verstoorden, de ganzen werden daarom gevangen en opgegeten.
In Duitstalige streken gaan kinderen ook langs de deuren om te zingen en snoepgoed te krijgen.
Elders.
Ook in Noord-Frankrijk, in Frans-Vlaanderen en Zwitserland wordt Sint-Maarten ("Saint Martin") gevierd.
Hongarije viert het feest onder de naam 'Márton-nap' of 'Tours-i Szent Márton ünnepnapja'. Documenten uit de 14de eeuw vermelden deze dag al als feestdag. Van oudsher is het feest gekoppeld aan de advent-vasten. De dag van Sint-Maarten was de laatste dag waarop uitgebreid gegeten en gedronken kon worden. Dit element van de vastentijd wordt enthousiast gevierd.
In het oosten van Oostenrijk wordt op deze dag dikwijls de nieuwe wijn door de pastoor gezegend.
Tradities.
Nederland.
Sint-Maarten wordt niet overal op dezelfde wijze gevierd. In sommige plaatsen worden optochten georganiseerd, in andere worden vreugdevuren ontstoken. Algemeen is de "lampionnentocht". Deze komt het meest voor in Nederland in de noordelijke provincies en in Noord-Holland ("keuvelen" genoemd). De kinderen maken lampionnen of hollen een koolraap of suikerbiet (vergelijk "Jack-o'-lantern") of pompoen uit en gaan met de lichtjes langs de deuren. Daar zingen ze speciale sint-maartensliedjes en krijgen in ruil snoep of fruit. Ook kleurige, door de kinderen gemaakte, lampionnen worden gebruikt. In Nederland worden de lampionnen vaak tijdens de schooltijd gemaakt, bijvoorbeeld in de les handenarbeid. Met name bij het vrijeschoolonderwijs is Sint-Maarten een jaarlijks terugkerend feest met uitgeholde knollen of pompoenen en met waxinelichtjes. Tegenwoordig worden de lampionnen elders veelal met behulp van batterijen verlicht. Vroeger werd veel gebruikgemaakt van de foekepot om de liedjes die bij de rondgang werden gezongen te begeleiden. Het sint-maartensgebruik werd toen 'foekepotterij' genoemd.
Onder invloed van Halloween gaan sommige kinderen nu ook verkleed langs de deuren.
In de zuidelijke provincies van Nederland en in België komt het langs de deur gaan veel voor, soms in combinatie met een vreugdevuur of een optocht. In sommige West-Vlaamse dorpen wordt het van deur tot deur gaan 'ruusbuzen' genoemd, naar de eerste woorden van het liedje dat de kinderen zingen ("Ruus buus buus").
In Venlo werd Sint-Maarten soms bijgestaan door een Zwarte Piet.
België.
In Mechelen ligt de nadruk expliciet op het langs de deuren gaan. Kinderen gaan vaak verkleed, maar dragen geen lampionnen mee, alhoewel sommige gemeenten (zoals Rijmenam) wel iets gelijkaardigs kennen. De Mechelse kinderen zingen een eigen, uniek "Sinte Mette lied" ("Sinte-Mette van de ruggenuchte"). De in het liedje vermelde "kruk" is een draagstoel. Alhoewel dit vandaag bijna niet meer gebeurt, bestond vroeger elke "Sinte Mette"-groep uit een Sint gezeten op een draagstoel, die werd rondgedragen door zijn kompanen. Vandaag de dag houdt het "Sinte Mette Genootschap" deze Mechelse traditie in stand. Uitzonderlijk voor de regio Mechelen is dat ook de volwassenen Sint-Maarten vierden (de "grote Sinte Mette"), traditioneel op de zondag ná 11 november. Het Genootschap doet dit nu nog met de bedoeling geld in te zamelen dat gebruikt wordt voor de instandhouding van het feest.
De vreugdevuren zijn vooral typisch voor Limburg, meestal in combinatie met een optocht. Men verzamelt zich hier in de kerk waar het verhaal van Sint-Maarten verteld wordt. Vervolgens loopt men in een lampionnenoptocht naar een groot vuur (een zogenoemde "troshoop") waar 'de arme man' van het vertelde verhaal zich kan warmen. De kinderen krijgen traditioneel een oliebol uitgereikt. In Herk-de-Stad (Sint-Martinusgemeente) worden er met Sint-Maarten pannenkoeken gebakken. In een groeiend aantal dorpen komt het ook voor dat kinderen buiten de viering om van huis naar huis gaan om een lied te zingen en beloond te worden. De sint-maartensviering wordt meestal de vrijdag of zaterdag voor de 11e november gevierd om geen overlap te creëren met de start van het carnavalsseizoen (de 11e van de 11e). Ook buiten Limburg komen hier en daar vreugdevuren voor.
Optochten worden vooral in West-Vlaanderen gehouden, specifiek in de streek rond Veurne en Ieper. Deze stoeten vinden meestal plaats aan de vooravond van de naamdag, dus op 10 november. Sint-Maarten gaat hier vergezeld van Zwarte Piet. Samen lopen zij vooraan in de stoet en de kinderen met hun bieten volgen. Na de stoet (waar soms de plaatselijke fanfare of harmonie in meeloopt) kunnen de kinderen in veel gemeenten een zak met lekkernijen halen (mandarijnen, chocolade, piknikken, Onze-Lieve-Vrouwtjes, speculoos, marsepein en sint-maartenskoeken). Op 11 november zelf krijgen de meeste kinderen meer lekkernijen en speelgoed.
In en rond Ieper vallen deze vieringen vaak samen met de verschillende herdenkingen van de Eerste Wereldoorlog. In Ardooie, waar Sint-Maarten de patroonheilige is, gaat ieder jaar een avondstoet door de straten, volledig in het teken van Sint-Maarten en het begin van de winterperiode. Elk jaar komen duizenden toeristen op dit spektakel af.
Overlapping met sinterklaasfeest.
In België neemt Sint-Maarten soms de taak van Sinterklaas over. De verschillen kunnen van plaats tot plaats groot zijn. In de West-Vlaamse stad Wervik bijvoorbeeld komt in de ene wijk op 11 november Sint-Maarten langs met speelgoed, en in de andere wijk Sinterklaas op 6 december. Dendermonde, Poperinge en (Zele) kennen een soortgelijk fenomeen. In verschillende deelgemeenten komt Sint-Maarten, terwijl in het centrum Sinterklaas komt. In Ieper en omgeving en in het Oost-Vlaamse Aalst, Zele en Beveren wordt meestal Sint-Maarten gevierd. Drie van deze gemeenten hebben een Sint-Martinuskerk als hoofdkerk. Ook Denderbelle heeft een Sint-Martinuskerk en viert (en bij uitbreiding heel Lebbeke) Sint-Maarten. Het aangrenzende Buggenhout met zijn Sint-Niklaaskerk viert dan weer Sinterklaas.
In Ieper komt Sint-Maarten de avond voor 11 november aan met de boot. Dan staan alle kinderen hem en zijn pieten op te wachten aan de kaai (Ieperlee). Daarna gaan ze in een grote stoet naar de Grote Markt. In Sijsele (een Sint-Martinusgemeente) wordt er dan weer enkel een sint-maartensstoet gehouden (op de vrijdagavond het dichtst bij de 11de november), maar speelgoed krijgen de kinderen alleen bij Sinterklaas. In Loppem (eveneens een Sint-Martinusgemeente) gaan de kinderen op van deur tot deur en zingen het sint-maartenslied om lekkers te krijgen.
In Aalst komt Sint-Maarten de zaterdag voor 11 november officieel met de boot aan en wordt hij in een koets naar zijn troon op de Grote Markt gereden. Hij ontvangt dan op 11 november de massaal toegestroomde kinderen. Ook in de omgeving van Aalst komt Sint-Maarten langs. Dit zijn de gemeentes Lede, Wichelen, Erpe-Mere (uitgezonderd deelgemeente Aaigem), Bavegem (gemeente Sint-Lievens-Houtem), Haaltert, Borsbeke (gemeente Herzele), Massemen en Westrem (gemeente Wetteren), Berlare (zonder de deelgemeentes), Zele, Moerzeke (gemeente Hamme), Lebbeke, Opwijk (uitgezonderd deelgemeente Mazenzele) en de deelgemeentes Sint-Gillis-bij-Dendermonde, Appels, Oudegem, Schoonaarde en Mespelare van Dendermonde waar Sinterklaas ook door Sint-Maarten wordt vervangen. Meestal komt hij in de nacht van 10 op 11 november. Opmerkelijke verschillen zijn dat Sint-Maarten in de hemel woont en niet in Spanje, dat hij soms slechts één Zwarte Piet heeft, en dat zijn rijdier soms een ezel is in plaats van een schimmel.
In Beveren wordt Sint-Maarten niet uitgebeeld met mijter en lange baard, maar als een Romeins soldaat te paard die zijn rode mantel deelt met de armen. Hij rijdt van wijk tot wijk en strooit snoepgoed. De kinderen proberen hiervan zo veel mogelijk te verzamelen. Dit noemt men "grielen". De kinderen krijgen geen speelgoed van Sint-Maarten. Daarvoor komt Sinterklaas langs op 6 december.
Veurne is een stad die beide heiligen, zowel Sinterklaas als Sint-Maarten, verwelkomt. In Veurne staat de Sint-Niklaaskerk, met een marmeren beeld onder de preekstoel gewijd aan Sint-Niklaas. Maar ook Sint-Maarten wordt in Veurne vereerd. Elk jaar op de vooravond van 11 november wordt er een sint-maartensstoet gehouden waarbij alle kinderen samenkomen op de grote markt. Daar wordt er snoepgoed van het balkon van het oud stadhuis gegooid. Meestal worden er bij het sint-maartensfeest kleren aan de kinderen gegeven, en krijgen ze speelgoed bij het sinterklaasfeest.
In het Meetjesland zijn er twee gemeenten met Sint-Maarten als parochieheilige: Zomergem, waar het feest is vervangen door Sinterklaas, en Lovendegem. In Lovendegem komt Sint-Maarten, eigenlijk gewoon Sinterklaas, de zondag voor 11 november aan met een boot op de Brugsevaart ter hoogte van de Kasteeldreef en ontvangt dan de kinderen in het parochiaal centrum. Hoewel ook daar de druk om over te schakelen naar Sinterklaas groot is houden Landelijke Gilde en het Sint-Maartensgilde (een gilde verbonden aan de Sint-Martinuskerk) vast aan de traditie.
Duitsland.
Pelzmärtel is in Franken de cadeautjesbrenger tijdens Sint-Maarten, maar ook hier komt het voor dat de cadeautjes juist tijdens het Sinterklaasfeest worden gebracht. De figuur wordt dan "Pelznickel" genoemd.
Hongarije.
Het feest Márton-nap wordt voornamelijk in de familie, eventueel uitgebreid met vrienden, gevierd. Eten en drinken staat centraal. Het belangrijkste gerecht is ganzenvlees. Een legende verhaalt dat Sint-Maarten zich verstopte tussen de ganzen omdat hij niet verkozen wilde worden tot paus. Met hun gegak hebben de ganzen hem echter verraden. Vandaar dat ganzenvlees, in welke vorm dan ook, niet mag ontbreken tijdens het feest: wie die dag geen ganzenvlees eet, zal het hele jaar honger lijden zo zegt men. De dag wordt ook gebruikt om de nieuwe wijn te schenken. Maar nog liever de nieuwe pálinka, Hongaarse schnaps. Anno 2010 worden rond Márton-nap veel markten georganiseerd. In de Duitstalige streken van Hongarije gaan de kinderen al zingend langs de deuren en kent men nog optochten, soms zelfs met Sint-Maarten in Romeinse kledij op een paard.
Liedjes.
Er zijn talloze sint-maartensliedjes. Vooral in Nederland is er sprake van een nog altijd groeiend repertoire. Veel liedjes hebben een humoristische lading, al zijn er ook nog oude bedelliedjes. Sommige liedjes komen in het hele taalgebied voor, zoals "Sint-Maarten", andere liedjes komen slechts in een klein aantal dorpen voor. De liedjes staan in een lange, orale traditie. Het oudst bekende sint-maartensliedje is het volgende:
De regels van dit lied komen nog in diverse bestaande sint-maartensliedjes terug. Ook voor andere liedteksten geldt dat ze heel oud zijn, wat blijkt uit de grote verspreiding ervan.
Een onderverdeling in tien hoofdgroepen is - met voorbeelden van zowel tekst als melodie - te vinden in M. Kruijswijk (2004).

</doc>
<doc id="18285" url="https://nl.wikipedia.org/wiki?curid=18285" title="Sleat">
Sleat



</doc>
<doc id="18286" url="https://nl.wikipedia.org/wiki?curid=18286" title="Sloten (Friesland)">
Sloten (Friesland)

Sloten (Fries: "Sleat", ) is een (voormalige) vestingstad in de gemeente De Friese Meren, in de Nederlandse provincie Friesland. Sloten is via het Slotergat verbonden met het Slotermeer en is gelegen tussen Lemmer en Balk.
Sloten behoort tot de Friese elf steden en was tot 1984 een zelfstandige gemeente. Tot 1 januari 2014 behoorde Sloten tot de gemeente Gaasterland-Sloten. In telde Sloten inwoners en is daarmee niet de kleinste stad van Nederland, hoewel dat wel vaak wordt gezegd. De stad is wel de kleinste Friese stad.
Geschiedenis.
Sloten is in de dertiende eeuw ontstaan als nederzetting bij een stins van de familie Van Harinxma thoe Slooten, zo bevond het zich op een kruising van de handelsweg van Bentheim naar Stavoren. Er werd handel gedreven in kaas, boter en vlees. De familie had destijds veel conflicten met de Vetkopers. Van de stins is tegenwoordig niets meer terug te vinden. Sloten wordt op een oorkonde van 30 augustus 1426 als stad genoemd. In 1523 is de stad als laatste Friese vesting in handen gevallen van de erfgenamen van de graven van Holland. Tijdens het beleg van Sloten in 1523, waar Friese en Gelderse troepen waren gelegerd, is de Hollandse edelman Jan II van Wassenaer dodelijk verwond geraakt. De edelman was de laatste Hollander die omkwam in de strijd om het heerschap over Friesland.
Sloten bevond zich aan de belangrijke waterweg van Sneek naar de Zuiderzee en zo verder naar de Hanzesteden aan de IJssel. In Sloten kruiste deze waterweg met de landweg van Duitsland naar Stavoren (Starum). Op deze kruising kon men dus tol heffen en strategische controle uitoefenen. De landweg liep via Doniawerstal over de gaasten (zandruggen) via Sloten, waar de waterweg was te overbruggen, naar Gaasterland en zo verder naar Stavoren, dat in de middeleeuwen een grote en belangrijke handelsstad was. Ook in de Tachtigjarige Oorlog vormde Sloten een belangrijke sleutelpositie. De Spanjaarden hebben de stad nog geprobeerd te veroveren door manschappen te verstoppen in een bierschip. De list mislukte. Aan het einde van de Tweede Wereldoorlog bliezen de Duitsers de brug over de Ee op om de voortgang van Canadese troepen te vertragen.
Nadien is Sloten niet meer van strategisch belang. De stad is in trek bij watersporters en dagjestoeristen. Aan de zuidzijde van de stad is in de jaren zeventig een jachthaven aangelegd waar ook enkele watersportbedrijven zijn gevestigd. Tevens staat er in de stad een grote fabriek die deel uitmaakt van het Nutreco-concern. Het bedrijf produceert melkvervangers voor jongvee (kalveren, biggen, etc.). In de omgeving van Sloten is er veel veeteelt, die een belangrijke basis vormt voor de lokale economie.
Monumenten.
Een deel van Sloten is een beschermd stadsgezicht, een van de beschermde stads- en dorpsgezichten in Friesland. De stad heeft de oorspronkelijke omwalling deels behouden en tevens is de oorspronkelijke structuur van Sloten bijna geheel bewaard. De vesting werd ontworpen en gebouwd door de bekende vestingbouwer Menno van Coehoorn, die in het nabijgelegen Wijckel ligt begraven. Sloten was in vestingtermen de ideale stad, haar vorm heeft veel van een ui, de stad wordt dan ook wel de "sipelstêd" (uistad) genoemd. In Sloten wordt elk jaar de jaarmarkt Sipelsneon (ui-zaterdag) gehouden.
In de stad zijn verschillende monumenten te vinden, zoals:
Zie ook:
Sport en recreatie.
De voetbalvereniging, VV Sleat werd opgericht in 1961. Daarnaast zijn er nog de volgende sportverenigingen:
Onderwijs.
In Sloten staat een kleine basisschool, De Klinkert.

</doc>
<doc id="18287" url="https://nl.wikipedia.org/wiki?curid=18287" title="Gaasterlân">
Gaasterlân



</doc>
<doc id="18288" url="https://nl.wikipedia.org/wiki?curid=18288" title="Gaasterland-Sloten">
Gaasterland-Sloten

Gaasterland-Sloten () (Fries en officieel sinds 6 juni 1985: Gaasterlân-Sleat) was een gemeente in de Nederlandse provincie Friesland. De gemeente had 10.186 inwoners (1 november 2013, bron: CBS) en een oppervlakte van 209,29 km², waarvan 114,06 km² water. Op 1 januari 2014 ging de gemeente op in de nieuw ontstane gemeente De Friese Meren.
De gemeente was gelegen aan het IJsselmeer in het zuiden van de provincie. In de gemeente bevond zich de streek Gaasterland. De gemeente werd ontsloten door de N359.
Ontstaan.
De gemeente is na de gemeentelijke herindeling op 1 januari 1984 gevormd door de fusie met de voormalige gemeenten Gaasterland, Sloten en een klein deel van Hemelumer Oldeferd.
Aanvankelijk was Gaasterland de naam van de nieuwe gemeente, maar al na anderhalf jaar, in juni 1985, werd de naam gewijzigd in het Friestalige "Gaasterlân-Sleat".
Fusiegemeente.
De gemeente is per 1 januari 2014 gefuseerd met de gemeenten Lemsterland en Skarsterlân tot de nieuwe gemeente De Friese Meren (per 1 juli 2015 officieel "De Fryske Marren" geheten). De gemeenteraad had graag gezien dat de fusie een jaar eerder al was doorgevoerd, maar het wetsvoorstel van de minister van Binnenlandse Zaken had 1 januari 2014 als ingangsdatum. In 2013 werkten de beoogde fusiepartners wel al samen in één ambtelijke bestuursdienst. Met uitzondering van de griffie van de raad waren hierin alle gemeentelijke organisaties opgegaan. Deze fusie was gebaseerd op de Wet gemeenschappelijke regelingen. Op grond van deze wet kunnen bestuursorganen als burgemeester en wethouders alsmede de burgemeester samenwerken in en bevoegdheden overdragen aan een openbaar lichaam. In dit geval het openbaar lichaam De Friese Meren. Het Algemeen en Dagelijks bestuur wordt gevormd door de colleges van Burgemeester en Wethouders van de drie gemeenten. Deze ambtelijke samenwerking eindigde op 31 december 2013 en vloeide op 1 januari 2014 over in de nieuwe gemeentelijke organisatie van De Friese Meren. De gemeenteraden werkten sinds eind 2012 samen door alle raadsvoorstellen in gemeenschappelijke commissies voor te bereiden. In deze commissies hadden raadsleden zitting. Vervolgens namen de drie gemeenteraden (elk in hun eigen vergadering) de noodzakelijke besluiten.
Plaatsen.
De gemeente Gaasterland-Sloten omvatte Sloten, een van de Friese elf steden, en dertien dorpen. De Nederlandse namen zijn de officiële. De hoofdplaats was het dorp Balk.
De plaatsnaamborden zijn in de hele gemeente tweetalig Nederlands en Fries. Omdat de gemeente een voorkeursbeleid voor de Friese namen propageert, worden de Nederlandse namen onder de Friese namen vermeld.
Stad en dorpen.
Aantal inwoners per woonkern op 1 januari 2011:
Buurtschappen.
Naast deze officiële kernen bevonden zich in de gemeente de volgende buurtschappen:
Gemeentebestuur.
De gemeenteraad van Gaasterland-Sloten bestond uit 15 zetels. Hieronder staat de samenstelling van de gemeenteraad sinds 1998 in zetelaantallen:
Wateren.
In de provincie Friesland zijn doorgaans in alle gemeenten op het vasteland, waaronder de gemeente Gaasterland-Sloten sinds 15 maart 2007 de Friese namen van de oppervlaktewateren de officiële namen. De Nederlandse waternamen zijn afkomstig van de Topografische Dienst van Kadaster Geo-Informatie.
Meren en poelen.
In de gemeente Gaasterland-Sloten bevonden zich de volgende meren en poelen:
De Fluessen, De Holken en het Slotermeer maken deel uit van de Friese meren.
Monumenten.
In de gemeente zijn er een aantal rijksmonumenten en oorlogsmonumenten, zie:
Het college van Burgemeester en Wethouders heeft ook een aantal gemeentelijke monumenten aangewezen. Deze lijst is nog onderwerp van overleg met de eigenaren van de monumenten.

</doc>
<doc id="18291" url="https://nl.wikipedia.org/wiki?curid=18291" title="Athena">
Athena



</doc>
<doc id="18292" url="https://nl.wikipedia.org/wiki?curid=18292" title="Antoni Gaudí">
Antoni Gaudí

Antoni Gaudí i Cornet (Reus of Riudoms, 25 juni 1852 – Barcelona, 10 juni 1926) was een Catalaanse architect. Hij ontwierp rond 1900 markante gebouwen en objecten, vooral in Barcelona, waarvan de Sagrada Família het bekendste is.
Hij wordt beschouwd als een grondlegger van de organische architectuur. Zijn werk valt onder de art nouveau/jugendstil. In Catalonië is deze stijl het "Catalaans modernisme".
Jeugd en studie.
Gaudí werd in 1852 vermoedelijk in de Catalaanse stad Reus geboren, in een huis aan de Carrer de Sant Joan 4. Andere bronnen beweren dat hij in het nabijgelegen Riudoms is geboren. Zijn vader, Francesc Gaudí i Serra, was een onbemiddelde kopersmid. Sinds zijn kindertijd leed Gaudí aan reuma.
Op zijn zeventiende trok hij naar Barcelona om er architectuur te studeren aan de "Escola Superior d'Arquitectura" (Hogeschool voor de Architectuur). Om in zijn levensonderhoud te voorzien had hij bijbaantjes bij architecten in de stad. Gaudí was geen goede student maar viel op door zijn eigenzinnigheid. Zo tekende hij bij zijn afstudeerproject "voor de sfeer" een volstrekt irrelevante lijkwagen op een bouwtekening van een poortgebouw van een begraafplaats.
Tussen zijn twintigste en dertigste was Gaudí lid van de vrijmetselarij, maar na herontdekking van zijn katholieke geloof, distantieerde hij zich formeel van dit lidmaatschap, vanwege zowel het kerkelijk verbod op vrijmetselaarslidmaatschap als het sterk "antichristelijke karakter" van de Spaanse irreguliere tak van de vrijmetselarij. De internationale vrijmetselarij gebruikt Gaudí thans in haar schaarse public relations onterecht als illustratie van katholiek én maçonniek zijn.
Bij zijn diploma-uitreiking in 1878 zei de directeur Elie Rogent: "He aprobado a un loco o a un genio", Ik heb een dwaas of een genie laten slagen. Opvallend is dat Gaudí, die zich later altijd tamelijk sjofel kleedde, in deze tijd buitengewoon veel tijd aan zijn uiterlijk besteedde en aldus een dandy was. Niettemin leefde hij alleen voor zijn werk. Hij huwde nooit, hoewel hij volgens een gerucht rond 1884 verloofd was.
Vroege werken.
In de tijd dat Gaudí afstudeerde, was er in de Europese architectuur sprake van openheid. Het strakke en sobere neoclassicisme van de Parijse Arc de Triomphe maakte plaats voor de romantiek, met gevoel en waardering voor alle bouwstijlen uit het verleden, niet alleen de Romeinse en Griekse. Spanje was enigszins geïsoleerd van Europa, maar ook hier las men het werk van John Ruskin, die in 1853 schreef: "Het ornament is de oorsprong van de architectuur". Het werk van Gaudí is uitzonderlijk rijk aan ornamenten.
In Gaudí's jonge jaren ging het de stad Barcelona voor de wind. De rijke intellectuele burgers omringden zich graag met kunstenaars en Gaudí begaf zich in deze kringen. Hij ontwikkelde een antikerkelijke houding en was begaan met de arbeiders.
Een van de bouwstijlen die in de belangstelling stonden, was de gotiek. Gaudí bezocht het door Eugène Viollet-le-Duc herschapen Carcassonne en de kathedraal in Tarragona. De belangstelling voor de gotiek had een politieke achtergrond. Catalonië bloeide economisch, maar werd politiek overheerst door Castilië (Madrid). Onderwijs in het Catalaans was verboden. Gaudí, die fervent Catalaans was, was lid van de "Centre Excursionista", een groep jongeren die plaatsen uit het verleden van Catalonië bezocht. Gaudí sprak zo veel mogelijk Catalaans, ook als dat dan voor anderstalige bouwvakkers vertaald moest worden.
Net als Viollet-le-Duc nam Gaudí de architectuur uit het verleden niet klakkeloos over, maar gebruikte hij die ter inspiratie. Het gevolg was dat Gaudí in zijn leven slechts één keer een prijs kreeg: voor het relatief conventionele "Casa Calvet". Hij schijnt onder deze miskenning geleden te hebben.
Vreemd genoeg kreeg Gaudí al voordat hij naam maakte een grote opdracht. In 1881 kocht een vereniging in Barcelona grond waarop zij een kerk en bijbehorend complex wilde bouwen ter ere van de "Sagrada Família" (de Heilige Familie: Jozef, Maria en Jezus). De opdracht ging eerst naar Francisco de Paula del Villar, voor wie Gaudí in zijn studententijd werkte. Deze trok zich na het begin van de werkzaamheden terug. Joan Martorell, een bekende van Gaudí en qua neogotiek dé Catalaanse architect, zou de leiding overnemen, maar weigerde. Waarom de onbekende Gaudí in 1883 de opdracht kreeg, is onduidelijk. Als Gaudí met een van zijn projecten op de wereldtentoonstelling in Parijs te zien is, trekt hij de aandacht van de Spaanse textielfabrikant Eusebi Güell. Gaudí krijgt van hem de opdracht om meubels te ontwerpen voor een kapel in het paleis van Sobrellano. Uiteindelijk krijgt de architect nog 5 andere opdrachten van Güell in de daaropvolgende 35 jaar. Deze bekende industrieel wordt door velen dan ook gezien als de beschermheer van Gaudí.
In dat jaar begon de bouw van "Casa Vicens". Het is een combinatie van baksteen en natuursteen, maar opvallend zijn de tegels die de buitenkant van het huis bedekken. De geometrische patronen die ze vormen, doen denken aan Arabische bouwwerken en Gaudí liet zich hiervoor inspireren door de Moorse architectuur in Spanje. Het huis, waarvan hij ook het interieur ontwierp, combineert vele stijlen. Zo zitten er op het balkon van een hoektoren Rafaël-achtige engeltjes en is de eetkamer jugendstil.
Latere werken.
Zoals vermeld kon de overheid Gaudí's werk zelden waarderen, maar er waren genoeg anderen die dat wel deden, zoals textielmagnaat Eusebi Güell i Bacigalupi en bisschop Joan Bautista Grau i Vallespionós. Güell was een typische mecenas, iemand die kunstenaars in zijn huis ontving en ondersteunde. Op het moment dat de zakenman Gaudí leerde kennen, had laatstgenoemde nog maar weinig gepresteerd. Güell baseerde zijn waardering vooral op de ontwerpen die hij tijdens de wereldtentoonstelling van 1888 had gezien.
Voor Güell realiseerde Gaudí diverse objecten, waaronder het "Palau Güell". Ook dit huis is een combinatie van vele stijlen. Gaudí gebruikte hier voor het eerst, onder meer in de gietijzeren poorten, de parabool en kettinglijn als vorm; elementen die in zijn latere werk steeds terugkomen. Ook de bizarre torentjes op het dak vallen op. De jonge architect trok met dit gebouw voor het eerst de aandacht van de pers.
Aan het begin van de 20e eeuw creëerde Gaudí het "Park Güell". Behalve de gebouwen ontwierp hij veel van de mozaïeken. Hiermee toonde hij zich aanhanger van de stelling van Ruskin dat een architect ook de schilderkunst en de beeldhouwkunst moest beheersen. Het park was oorspronkelijk overigens bedoeld als woonwijk, maar van die sociale bedoeling kwam weinig terecht.
Gaudí's belangrijkste werk is de "Sagrada Família", een basiliek gebouwd in opdracht van een rooms-katholieke vrome broederschap ter ere van de heilige Jozef. In 1914 besloot Gaudí, die op latere leeftijd niet meer sterk tegen de kerk gekant was, alleen nog maar aan de "Sagrada Família" te werken. Soms ging hij zelf langs de deuren om geld op te halen voor de bouw ervan en in zijn laatste jaren woonde hij zelfs op het bouwterrein. Aan de kerk wordt tot op de dag van vandaag gebouwd.
Overlijden.
Op 7 juni 1926 wandelde Gaudí over de Gran Via de les Corts Catalanes in Barcelona. Hij stak de Carrer de Bailén over, dicht bij de Plaça de Tetuan. Het was een route die hij vaak volgde om van de kerk aan de Plaça Sant Philip Neri naar de Sagrada Família te wandelen waar hij toen werkte. Een tram reed hem aan maar stopte niet en Gaudí bleef bewusteloos achter.
Het was duidelijk dat hij zwaargewond was maar taxichauffeurs weigerden Gaudí naar een kliniek te brengen wegens zijn sjofel voorkomen. Uiteindelijk werd hij door een politie-officier naar het Hospital de la Santa Creu de Barcelona gebracht, toen het armenhospitaal.
Omdat hij niet kwam opdagen op zijn werkplaats begonnen zijn medewerkers aan een zoektocht. Monseigneur Gil Parés en de architect Domènec Sugrañes i Gras vonden hem in het hospitaal. Hij weigerde naar een kliniek te worden overgebracht, zeggende: "Mijn plaats is hier, tussen de armen". Gaudí stierf in het hospitaal op 10 juni, om vijf uur in de namiddag. Hij was 73 jaar oud geworden.
Op zijn grafsteen staat volgende inscriptie: "Antonius Gaudí Cornet. Reusensis. Annos natus LXXIV, vitae exemplaris vir, eximius que artifex, mirabilis operis hujus, templi auctor, pie obiit Barcinone die X Junii MCMXXVI, hinc cineres tanti hominis, resurrectionem mortuorum expectant. R.I.P."
"(Antoni Gaudí Cornet. Van Reus. Een man die een voorbeeldig leven leidde, een buitengewone vakman, de auteur van dit prachtige werk, de kerk, stierf op 74-jarige leeftijd vroom in Barcelona op 10 juni 1926, vanaf dit moment wacht het stoffelijk overschot van zo een groot man op de opstanding van de doden. Moge hij rusten in vrede.)"
Zijn begrafenis op 12 juni was een belangrijke gebeurtenis: de rouwstoet was wel een kilometer lang. Hij ligt begraven in de crypte van de Sagrada Família.
Zaligverklaring.
Een rogatoriale commissie van het Aartsbisdom Barcelona, onderzoekt sinds 2003 de mogelijkheid om Gaudí zalig te laten verklaren, mede omdat hij zijn architectenwerk ter meerdere eer en glorie van God gebruikte en zo in zijn dagelijks leven de heiligheid van de leek uitgedragen heeft. Het voorstel tot zaligverklaring werd in 2003 gepresenteerd bij de H.Stoel en sindsdien wordt er al gewerkt aan de uitgebreide studie. Het gaat om een document van honderden pagina’s met de biografie van de bouwmeester, zijn werk en de getuigenissen van personen die hem gekend hebben. Wanneer de Congregatie voor de Heilig- en Zaligsprekingsprocessen en de paus hun akkoord hebben gegeven, en het vereiste mirakel op voorspraak van de kandidaat-zalige een feit is, zal de zaligverklaring van Gaudí officieel zijn.
Materialen, constructie en manier van werken.
Vergeleken met de architecten van zijn tijd was Gaudí opvallend praktisch ingesteld. In plaats van veel tijd achter de tekentafel door te brengen, was hij vaak in de weer met maquettes om bijvoorbeeld de sterkte van een constructie te testen. Zijn werkwijze daarbij was om maquettes ondersteboven uit te voeren als constructies van hangende touwtjes. Het idee was dat de touwtjes de kettinglijn aannemen, en vrij zijn van zijdelingse krachten. Als de maquette dan nauwgezet als staande constructie wordt gerealiseerd, zal deze constructie vrij zijn van spatkrachten en met minimaal gebruik van materiaal kunnen worden gerealiseerd. Een geniale benadering die door Gaudí veel werd toegepast, zoals voor de zuilen, de torens en het gewelf van de Sagrada Família en het dakpaviljoen op Casa Milà. Zijn bouwtekeningen waren vaak schetsen, dus weinig exact. Pas tijdens de bouw ontwikkelde hij veel van zijn ideeën, vaak na overleg met de arbeiders. Omdat hij over zijn theorieën en principes vrijwel niets op papier zette, werd hij na zijn dood relatief weinig nagevolgd.
Onder meer de langdurige bestudering na zijn dood van de maquettes leverde inzicht waarop Gaudí's compositieregels, vooral die bij de Sagrada Família, zijn gebaseerd. De architect gebruikte bij dat kerkgebouw een klein aantal meetkundige principes, die hij combineerde. Qua talstelsel gebruikte Gaudí het decimale getallensysteem; echter verhoudingen tussen de bouwdelen bleken tevens gebaseerd op het twaalftallig stelsel. Basisvormen die hij toepaste zijn onder meer de hyperboloïde en paraboloïde. De zuilen van het schip van de Sagrada Família zijn een uniek ontwerp en bestaan uit dubbelgetordeerde Salomonische zuilen met gelijke helices die tegen elkaar in draaien. Om na zijn dood tot een goed inzicht te komen hoe het kerkgebouw verder af te bouwen, is de hulp ingeroepen van CAD-software. Vanwege de bijzondere vormgeving die Gaudí toepaste, bleek de CAD-software voor architectuur ongeschikt en er diende overgestapt te worden op software die in de luchtvaarttechniek gebruikt wordt.
Het was ook niet makkelijk om Gaudí's werk voort te zetten. Gaudí werkte veelal proefondervindelijk zijn constructies uit zonder veiligheidsmarge, te klein zelfs.
Gaudí's gebouwen maken een extravagante indruk, maar hij gebruikte vooral relatief goedkoop en lokaal beschikbaar materiaal, zoals baksteen. Voor zijn trencadis mozaïeken werden vaak scherven gebruikt die afval waren van firma's in keramiek.
Overzicht van ontwerpen.
Hieronder volgt een lijst van een aantal van Gaudí's ontwerpen. Tussen haakjes staat de bouwperiode vermeld.

</doc>
<doc id="18294" url="https://nl.wikipedia.org/wiki?curid=18294" title="Pogues">
Pogues



</doc>
<doc id="18295" url="https://nl.wikipedia.org/wiki?curid=18295" title="Comprimeren">
Comprimeren



</doc>
<doc id="18297" url="https://nl.wikipedia.org/wiki?curid=18297" title="Organische architectuur">
Organische architectuur

Organische architectuur is een stroming in de architectuur die rond 1900 opkwam. De stroming komt voort uit een zoektocht naar een nieuwe 'stijl' die moest passen bij de eigen tijd, zonder dat werd teruggegrepen op stijlkenmerken uit het verleden. Daarnaast probeert de organische architectuur een oplossing te bieden voor de sterke industrialisering en het gebruik van nieuwe materialen. Al sinds de jaren zeventig is er vanuit de organische architectuur veel aandacht voor duurzaamheid en leefbaarheid. Een substroming vormt de Antroposofische architectuur.
Belangrijke grondleggers van de organische architectuur zijn Antoni Gaudí, Friedensreich Hundertwasser, Rudolf Steiner, Frank Lloyd Wright, Imre Makovecz en Louis Sullivan.
Organische architectuur heeft geen gemeenschappelijke uiterlijke kenmerken, omdat het in organische architectuur gaat om een werkwijze en achterliggende principes in plaats van een vooraf bepaald beeld. Organische architectuur werd om die reden bijna nooit als samenhangende stijl beschreven. Een van de uitgangspunten is dat de functie de vorm bepaalt, ook wel het principe 'form follows function' (FFF) geheten. Men spreekt sinds de jaren 2010 ook van 'biofiele architectuur'.
Voorbeelden van organische architectuur:

</doc>
<doc id="18298" url="https://nl.wikipedia.org/wiki?curid=18298" title="Kalebas">
Kalebas

Kalebas ("squash") is een verzamelnaam voor een groot aantal aan elkaar verwante gewassen, zoals pompoen, flespompoen, fleskalebas en courgette (of zucchini).
Gebruik.
Kalebassen worden veel gebruikt als decoratie, maar sommige soorten kunnen worden geconsumeerd, zoals de flespompoen en de pompoen. In gedroogde toestand is de schil een vrij harde schaal, waardoor de uitgeholde vrucht dienst kan doen als recipiënt. Deze kunnen dan met motieven versierd worden via incisie of pyrogravering (gravering met een hete priem). Een kalebas kan voor verschillende dingen gebruikt worden: als kruik, drinkbeker, kom of lepel. Grote kalebassen worden zelfs als emmer gebruikt. Daarnaast kennen veel culturen een ritueel en/of muzikaal gebruik van de kalebas.
Kalebassen vormen een belangrijk materieel element in de marronsamenleving. Ze dienen als opdienservies, bewaarbakjes en bekers. Ook worden kalebassen wel in meerdere stukken versneden tot lepels en spanen. Doorgaans wordt de buitenkant van de kalebas versierd door mannen, terwijl vrouwen eventueel dan nog de binnenkant versieren met geometrische patronen. Volgens de experts, de Prices, bestaan er vijf soorten kalebassen: kleine kommetjes, waarmee water aan baby's gegeven wordt; twee typen middelgrote kommen met fraaie versieringen, voor maaltijden van mannen; weinig gedecoreerde kommen om rijst mee te wassen, en grote, niet versierde kommen voor ritueel gebruik (Winti). Een ritueel gebruik onder de inheemse Surinamers bestaat hieruit dat kalebas door een piaiman of 'medicijnman' wordt gevuld met speciale stenen; de informatie van de goden wordt vervolgens overgebracht door de geluiden die in de kalebas ontstaan.
Muziekinstrumenten.
In West-Afrika wordt de gedroogde kalebas veel voor traditionele instrumenten gebruikt. De bolle, harde schaal is erg sterk en vormt een uitstekende klankkast. Te noemen zijn:
Ook in Sabah, Borneo Maleisië wordt de kalebas gebruikt voor muziekinstrumenten zoals de Sompoton. 
Woordherkomst.
Het woord is in 1588 in het Nederlands geattesteerd als "kalebasse". De herkomst is onzeker. Sommige auteurs brengen het woord in verband met het Perzische woord "kharbūzeh" of kharbuz, dat watermeloen betekent. De ontleningsreeks zou dan kunnen gaan via het Arabische "qarʽ yābis", een collectivum voor droge kalebassen. Via het Spaanse "calabaza" en parallel via het Franse "calebasse" zou het woord dan in het Nederlands terechtgekomen zijn. Andere auteurs verwerpen de ontlening aan het Perzisch omdat er in het oostelijk Middellandse Zeegebied geen verwante woordvormen gevonden zijn. Een alternatieve veronderstelling is, dat het woord "kalebas" ontstaan kan zijn uit een voor-Romaanse vorm "calapaccia".

</doc>
<doc id="18299" url="https://nl.wikipedia.org/wiki?curid=18299" title="Seksueel fetisjisme">
Seksueel fetisjisme

Seksueel fetisjisme is een seksuele voorkeur waarbij seksuele opwinding wordt beleefd aan een voorwerp of niet-genitaal lichaamsdeel.
Concept.
Bij een fetisjisme kan iemand opgewonden raken wanneer hij/zij – in gedachten, via allerlei media of in het echt – geconfronteerd wordt met de desbetreffende fetisj. Er bestaat dan ook veel pornografie specifiek gericht op de verschillende soorten fetisjen.
Het komt geregeld voor dat fetisjisten er pas op latere leeftijd achter komen dat ze niet de enige zijn. Vaak wordt er een link gelegd met ervaringen die zijn opgedaan in de jeugd. Een voorbeeld hiervan is dat als een jongen een dominante moeder heeft gehad die vaak hooggehakte laarzen droeg, de betreffende jongen hier later een fetisj aan kan overhouden.
Het internet heeft een bijdrage geleverd aan de bekendheid met fetisjismes, zeker in het geval van de meer zeldzame fetisjismes. Vaak is er een verband met de verschijningsvormen van sadomasochisme.
Voorwerpen.
Enkele van de bekendere en relatief vaker voorkomende vormen van seksueel fetisjisme met voorwerpen of kledingstukken zijn:
Gebruik.
Fetisjobjecten kunnen onder andere geknuffeld, gestreeld, gelikt, geroken en, in geval van kledingstukken, gedragen worden. Het geeft de fetisjist een bepaalde opwinding of fijne gevoelens, die tot extase kunnen gaan. Ook masturbatie met de objecten kan tot de uitingen behoren.
Andere vormen.
Bij andere vormen van fetisjisme gaat het niet om een object maar om een handeling of een lichaamskenmerk. Voorbeelden hiervan zijn:
Psychiatrie.
Het wordt onder bepaalde omstandigheden binnen de psychiatrie gecategoriseerd als een parafilie.

</doc>
<doc id="18301" url="https://nl.wikipedia.org/wiki?curid=18301" title="Frank Lloyd Wright">
Frank Lloyd Wright

Frank Lloyd Wright (Richland Center (Wisconsin), 8 juni 1867 – Phoenix (Arizona), 9 april 1959) was een invloedrijk Amerikaans architect en schrijver over architectuur. Hij geldt als boegbeeld van de Prairie School. Acht van zijn bouwwerken zijn in 2019 opgenomen in de Werelderfgoedlijst onder de naam 20e-eeuwse architectuur van Frank Lloyd Wright.
Leven en werk.
Opleiding.
Wright was een leerling van Louis Sullivan, de bekendste exponent van de Chicago School of Architecture, bij wie hij zeven jaar (1887-1893) heeft gewerkt alvorens voor zichzelf te beginnen. Frank Lloyd Wright geldt als een van de invloedrijkste architecten van de twintigste eeuw.
Ontwerpen.
Zijn complete oeuvre kent twee soorten projecten:
Sinds 2019 staan zeven huizen en een museum van Wright onder de verzamelnaam van 20e-eeuwse architectuur van Frank Lloyd Wright op de Unesco-Werelderfgoedlijst.
Inspiratiebronnen.
De geometrische vormentaal die in veel van zijn ontwerpen is gebruikt, leerde hij door in zijn jeugd te spelen met Fröbelblokken. Wrights moeder ontdekte de Fröbel-gifts op de wereldtentoonstelling van 1876 in Philadelphia.
Wright liet zich tevens sterk inspireren door de natuur. Hij raakte hiermee bekend tijdens zijn periode bij Louis Sullivan. Hij werd tijdens zijn verblijf in Europa (1909-1910) ook sterk geïnspireerd door de Wiener Secession en de Arts-and-craftsbeweging.
Verder werd hij beïnvloed door traditionele Japanse architectuur die hij voor het eerst zag in een replica tijdens de Columbian Exposition (1893) in Chicago en later tijdens zijn reis naar Japan (1905).
Zelf ontkende hij echter dat er ook maar iets geweest zou zijn dat hem in zijn ontwerp had geïnspireerd. Hij hield zich namelijk vast aan de romantische mythe van de architect als een persoon met een supercreatief brein.
Persoonlijk drama.
In 1903 verliet hij zijn vrouw Catherine ('Kitty') en hun zes kinderen voor Martha 'Mamah' Borthwick. Zij was de vrouw van zijn buurman en cliënt Edwin Cheney, die net zomin als Kitty wilde instemmen met een echtscheiding. In 1910 reisden Wright en Mamah af naar Europa. Zij reisden ieder apart en ontmoetten elkaar in Berlijn. Desondanks leverde de buitenechtelijke relatie een schandaal op dat hem het werken in de VS vrijwel onmogelijk maakte. Na een jaar in Italië keerden ze terug. Mamah scheidde alsnog van Cheney, maar Kitty bleef zich verzetten. Terwijl Wright in Chicago op kantoor was, stichtte een verongelijkte knecht op 15 augustus 1914 brand in Wrights zomerhuis Taliesin en met een bijl vermoordde hij Mamah, haar twee kinderen en vier personeelsleden. Dit zorgde voor een voorlopig einde van Wrights carrière, omdat hij zijn leven opnieuw moest opbouwen en opnieuw erkenning in de VS moest verwerven. Pas in 1922, toen hij al enige jaren samenwoonde met Miriam Noel, was Kitty bereid tot een echtscheiding.
Comeback.
Hij maakte zijn comeback met de opdracht voor het Imperial Hotel in Tokyo (1916-1922), dat dankzij zijn constructie de aardbeving van 1923 heeft overleefd. Wright zocht in zijn ontwerp een cross-over tussen de Westerse en Aziatische cultuur in een hybride architectuur.
Guggenheim.
Wright ontwierp na de Tweede Wereldoorlog onder andere het Guggenheim Museum (New York). De expositieruimte is hier in feite een lange, open gang, die spiraalvormig omhoog loopt. Dit leidde echter tot enige nadelen: het ophangen van grote kunstwerken op een gebogen muur blijkt lastig, en de bezoekers staan steeds op een hellende vloer, hetgeen een onrustig gevoel blijkt op te leveren. Het ontwerp is een van de laatste ontwerpen van Wright en in stijl afwijkend van zijn voorafgaande werk.
Familie.
Frank Lloyd Wright trouwde driemaal en was vader van vier zonen en drie dochters. Ook adopteerde hij Svetlana Milanoff, de dochter van zijn derde vrouw.
Zijn echtgenotes waren:
Van 1903 tot haar gewelddadige dood had hij een liefdesverhouding met Martha "Mamah" Borthwick (1869-1914).
Zijn zoon Frank Lloyd Wright jr. en diens zoon Eric Lloyd Wright werden ook architect, evenals zijn zoon John Lloyd Wright en diens dochter Elizabeth Wright Ingraham.
De filmactrice Anne Baxter (1923-1985) was zijn kleindochter. Haar moeder Catherine Baxter was een dochter uit zijn eerste huwelijk.
Overzicht van ontwerpen (selectie).
Wright heeft in totaal 362 gebouwen ontworpen, waarvan er nog zo'n 300 over zijn. Een deel van de gebouwen is vernield door windhozen en aardbevingen.
Betekenis van Wright in Nederland.
Wright heeft in Nederland, dankzij een aantal publicaties en een lovend ooggetuigenverslag van Berlage, een hele generatie architecten beïnvloed, onder wie De Stijlbeweging, Dudok met zijn raadhuis van Hilversum, Robert van 't Hoff, Harry Elte, Jan Wils en anderen. In Nederlands-Indië was het Charles P. Wolff Schoemaker wiens werk vaak geassocieerd werd met het zijne.

</doc>
<doc id="18302" url="https://nl.wikipedia.org/wiki?curid=18302" title="Louis Sullivan">
Louis Sullivan

Louis Henry Sullivan (Boston, 3 september 1856 – Chicago, 14 april 1924) was een Amerikaans architect, die belangrijk was bij de ontwikkeling van de wolkenkrabber in Chicago. Hij was de bekendste exponent van de "Chicago School of Architecture" (1887-1893).
Functionalisme.
Sullivan wordt gezien als de grondlegger van het functionalisme/modernisme in de bouwkunst. In dat kader wordt vaak zijn uitspraak "form follows function" aangehaald, waarmee hij de basis zou hebben gelegd voor het functionalisme in engere zin: als de ontwerper vanuit de functie van het gebouw of gebruiksvoorwerp vertrekt, volgt de vorm daar als vanzelf uit.&lt;br&gt;
Hij gebruikte deze uitspraak voor het eerst in het artikel 'The Tall Office Building Artistically Considered', dat in maart 1896 in "Lippincott’s Magazine" nr.57 verscheen. In het artikel voerde Sullivan aan dat het uitwendige ontwerp van een hoog gebouw (vorm) de activiteiten (functies) moet weerspiegelen die zich binnen de muren van het gebouw afspelen. Hij voegde er echter aan toe dat architectuur niet alleen uitdrukking moest geven aan het materiële, maar ook aan het geestelijke, het sociale en het bovenzinnelijke, c.q. het immateriële. Vorm en functie waren volgens hem niet één, maar diende met elkaar in verband gebracht worden om te kunnen worden begrepen. "Alle dingen in de natuur hebben een vorm," zei Sullivan, "dat wil zeggen, een vorm, een uiterlijke schijn, die ons vertelt wat ze zijn, die hen onderscheidt van onszelf en van elkaar."&lt;br&gt;
Hij introduceerde als een van de eersten het begrip "organische architectuur", waarin hij de aan de natuur ontleende wetmatigheid dat de vorm steeds de functie volgt, tot uitgangspunt verheft. Als intermediair hanteert hij een verfijnde en gedetailleerde ornamentiek, waarbij hij geen onderscheid maakte tussen de hoofdvorm van zijn geometrische bouwmassa’s en het gevelontwerp.
Aan het begin van de 20e eeuw werd deze uitspraak nog begrepen in meervoudige zin. Ook toen betekende 'form follows function' meer dan alleen vormgeving op grond van louter kwantificeerbare, meetbare gegevens en bouwtechnische aspecten. Pas later verengden de epigonen deze uitspraak tot een arm soort functioneel fetisjisme, waarbij ornamentiek als een verwerpelijke toevoeging werd gezien en niet als een wezenlijk onderdeel van het ontwerp.
Stalen frame.
Sullivan kreeg zijn kansen door de grote brand die Chicago in 1871 grotendeels in de as had gelegd. Er moest een heel nieuw stadshart worden gebouwd. Hij paste veel hoogbouw toe; hij wordt als de vader van de moderne wolkenkrabber beschouwd, en was de eerste die een gebouw met een stalen frame toepaste. Door de uitvinding van de lift kwamen er totaal nieuwe mogelijkheden in de architectuur. Dit betekende een ware crisis onder architecten. Sullivan was de eerste die goed met deze crisis omging; hij greep de nieuwe mogelijkheden met beide handen aan. Hij ontwierp hogere gebouwen met grotere ramen, en gebruikte zelf, geen puur functionalist zijnde, wel versieringen om de bezoeker te laten zien hoe de vorm aan de functie was aangepast.
Invloed op anderen.
Sullivan was de leermeester van Frank Lloyd Wright, die zeven jaar voor hem werkte alvorens voor zichzelf te beginnen. In 1895 bezocht Hendrik Petrus Berlage hem, en Sullivan oefende grote invloed uit op diens latere werk.
Neergang.
Sullivan werkte een groot deel van zijn leven bij de firma Adler &amp; Sullivan. Nadat hij voor zichzelf was begonnen begon zijn ster te dalen. Hij kreeg alleen nog maar opdrachten voor kleinere bankgebouwen. Toen meerdere architecten een bepaald bankgebouw wilden ontwerpen, zou hij tegen de directeur van de betreffende bank hebben gezegd: "Zij kunnen allemaal een bank ontwerpen, maar ik ben de enige die deze bank kan ontwerpen". Daarop kreeg hij de opdracht.
Na jaren te hebben geworsteld met chronische geldproblemen en alcoholisme, stierf Sullivan volkomen berooid in 1924. Hij kreeg postuum de AIA Gold Medal toegekend.

</doc>
<doc id="18303" url="https://nl.wikipedia.org/wiki?curid=18303" title="Michael Schumacher">
Michael Schumacher

Michael Schumacher (Hürth-Hermülheim, 3 januari 1969) is een Duits voormalig autocoureur die van 1991 tot en met 2006 en van 2010 tot en met 2012 actief was in de Formule 1. Hij werd zeven keer wereldkampioen en heeft vele records op zijn naam staan.
Op 29 december 2013 liep Schumacher bij een skiongeluk ernstig hersenletsel op.
Carrière.
1984-1991: Vroege carrière.
Schumacher begon zijn carrière in het karten. Zijn vader beheerde het kartcircuit in Kerpen-Manheim en zorgde voor Michaels eerste kart. Schumacher bleek een getalenteerd coureur en tussen 1984 en 1987 won hij verschillende Duitse en Europese kartwedstrijden. Hij werd de eerste kampioen van het Formel König-kampioenschap in 1988. Via onder meer de Formule 3 en sportwagenraces als lid van het Mercedes-Benz-Junior Team maakte hij een snelle opmars in de autosport.
Jordan.
1991: Debuut in de Formule 1.
Eddie Jordan zocht in 1991 een vervanger voor een van zijn rijders, Bertrand Gachot, die wegens het gebruik van pepperspray de gevangenis in moest. Hij liet Schumacher op Silverstone testen, waar de Duitser een goede indruk maakte. Schumacher mocht debuteren tijdens de Grote Prijs van België op het circuit van Spa-Francorchamps, en hij viel meteen op door een zevende kwalificatietijd te realiseren. Hij kwam in de race echter niet verder dan enkele honderden meters door een kapotte koppeling.
Benetton.
1991-1993: Talent in opkomst.
Schumacher werd opgemerkt door Flavio Briatore en Tom Walkinshaw van Benetton. Zij kaapten hem na zijn eerste race weg bij Jordan. Schumacher debuteerde bij het Benetton-team naast drievoudig wereldkampioen Nelson Piquet. In zijn eerste Grand Prix voor het team kwalificeerde en eindigde hij direct voor Piquet. Met één vijfde en twee zesde plaatsen eindigde Schumacher als veertiende in zijn eerste seizoen, waarin hij zes races reed.
In 1992 bevestigde Schumacher zijn talent met acht podiumplaatsen. In België pakte hij in zijn 18e Formule 1 race zijn eerste Grand Prix-overwinning en was daarmee de eerste Duitser die een race wist te winnen na Jochen Mass in 1975. In zijn eerste volledige seizoen 'stuntte' Schumacher door het jaar te eindigen op een derde plaats algemeen, voor zijn idool Ayrton Senna.
1993 was een moeilijk seizoen voor Schumacher. Alain Prost was oppermachtig in zijn Williams en Schumacher eindigde in 1993 als vierde, achter Prost, Senna en toekomstig rivaal Damon Hill, met één overwinning. In Portugal wist hij Alain Prost achter zich te houden en pakte daardoor zijn tweede zege in zijn carrière.
1994: Eerste titel.
In 1994 leek de grote krachtmeting tussen Senna en Schumacher te gaan plaatsvinden. De eerste twee races werden gewonnen door Schumacher, terwijl Senna uitviel. Dan volgde het weekend in Imola, waarin Senna en Roland Ratzenberger dodelijk verongelukten. Schumacher won vervolgens voor de derde keer op rij. Van de volgende vier wedstrijden won hij er nog drie, maar dan leek het tij te keren. Na het negeren van een zwarte vlag, op aanwijzing van zijn team, op Silverstone werd Schumacher gediskwalificeerd, waardoor zes punten verloren gingen. Na een nulresultaat (kapotte motor) in "zijn" thuisrace en de winst in Hongarije, werd Schumacher na de Grand Prix Formule 1 van België wederom gediskwalificeerd wegens een te ver afgesleten bodemplaat en geschorst voor twee wedstrijden (Italië en Portugal). Damon Hill, na de dood van Senna de eerste rijder van Williams, kon ongehinderd zijn achterstand goedmaken en was bij aanvang van de laatste race in Australië Schumacher tot op één punt genaderd. In de race dwong Hill Schumacher tot een zeldzame fout, maar doordat Schumacher bij het ingaan van de bocht spreekwoordelijk "de deur dichtgooide" kwamen beide auto's met elkaar in aanraking. Schumacher viel direct uit de race, terwijl Hill nog de pit wist te bereiken. In de pit bleek echter dat de auto van Hill zodanig beschadigd was dat doorrijden onverantwoord was. Het uitvallen van Hill leverde Schumacher het wereldkampioenschap van 1994 op. Na afloop droeg Schumacher zijn titel op aan zijn idool Ayrton Senna.
1995: Tweede titel.
In 1995 nam de strijd tussen Hill en Schumacher op de baan toe. In tegenstelling tot Australië 1994, was het dit jaar Hill die zichzelf en Schumacher op Silverstone en Monza uitschakelde. Hill kon echter dit jaar geen serieuze vuist maken: Schumacher was met negen overwinningen superieur. Hij haalde in Aida het wereldkampioenschap voor de tweede keer binnen. In augustus tekende Schumacher voor drie seizoenen bij het Italiaanse Ferrari.
Ferrari.
1996: Nieuwe uitdaging.
In 1996 stapte Schumacher samen met technisch directeur Ross Brawn en ontwerper Rory Byrne over naar de Italiaanse renstal Ferrari. De afgelopen jaren voor het Italiaanse team waren gekenmerkt door betrouwbaarheidsproblemen en matige resultaten. Ferrari hoopte met Schumacher de resultaten om te kunnen buigen naar een uiteindelijke wereldtitel. De verwachtingen waren, ook door Schumacher zelf, laag gespannen. Williams-Renault domineerde met Damon Hill en Jacques Villeneuve het seizoen 1996. Schumacher behaalde vier polepositions en drie overwinningen. De eerste zege kwam er in de regen te Barcelona, waar hij zijn concurrenten op grote achterstand reed. Ook op Spa en Monza behaalde hij zeges. Het eindresultaat was een derde plaats in het kampioenschap terwijl zijn voormalig rivaal Damon Hill dat jaar de titel naar zich toe wist te trekken.
1997: Vergooide kans.
In tegenstelling tot de algemene verwachtingen deed Schumacher in 1997 volop mee voor de titel. Ferrari had, vergeleken met de Williams van concurrent Villeneuve, niet de beste auto van het veld. Desondanks wist Schumacher goede resultaten te behalen. Net als in 1994 werd het kampioenschap in de laatste race beslist. Schumacher begon de race met een voorsprong van 3 punten. Net als Hill drie jaar eerder, kon Villeneuve het tempo van Schumacher goed volgen. Toen Villeneuve zijn inhaalactie pleegde, stuurde Schumacher naar rechts in de hoop Villeneuve te elimineren. Hij belandde echter zelf in de grindbak. Villeneuve eindigde als derde en werd kampioen. Na afloop werd Schumacher naar aanleiding hiervan uit de eindstand geschrapt door de FIA.
1998: Opnieuw net niet.
McLaren presteerde in 1998 superieur met David Coulthard en Mika Häkkinen aan het stuur. Halverwege het seizoen had Häkkinen al een grote voorsprong, maar Schumacher en Ferrari gaven niet op.
Na enkele gewonnen wedstrijden hadden zij de spanning in het kampioenschap teruggebracht en het kwam weer aan op de laatste wedstrijd op Suzuka. De poleposition was voor Schumacher, maar hij liet zijn motor afslaan op de grid en moest achteraan starten. Hierbij was zijn kans al zo goed als verkeken. Hij vocht zich terug naar een derde plaats, maar een klapband maakte een einde aan zijn wedstrijd en Häkkinen, die de race won, werd kampioen.
1999: Kort seizoen.
Het seizoen van 1999 leek dezelfde kant op te gaan als dat van het vorige jaar: een gevecht tussen Schumacher en Häkkinen. Hoewel Häkkinen wat in het voordeel leek te zijn, was het begin van het seizoen spannend. Een zwaar ongeluk op Silverstone maakte een einde aan de aspiraties van Schumacher: hij brak een been op meerdere plaatsen. Schumacher werd vervangen door de Fin Mika Salo. Pas tijdens de voorlaatste race maakte de Duitser zijn comeback. In die race liet hij teamgenoot Eddie Irvine, die nog kans maakte op de titel, winnen. De volgende en laatste race sloot hij af als tweede achter Häkkinen, die zijn tweede titel pakte.
2000: Geduld loont.
Schumacher en Ferrari startten het seizoen 2000 superieur: ze wonnen de eerste drie wedstrijden. Halverwege het seizoen viel de Duitser vier keer uit in vijf wedstrijden, waardoor de spanning in het titelgevecht terugkwam. In Japan viel de beslissing in een onderlinge strijd tussen Schumacher en Häkkinen, en uiteindelijk trok Schumacher aan het langste eind. Zijn derde wereldtitel was een feit. Voor Ferrari betekende dit dat voor het eerst sinds 1979 weer een coureur van het team kampioen werd.
2001-2004: Dominantie.
Met uitzondering van seizoen 2003, waarin de nieuwe McLaren-coureur Kimi Räikkönen het ook goed deed (twee punten minder dan Schumacher), won Schumacher de seizoenen 2001 tot en met 2004 met meer dan 120 punten. Hij behaalde in deze vier jaren 39 overwinningen.
De jaren 2001-2004 worden ook wel aangeduid als het tijdperk van Schumacher.
Om de Duitser te stoppen werd in 2003 zelfs een nieuw puntensysteem ingevoerd, nadat hij in 2002 een nieuw record vestigde door als vroegste ooit (in een seizoen) wereldkampioen te worden in Frankrijk.
In 2003 was er lange tijd spanning, tot de regenrace op Indianapolis, waarin Schumacher Juan Pablo Montoya en Räikkönen van zich af hield en een gat sloeg dat beslissend bleek in de laatste race van 2003. Een situatie die drie jaar later omgekeerd zou zijn (zie 2006).
2005-2006: Strijd met nieuwe generatie.
Aan het monopolie van Schumacher kwam in seizoen 2005 een einde. Eén overwinning werd behaald op Indianapolis, waaraan wegens perikelen rond bandenfabrikant Michelin alleen de drie Bridgestone-teams meededen. Hij werd derde in het kampioenschap en Fernando Alonso werd kampioen. Tussen hem en Schumacher zou het volgende seizoen een felle strijd losbarsten.
In 2006 deed Ferrari betere zaken. Schumacher leek de voornaamste concurrent van titelverdediger Alonso. In het begin liep hij een achterstand op, maar halverwege het seizoen maakte hij een inhaalslag. Na de Grand Prix van Italië, die op 10 september 2006 op het circuit van Monza werd verreden en werd afgesloten met winst van Schumacher, werd direct na afloop van de Grand Prix bekendgemaakt dat de Duitser na 2006 zou stoppen met racen. In de plaats van Schumacher ging Kimi Räikkönen bij Ferrari rijden, naast Felipe Massa. Schumacher bleef actief bij Ferrari. In het kampioenschap naderde hij intussen Alonso steeds meer: na de Grand Prix van China stond hij aan de leiding van de WK-tussenstand, samen met Alonso (maar met één overwinning meer). In de daaropvolgende Grand Prix, die van Japan, leek Schumacher op weg naar zijn achtste wereldtitel, totdat zijn motor het begaf toen hij aan de leiding reed. Alonso ging aan de haal met de winst in Japan en had tien punten voorsprong op de Duitser. Deze moest dan ook sowieso de laatste wedstrijd in Brazilië winnen om nog kans te maken op een nieuwe titel. Schumacher reed een van zijn beste Formule 1-races in Brazilië, maar sloot zijn eerste carrière (zie 2010) uiteindelijk af met een vierde plaats nadat hij een inhaalrace had moeten rijden door een lekke band. Hierdoor was het Alonso die zijn tweede wereldkampioenschap binnenhaalde en zodoende zou het voor Schumacher bij zeven wereldtitels blijven.
2009: Toch niet invallen voor Massa.
Eind juli 2009 kondigde Schumacher zijn kortstondige rentree in de Formule 1 aan. Hij zou bij Ferrari de vervanger worden van Massa, die tijdens de kwalificatie van de Grote Prijs van Hongarije zwaargewond was geraakt en dat seizoen waarschijnlijk niet meer in actie zou komen. Op 11 augustus 2009 maakte Schumacher op zijn eigen website echter bekend dat zijn rentree niet door kon gaan. Hij had namelijk eerder dat jaar een motorongeluk gehad, waardoor hij een nekblessure opliep. Zijn nek bleek nog niet in staat te zijn om de grote krachten die een Formule 1-auto uitoefent aan te kunnen. Een latere comeback van Schumacher werd evenwel niet uitgesloten.
Mercedes.
2010: Terugkeer naar de grid.
Op 23 december 2009 werd bekendgemaakt dat Schumacher in 2010 zijn comeback zou maken. Op 14 maart 2010 keerde Schumacher, rijdend voor Mercedes GP met startnummer 3, terug op de grid. Schumacher was bij aanvang van het seizoen 2010 met zijn 41 jaar de oudste coureur. In het seizoen 2010 eindigde Schumacher met 72 behaalde punten op de negende plaats in het rijderskampioenschap.
2011: Opnieuw geen topauto.
Ook in 2011 kon Mercedes GP totaal geen vuist maken tegen teams als Ferrari, Red Bull Racing en McLaren. In 2011 eindigde Schumacher op de 8e plaats met 76 punten.
2012: Laatste seizoen.
In 2012 behaalde Schumacher zijn eerste podiumplaats sinds zijn comeback: een derde plaats tijdens de Grand Prix Formule 1 van Europa 2012 op het circuit van Valencia.
Doordat hij een verlenging van zijn contract voor 2013 bij Mercedes had afgeslagen, ging Mercedes op zoek naar een vervanger.
Dat werd Lewis Hamilton. Op 4 oktober maakte Schumacher op Suzuka bekend dat hij aan het einde van dit seizoen zijn carrière in de Formule 1 definitief zou beëindigen. Op 25 november 2012 reed hij zijn laatste Grand Prix in de Formule 1, de Grand Prix Formule 1 van Brazilië 2012.
Ongeval.
Op 29 december 2013 raakte Schumacher bij een skiongeluk in Méribel in de Franse Alpen levensgevaarlijk gewond. Tijdens het skiën viel hij met zijn hoofd op een steen. Hij werd met spoed naar het plaatselijke ziekenhuis in Moûtiers gebracht, maar werd voor gespecialiseerde zorg naar Grenoble gevlogen. Het ziekenhuis in Grenoble gaf aan dat Schumacher een schedeltrauma had opgelopen en in een kunstmatig coma werd gehouden.
Op 16 juni 2014 werd door zijn manager bekendgemaakt dat Schumacher niet langer in een coma verkeerde en het ziekenhuis in Grenoble had verlaten. Hij werd overgebracht naar een ziekenhuis in Lausanne, dat hij op 9 september 2014 verliet om naar zijn Zwitserse huis terug te keren om daar verder te revalideren.
Sindsdien deed de familie geen mededelingen over zijn gezondheidstoestand, maar op 19 september 2016 maakte een advocaat van de familie bekend dat Schumacher niet kan lopen, noch zelfstandig kan staan. Meer details werden niet gegeven.
Op 11 september 2019 onderging Schumacher in Parijs een medische behandeling (stamceltransplantatie).
Controverse.
Er bestaat controverse over verschillende manoeuvres van Schumacher en over tactieken van zijn teams:
Formule 1-carrière.
Volgens de FIA was hij lange tijd (sinds 2002, toen hij het aantal wereldkampioenschappen van Juan Manuel Fangio evenaarde, maar meer gewonnen races op zijn naam had staan) "statistisch de grootste coureur die de sport ooit gezien heeft", die "titel" raakte hij kwijt in 2020 toen Lewis Hamilton hem voorbij streefde. Hamilton behaalde toen, net als Schumacher, zijn 7de wereldtitel, maar had meer Grand Prix overwinningen geboekt, en meer pole-positions veroverd.
Totale Formule 1-resultaten.
1991 – 1999.
† In 1997 werd Schumacher gediskwalificeerd na een ongeluk in de Grand Prix van Europa, waar hij titelconcurrent Jacques Villeneuve van de baan probeerde te rijden. Villeneuve won het kampioenschap, en Schumacher zou met het aantal punten dat hij had behaald tweede geworden zijn.

</doc>
<doc id="18304" url="https://nl.wikipedia.org/wiki?curid=18304" title="Kylix (ontwikkelomgeving)">
Kylix (ontwikkelomgeving)

Kylix was een software-ontwikkelomgeving van Borland en een herimplementatie van de op Microsoft Windows gerichte Delphi IDE voor Linux. Kylix bood ondersteuning voor Object Pascal, C en C++. Voor het ontwikkelen van grafische gebruikersinterfaces werd gebruikgemaakt van de Qt-toolkit, een toolkit die vooral gebruikt wordt door KDE. De Kylix- en Delphi-broncode zijn beperkt uitwisselbaar tussen beide platformen. Kylix kon gebruikt worden tegen betaling.
Inactiviteit en alternatieven.
Hoewel er vanuit Borland geen officiële mededelingen zijn gedaan over het stopzetten van de ondersteuning op Kylix, zijn er sinds het einde van 2002 geen actualiseringen meer aangebracht. Ook werd de website uit de lucht gehaald.
Een aantal initiatieven van enthousiaste gebruikers hebben de update-taken zo veel mogelijk overgenomen. Deze worden overigens niet officieel door Borland erkend. De VisualCLX-bibliotheek (visuele componenten voor cross-platform gebruik) wordt actueel gehouden.
Er is ook een cross-platform-compiler voor Kylix ontwikkeld. Met dit vrij verkrijgbare product, CrossKylix, kan een Linuxversie van een Windowsprogramma worden gecompileerd op een Windows-machine.
Een actief ondersteund alternatief voor Kylix is Lazarus, dat in tegenstelling tot Kylix wel onder de GNU General Public License wordt verspreid. 

</doc>
<doc id="18305" url="https://nl.wikipedia.org/wiki?curid=18305" title="Vicki Brown">
Vicki Brown

Vicki Brown, geboren als Victoria Mary Haseman (Liverpool, 23 augustus 1940 - Henley-on-Thames, 16 juni 1991), was een Britse zangeres.
Levensloop.
Vicki Brown had succes als soloartieste en ze zong bij de New London Chorale van Tom Parker, waarmee ze onder andere bekendheid verwierf met "Stay with Me 'til the Morning" van het album "The Young Amadeus". Brown was de vrouw van zanger Joe Brown en moeder van zangeres Sam Brown.
Vicki Brown overleed in 1991 aan borstkanker.
In 's-Hertogenbosch is als eerbetoon aan haar het Vicki Brownhuis gesticht. Het is in Nederland het eerste inloophuis voor volwassenen en kinderen met kanker en hun naasten.

</doc>
<doc id="18306" url="https://nl.wikipedia.org/wiki?curid=18306" title="Borland (softwarebedrijf)">
Borland (softwarebedrijf)

Borland ("Borland International Corporation") was een softwarebedrijf in Scotts Valley, Californië, vooral bekend geworden door Turbo Pascal (nu Delphi en Kylix). 
Het bedrijf werd in 2009 overgenomen door Micro Focus.
Gloriedagen.
Borland werd opgericht in 1983 door de Franse wiskundeleraar Philippe Kahn die het bedrijf leidde bij de ontwikkeling van een aantal succesvolle softwareproducten. Het eerste product in 1984 was Turbo Pascal aanvankelijk ontwikkeld door Anders Hejlsberg.
In september 1987 nam Borland Ansa-Software over met de database Paradox (versie 2.0). De spreadsheet Quattro Pro was een ander product uit 1989 met voor die tijd opvallende grafiekmogelijkheden. Ook in 1987 werd Turbo BASIC uitgebracht, dat voor het eerst een goede BASIC-compiler voor de pc bood.
In 1991 nam Borland de firma Ashton-Tate over waarmee de op dat moment leidende database dBase in huis kwam. De hoge prijs die daarvoor betaald werd was een van de redenen voor de financiële malaise die daarop volgde en vergroot werd toen Microsoft in 1992 de concurrerende database Access op de markt bracht en FoxPro overkocht.
Rond 1994 stond Borlands implementatie van C++ als superieur bekend boven die van Microsoft. Ook met de ontwikkeling van Paradox met zijn ObjectPal-programmeertaal liet Borland Microsoft Access achter zich.
De gloriedagen voor Borland op de softwareontwikkelgereedschappenmarkt leken echter voorbij. Als oorzaak wordt onder andere genoemd de voorsprong van Microsoft door de kennis van het besturingssysteem en het concurrentievoordeel dat daaruit voort zou vloeien. Een andere reden die genoemd wordt is dat Philippe Kahn de bedrijfsmiddelen te dun over te veel projecten verdeelde in een poging Microsoft op zo veel mogelijk fronten te bestrijden. Kahn verliet zijn bedrijf in 1994.
De goed ontvangen RAD-programmeeromgeving Delphi 1 werd in 1995 ten doop gehouden onder leiding van Anders Hejlsberg.
Inprise.
Op 29 april 1998 veranderde Borland zijn naam in Inprise Corporation (van de slogan "Integrate the Enterprise") en verlegde het focus naar enterprisegerichte applicatieontwikkeling met Delphi en JBuilder de Borland-ontwikkelomgeving voor Java. De financiële problemen voor en na de naamswisseling bezorgden Borland/Inprise een slecht publiek imago; velen dachten dat het bedrijf ter ziele was.
In oktober 1996 werd het voormalige paradepaardje Paradox verkocht aan Corel. dBase werd verkocht in 1999 toen Inprise besloot zich te concentreren op ontwikkelgereedschappen. Een beoogde samenwerking tussen Inprise en Corel werd aangekondigd in februari 2000. Hierbij werd gemikt op het maken van producten voor de Linux-markt. De samenwerking strandde toen de aandelenkoers Corel omlaag duikelde.
De client-server InterBase 6.0 werd vervolgens als openbronproduct in juli 2000 beschikbaar gesteld. Zie Firebird.
Borland II.
In 2001 werd de naam Borland (Borland Software Corporation) heraangenomen, waarmee een mislukte dure naamswijziging ongedaan gemaakt werd. De toenmalige productenlijn mikte zowel op Windows als Linux met Delphi/Kylix en C++Builder en JBuilder. Met Kylix (de Delphi implementatie voor Linux) bracht Borland in 2001 de geïntegreerde applicatie ontwikkelomgeving (IDE) naar het Unix-platform. Borland leverde ook een eigen C#-implementatie C#Builder om de .NET-technologie van Microsoft niet mis te lopen. Dankzij betere jaarcijfers werd het mogelijk om in 2002 TogetherSoft en StarTeam over te nemen. De meest recente versie van JBuilder en C#Builder integreerden deze gereedschappen ten behoeve van de programmaontwikkelaars. Delphi versie 8 omarmde .NET-hype. In 2004 sloot Borland verder gaande samenwerkingsovereenkomsten af met Microsoft op het gebied van .NET-ondersteuning in hun compilers. Hieruit vloeide Delphi 2005. In 2006 werd de Developer Tools Group afgesplitst van Borland, onder de naam CodeGear.

</doc>
<doc id="18307" url="https://nl.wikipedia.org/wiki?curid=18307" title="Inprise">
Inprise



</doc>
<doc id="18308" url="https://nl.wikipedia.org/wiki?curid=18308" title="TurboPascal">
TurboPascal



</doc>
<doc id="18311" url="https://nl.wikipedia.org/wiki?curid=18311" title="Heidelbergse Catechismus">
Heidelbergse Catechismus

De Heidelberger of Heidelbergse Catechismus is een van de drie geloofsbelijdenissen die samen de "Drie Formulieren van Enigheid" vormen, die in de Nederlandse hervormde en gereformeerde kerken en de dochterkerken hiervan gebruikt worden. De andere belijdenissen zijn de Nederlandse geloofsbelijdenis en de Dordtse Leerregels.
Ontstaan.
Context.
De Heidelbergse Catechismus is ontstaan in het graafschap de Palts, een gebied in het Heilige Roomse Rijk waar calvinisten onder keurvorst Frederik III volledige bescherming genoten. Frederik III wilde een leerstellige consensus tot stand brengen onder de belangrijkste protestantse partijen in Heidelberg over onder andere het avondmaal. Voor de theologie van de catechismus moest men zich verhouden tot het Rooms-katholicisme, het lutheranisme en de wederdopers. Frederik gaf de opdracht aan Zacharias Ursinus, hoogleraar dogmatiek aan de Heidelbergse universiteit, die zowel door het lutheranisme als het calvinisme was beïnvloed. Ursinus was een leerling van Philipp Melanchthon, een vooraanstaand medestander van Maarten Luther. De calvinistische opvatting komt sterk naar voren in het "extra-calvinisticum", de plaats van de wet na de verlossing en de leer van het Heilig Avondmaal, die bijvoorbeeld tegenover de leer van Luther en Zwingli staat. Ook de uitleg van het vierde gebod, over de rustdag, is typisch calvinistisch en is daarmee bijvoorbeeld anders dan de latere puriteinse uitleg van het vierde gebod.
Opstellen en eerste publicatie.
Ursinus was samen met Caspar Olevianus belangrijk voor het opstellen van de catechismus, maar het schrijven was een teamproject van onder anderen de hoogleraren, predikanten en superintendenten van Heidelberg. Uitgaande van wat er in Bazel, Zürich, Genève (Catechismus van Genève), Emden en Londen al op het gebied van catechese beschikbaar was, werd de catechismus geschreven. Ook eerdere (catechetische) werken van de commissie die de Heidelbergse Catechismus opstelden zijn van invloed geweest.
In januari 1563 werd de Heidelbergse Catechismus voorgelegd voor een speciaal bijeengeroepen synode met Frederik III. In februari volgde de eerste druk, in april een tweede editie en nog later dat jaar een derde editie. Waarschijnlijk werd op verzoek van Olevianus in de tweede editie de omstreden vraag 80 over de Werkelijke Tegenwoordigheid in de rooms-katholieke mis toegevoegd. Later werden deze vraag en het bijbehorende antwoord nog scherper geformuleerd. Er zijn ook wetenschappers die stellen dat Petrus Datheen ervoor gezorgd heeft dat deze vraag werd toegevoegd.
Vertalingen.
Tegelijkertijd werd gewerkt aan vertalingen, die al vroeg in hetzelfde jaar werden uitgegeven. De eerste, Nederlandse vertaling was van de hand van Petrus Datheen en was gebaseerd op de tweede Hoogduitse editie. In 1566 verscheen een licht aangepaste versie. Datheen voegde de vertaling toe aan zijn psalmbundel. Jozua Lagus en Pithopaeus hadden de opdracht gekregen om de catechismus over te zetten in het Latijn, een vertaling die al vóór 3 april 1563 was gedrukt en gebaseerd was op de derde Hoogduitse versie. Lagus was vermoedelijk ook verantwoordelijk voor de Saksische versie, die ook in 1563 verscheen. Later verschenen onder meer de Engelse (1572), Hongaarse (1577) en de Franse (1590) vertaling.
Inhoud.
De Heidelbergse Catechismus is opgesteld in de vorm van 129 vragen en antwoorden. Die zijn gegroepeerd in 52 'zondagen', aan de hand waarvan predikanten in 1 jaar alle onderwerpen konden behandelen. De 52 zondagen zijn als volgt ingedeeld:
Zowel de vraag-en-antwoordvorm als de genoemde driedeling kwamen reeds in eerdere catechismussen voor. Ursinus gebruikte dus veel bekend materiaal bij de samenstelling van de Catechismus.
Prediking van de Heidelbergse Catechismus.
De Amsterdamse predikant Pieter Gabriël preekte reeds in 1566 iedere zondag uit de catechismus. Vele stadspredikanten volgden zijn voorbeeld, in de dorpen bleef dit gebruik echter op zich wachten. Kerkelijke vergaderingen in de zestiende eeuw spraken uit dat het wenselijk was om uit de Heidelbergse Catechismus te preken of schreven de invoering van de catechismuspreek in de middag voor. De Synode van Den Haag in 1568 bepaalde dat de predikanten iedere zondagmiddag de christelijke leer zoals verwoord in de Heidelbergse Catechismus zouden uitleggen. Ook de Noord-Hollandse provinciale synode van Alkmaar in 1573 schreef voor dat er 's middags een preek over een onderwerp uit de catechismus diende te worden gehouden. Dit voorbeeld werd door andere provinciale synoden gevolgd. De nationale Synode van Dordrecht (1618-1619) toetste de Catechismus en schreef hem voor als document dat ambtsdragers en hoogleraren dienden te ondertekenen. Dat besluit werd verwoord in artikel 68 van de Dordtse Kerkorde. 
In de zestiende eeuw en ook nog in het begin van de zeventiende eeuw werd de prediking van de Catechismus beschouwd als een publieke catechisatie. Hierbij werd de catechismusafdeling door een van de catechisanten opgezegd, waarna de predikant een onderwijzende toespraak hield. Langzamerhand zijn catechese voor de jeugd en catechismusprediking voor de gehele gemeente uit elkaar gegroeid.
Dat de Catechismus ieder jaar in zijn geheel bepreekt moest worden is in de loop van de tijd verruimd, omdat dit in de praktijk vaak een onmogelijke opgave was. In gemeentes uit de bevindelijke en orthodox gereformeerde stroming wordt in de tweede dienst nog altijd gepreekt naar aanleiding van deze Catechismus. Strikt genomen mag niet uit de Catechismus gepreekt worden, omdat men zich uitsluitend baseert op Gods Woord (de Bijbel). Daarom worden veelal één of meerdere Bijbelgedeelten uitgelegd waar het besproken gedeelte uit de Catechismus op gefundeerd is.
Vorm.
Voordat lutherse en gereformeerde leermiddelen (want daar was de Heidelbergse Catechismus voor geschreven) in boekvorm tot stand kwamen, bezaten de Waldenzen en de Boheemse Broeders reeds leermiddelen in vraag-en-antwoordvorm. Sommigen stellen dat de vraag-en-antwoordmethode afkomstig is uit het biechtgebeuren. In middeleeuwse leerboekjes stelt het kind de vragen en antwoordt de vader of leraar. Dit is in de Heidelbergse Catechismus andersom. Vanuit didactisch motief wordt aangevoerd dat de leerling zo de stof eigen kan maken, waarbij het beheersen van de stof ook geëvalueerd kan worden. Theologisch wordt de vraag-en-antwoordmethode ook beargumenteerd. Men stelt dat de Heilige Geest langs de weg van de leermiddelen de kinderen de geloofskennis bijbrengt. De antwoorden van de Heidelbergse Catechismus dragen een persoonlijk-belijdend karakter ("'Mijn" troost in leven en sterven').

</doc>
<doc id="18312" url="https://nl.wikipedia.org/wiki?curid=18312" title="Christophorus Buys Ballot">
Christophorus Buys Ballot

Christophorus Henricus Dedericus Buis Ballot (schrijfwijze op de geboorteakte), beter bekend als Buys Ballot, (Kloetinge, 10 oktober 1817 – Utrecht, 3 februari 1890) was een Nederlandse meteoroloog, scheikundige en natuurkundige. Buys Ballot ontdekte een meteorologische wet voor de windrichting die naar hem werd genoemd: de Wet van Buys Ballot. Hij was een van de personen die in 1854 aan de wieg van het KNMI stonden.
Achtergrond.
Buys Ballot werd in 1817 in Kloetinge geboren als zoon van Antonie Jacobus Buys Ballot, die sinds 1816 predikant was in Kloetinge; daarvoor was hij dominee geweest in Standdaarbuiten. In 1820 vertrok het gezin Buys Ballot al naar de volgende standplaats, Sint Laurens op Walcheren.
Opleiding en wetenschappelijke carrière.
Opleiding en vroeg onderzoek.
Na het gymnasium te Zaltbommel (1830-1835) te hebben doorlopen schreef Buys Ballot zich in september 1835 aan de Universiteit Utrecht in als student in de letteren. Aanvankelijk ging zijn belangstelling uit naar klassieke talen. Maar in 1836 schakelde hij over naar wis- en natuurkunde, waarin hij in 1839 voor zijn kandidaatsexamen slaagde. Bij zijn leermeester de scheikundige Gerrit Jan Mulder deed hij onderzoek naar xyloïdine dat hij in 1842 publiceerde. In 1843 publiceerde hij een tabellenboek voor het anorganisch chemisch practicum. Op 29 juni 1844 promoveerde Buys Ballot te Utrecht magna cum laude op een proefschrift "De synaphia et prosaphia" (Over cohesie en adhesie) bij de natuurkundehoogleraar Richard van Rees. Deze hoogleraar assisteerde hij tussen 1839 en 1843 bij waarnemingen op de Utrechtse Smeetoren.
Lector en hoogleraar.
Na zijn promotie werd Buys Ballot in 1845 benoemd tot lector in de geologie, mineralogie en in 1846 in theoretische scheikunde aan de Universiteit van Utrecht. In 1847 werd hij buitengewoon en in 1857 gewoon hoogleraar in de wiskunde. Na 1848 hield hij zich vooral bezig met het geven van wiskundecolleges. Hij leverde geen bijdragen aan de wiskunde. In 1867 volgde hij Van Rees op als gewoon hoogleraar in de natuurkunde – een functie die hij tot aan zijn dood zou bekleden.
Dopplereffect: experimenteel bewijs.
In het proefschrift nam hij een kritische stelling op over een recente theorie van Doppler over een frequentieverschuiving van licht of geluid wanneer de afstand tussen zender en ontvanger tijdens de waarneming verandert. Buys Ballot betwijfelde of het verschil in kleur van dubbelsterren ermee te verklaren was. Hij kende grote betekenis toe aan "de waarneming en het experiment", getuige zijn uitspraak "Waarneming moet feiten leveren en bespiegeling moet tot waarnemingen aansporen". Dit spoort met zijn experiment over het dopplereffect. In 1845 liet hij hoornisten op een trein langs het nieuwe spoor tussen Utrecht en Maarssen rijden. De trein passeerde met verschillende snelheden en de waargenomen toonhoogten werden door musici op het gehoor beoordeeld. Het dopplereffect werd bevestigd. Het artikel van Buys Ballot hierover vond internationaal weerklank.
Theoretische scheikunde.
Na zijn promotie publiceerde hij een groot repertorium van organische verbindingen. In 1849 kwam hij met een boek over theoretische scheikunde "Schets eener physiologie van het onbewerktuigde rijk der natuur" (onbewerktuigd staat hier synoniem voor anorganisch). Het beoogde een theorie te geven, die "de wetten bevat, volgens welke de lichamen onderling verbonden en hunne deeltjes veranderd worden". Buys Ballot ging uit van twee hypothesen:
Voor de wisselwerkingskracht vond hij een formule met termen die afwisselend van teken zijn:
waar de afstand tussen de deeltjes is. Hoogleraar Mulder was tegen publicatie van deze theorie. Waarschijnlijk inspireerde het werk van Laplace Buys Ballot tot deze theorie. Laplace probeerde in 1825 alle natuurverschijnselen terug te brengen tot een wisselwerking van puntvormige massa's. Buys Ballot benadrukte dat hij zijn theorie onafhankelijk van R.J. Bošković had ontwikkeld: deze had in 1758 een verwante theorie gepubliceerd. Hoewel Buys Ballot zijn leven lang terugkwam op zijn materietheorie, kregen zijn ideeën geen invloed omdat ze te sterk afweken van gebruikelijke theorieën. Daarom werkte hij de theorie niet verder uit.
"Speelpop" meteorologie.
In plaats daarvan week hij geheel uit naar de meteorologie waar hij al mee begonnen was. Later schreef hij in een brief aan collega-scheikundige Van 't Hoff dat hij "uit teleurstelling de meteorologie als speelpop..." ter hand had genomen.
In 1847 verscheen zijn eerste publicatie over de maandelijkse variaties van de temperatuur door het hele jaar heen. Met zijn studiegenoot Frederik Wilhelm Christiaan Krecke onderzocht hij hoe de hoeveelheid regen varieerde met de hoogte langs de Domtoren in Utrecht.
Met Krecke maakte hij ook plannen om het bolwerk Sonnenborgh aan de Utrechtse Stadsbuitengracht te verbouwen tot astronomisch en meteorologisch observatorium. Hij pleitte onvermoeibaar voor de oprichting van een officieel weerinstituut in een tijd dat niemand het belang inzag van het doen van eindeloze hoeveelheden weermetingen. Met de financiële steun van de eerste minister Thorbecke werd op 31 januari 1854 het (later koninklijk) Nederlands Meteorologisch Instituut (KNMI) onder Binnenlandse Zaken opgericht met Buys Ballot als eerste directeur. In dat jaar publiceerde hij tevens de eerste synoptische weerkaarten en daarmee was hij de grondlegger van de weerkaart en het weerbericht in Nederland.
Door de uitvinding van de telegraaf kon Buys Ballot steeds meer metingen van over de hele wereld noteren en leerde hij zo patronen ontdekken in de grote massa metingen. Hij was daarmee een van de eerste wetenschappers die het immense belang inzag van Big data. Door verzameling van weergegevens hoopte Buys Ballot een vast, gemiddeld basispatroon te vinden voor het weer. Dit idee is in de meteorologie inmiddels verlaten.
Daarnaast realiseerde hij zich dat goede weersverwachtingen afhankelijk waren van een geoliede internationale samenwerking. Hij onderhield contact met scheepslieden over de hele wereld die hem meetgegevens doorgaven. In 1873 was hij de grondlegger van het Internationaal Meteorologisch Comité waarmee hij een wereldwijd netwerk van waarneemstations optuigde. Later ging dit Comité over in de Wereld Meteorologische Organisatie (WMO), het meteorologisch expertisecentrum van de Verenigde Naties. 
Buys Ballot stimuleerde de ontwikkeling van verbeterde en nieuwe meetinstrumenten, onder meer een poging tot een automatisch weerstation door de instrumentmaker Olland.
Wet van Buys Ballot.
Door zijn vele meteorologische waarnemingen kon hij als eerste in de praktijk het verband tussen luchtdruk en wind aantonen. Dit onderzoek resulteerde in de zo beroemd geworden en in 1857 gepubliceerde Wet van Buys Ballot: "staande met de rug naar de wind, bevindt het lagedrukgebied zich op het noordelijk halfrond links van de waarnemer en het hogedrukgebied rechts van hem". Op het zuidelijk halfrond is dit precies andersom. Tevoren dacht men dat de wind simpelweg van hoge naar lage druk waaide. Overigens had de Amerikaan William Ferrel de wet een jaar eerder op theoretische gronden ontdekt en gepubliceerd.
Overlijden en monument.
Op 3 februari 1890 overleed Buys Ballot, die internationaal zeer veel gedaan heeft aan de ontwikkeling van de meteorologie. Hij werd in Utrecht begraven op de Eerste Algemene Begraafplaats Soestbergen.
Buys Ballot was onder andere Ridder in de Orde van de Nederlandse Leeuw, Grootofficier in de Orde van Sint-Jacob van het Zwaard, Commandeur in de Frans Jozef-Orde en Commandeur in de Kroonorde van Pruisen.
Op 22 september 1934 werd in zijn geboorteplaats Kloetinge een monument onthuld ter ere van Buys Ballot. De portretplaquette op het monument was vervaardigd door de beeldhouwer Pieter Puijpe. Later werd het monument gesloopt en is de plaquette ingemetseld in zijn geboortehuis, thans Marktveld 20.
Buys Ballot-medaille.
In 1887 werd aan de Universiteit Utrecht bij gelegenheid van het 40-jarig jubileum van Buys Ballot als hoogleraar een geldbedrag bijeen gebracht met het doel uit de renteopbrengst daarvan gouden medailles toe te kennen aan prominente meteorologen. De Buys Ballot-medaille wordt om de tien jaar toegekend en werd in 2014 voor de 13e keer uitgereikt. Het beheer van het fonds en de selectie van kandidaten wordt gevoerd door de Koninklijke Nederlandse Akademie van Wetenschappen, waarvan Buys Ballot van 1855-1890 lid was.
Trivia.
Een anekdote wil dat de jonge Buys Ballot vaak zijn stappen telde. Hij ging graag naar concerten van klassieke muziek, vooral van Mozart. In de nalatenschap van Buys Ballot bevond zich een fraaie telescoop en uitvoerige tabellen van blikseminslagen in Nederland, waar hij met statistiek een verband in trachtte te vinden.
Publicaties.
Buys Ballot publiceerde veel, onder meer op het gebied van de:
Naar hem vernoemd.
Naar Buys Ballot zijn onder meer vernoemd:

</doc>
<doc id="18314" url="https://nl.wikipedia.org/wiki?curid=18314" title="Hydrologie">
Hydrologie

Hydrologie is de studie van de hydrosfeer of wel de studie van het gedrag en de eigenschappen van water in de atmosfeer, op en onder het aardoppervlak. Het vakgebied behandelt onder andere:
In het waterbeheer wordt dankbaar gebruikgemaakt van de kennis uit de hydrologie. Met behulp van die kennis kan worden gegarandeerd dat bewoonde en landbouwgebieden beschikking hebben over voldoende water van goede kwaliteit, en dat ze veilig zijn voor overstromingen.
De hydrologische cyclus vormt de basis voor het vakgebied van de hydrologie. Die beschrijft de weg die het water aflegt door de atmosfeer (in de vorm van waterdamp en wolken), naar de aarde (als neerslag), over en door de bodem (beken, rivieren en grondwater), naar een zee of oceaan en weer terug naar de atmosfeer (door verdamping).
De hydrologie kent twee belangrijke deelgebieden:
Gerelateerde vakgebieden:

</doc>
<doc id="18317" url="https://nl.wikipedia.org/wiki?curid=18317" title="Robert Metcalfe">
Robert Metcalfe

Robert Metcalfe (1946) ontwikkelde aan het begin van de jaren '70 van de twintigste eeuw het ethernet. Hij werkte destijds bij het Palo Alto Research Center (Parc) van Xerox. Later begon hij zijn eigen bedrijf 3Com, wat later uitgroeide tot een grote leverancier van netwerkhardware.
De bekendste uitspraak van Robert Metcalfe wordt ook wel "Metcalfe's wet" genoemd:
Eenvoudig gezegd, hoe meer apparaten onderdeel zijn van het netwerk, hoe meer waarde het netwerk heeft voor de gebruikers.
In 2013 werd Metcalfe door de Internet Society geëerd voor zijn werk als Internet pionier door opgenomen te worden in de Internet Hall of Fame. Ook werd hem de Turing Award van 2022 toegekend.

</doc>
<doc id="18318" url="https://nl.wikipedia.org/wiki?curid=18318" title="Olst-Wijhe">
Olst-Wijhe

Olst-Wijhe (; Nedersaksisch: "Olst-Wieje") is een gemeente in de Nederlandse provincie Overijssel aan de IJssel tussen Deventer en Zwolle. Op 1 januari 2001 werden de toenmalige gemeenten Wijhe en Olst opgeheven en samengevoegd tot de nieuwe gemeente Olst. Op 26 maart 2002 werd de naam van deze gemeente gewijzigd in Olst-Wijhe.
Het totale inwoneraantal van de gemeente is (, bron: CBS). De gemeente heeft een oppervlakte van 118,50 km² aan land en nog 2,52 km² aan water. Een deel daarvan, met Marle en Welsum, ligt aan de westzijde van de IJssel. Tussen Olst en Wijhe ligt, aan de N337, het kleine dorp Den Nul. Daar is een informatiecentrum gevestigd over de natuur en geschiedenis van de gemeente.
In Olst-Wijhe ligt het natuurgebied Duursche Waarden dat deel uitmaakt van het Natura 2000-gebied IJssel uiterwaarden. Rond de ruïnes van de voormalige Steenfabriek Fortmond zijn vanaf de jaren 1990 door Staatsbosbeheer natuurgebieden ontwikkeld met als leidraad Plan Ooievaar. Een sculptuur dat bedoeld is als entreebaken van de provincie Overijssel staat aan de oever van de IJssel te Olst. De dorpen Olst en Wijhe en de buurtschap Marle hebben maalvaardige korenmolens met een monumentenstatus.
De gemeentelijke economie drijft voornamelijk op landbouw en vleesverwerkende industrie, hoewel die laatste categorie sinds de jaren zeventig van de twintigste eeuw met name in Olst sterk verminderd is. In Wijhe is nog steeds een grote vleesverwerkende fabriek gevestigd. Van oudsher waren ook de tuinbouw, de machinebouw en de steenfabrieken van belang, maar hiervan rest alleen nog een machinefabriek in Olst.
De provinciale wegen N337 (Deventer - Olst - Wijhe - Zwolle) en N348 (Deventer - Wesepe - Raalte - Ommen) doorkruisen de gemeente, evenals de spoorlijn Zwolle - Deventer. Zowel Olst als Wijhe hebben een spoorwegstation waar een intercity tweemaal per uur stopt. De gemeente kent twee veerponten over de IJssel: Wijhe-Vorchten en Olst-Welsum.
Fusie.
Hoewel Olst en Wijhe sinds 2001 één gemeente vormen, bestaat er een aantal ideologische verschillen tussen beide plaatsen. Wijhe is van oudsher vooral een enigszins conservatieve boerengemeente terwijl Olst meer industrieel was en qua politieke voorkeur bij de Wijhenaren bekendstond als de 'rode' gemeente. Olst was meer op de 'rode' stad Deventer gericht terwijl Wijhe georiënteerd was op het meer conservatief-liberale Zwolle. Het verenigingsleven is in Wijhe sterker ontwikkeld dan in Olst en ook het kerkleven heeft in Wijhe langer een belangrijke rol gespeeld.
Politiek en bestuur.
Gemeenteraad.
De gemeenteraad van Olst-Wijhe telt 17 zetels. Hieronder de samenstelling sinds 2001:
College van B&amp;W.
De coalitie voor 2022-2026 bestaat uit Gemeentebelangen Olst-Wijhe, VVD en CDA.
Kernen.
De gemeente bestaat uit de volgende plaatsen:
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:

</doc>
<doc id="18320" url="https://nl.wikipedia.org/wiki?curid=18320" title="Hammondorgel">
Hammondorgel

Het hammondorgel is een elektromechanisch orgel, ontworpen en gebouwd door Laurens Hammond, die er op 24 april 1934 octrooi op kreeg. Hoewel het hammondorgel oorspronkelijk verkocht werd aan kerken als goedkoop alternatief voor het pijporgel, werd het later ook gebruikt voor jazz en, in grotere mate, voor rock en gospel.
Achtergrond.
Als imitatie van een pijporgel, dat rijen van pijpen van verschillende registers (klankkleuren) heeft, gebruikt het hammondorgel additieve synthese van golfvormen van harmonische series om het geluid te vormen. Net als in Thaddeus Cahills eerdere telharmonium worden de golfvormen gemaakt door mechanische toonwielen.
Omdat de golfvormen worden gemaakt door elektrisch-mechanische toonwielen en niet door elektronische oscillatoren wordt het hammondorgel "elektrisch" en niet "elektronisch" genoemd. Het hart van het Hammondorgel is een elektromotor (synchroonmotor), die met een constante snelheid draait. Op een aan de motor bevestigde as bevinden zich een soort tandwielen (de toonwielen) met elk een ander aantal vertandingen. Bij de toonwielen zijn opneemspoeltjes ("pickups") geplaatst waarin door de vertandingen van de draaiende toonwielen een sinusvormige wisselspanning wordt opgewekt. Hoe meer vertandingen er per tijdseenheid passeren hoe hoger de door het opneemspoeltje afgegeven frequentie van de wisselspanning, en dus de toon. Deze toon is een zuivere fluittoon, zonder harmonischen. De vertandingen verlopen vanaf 2 voor de laagste toon via 4, 8, 16, 32, 64, 128 tot en met 192 tanden voor de hoogste toon. Het aantal toonwielen verschilt per model; het B3-model heeft het maximale aantal van 91 stuks. Om de hoofdmotor op gang te brengen wordt gebruik gemaakt van een 'startmotor'.
Een typische eigenschap van het hammondorgel is het gebruik van "drawbars" (schuifweerstanden), als een soort imitatie van de registers bij een pijporgel, om de golfvormen in variërende mate te mengen en zo de klankkleur in te stellen. Een andere eigenschap is een elektromechanisch vibrato. Het herkenbare "key click"-geluid, een scherpe aanzet tot de toon, was oorspronkelijk een gebrek in het ontwerp, maar werd later een onderdeel van de hammondklank dat nu door moderne orgels wordt geïmiteerd.
Vaak worden lesliespeakers gebruikt bij hammondorgels, hoewel Leslie in het begin een concurrent van Hammond was. Bij hammondorgels wordt dit geluidssysteem toegepast in de vorm van een lesliebox. In deze separaat opgestelde geluidskast draait een trommel met een gleuf erin rond en deze verspreidt het geluid van de in de trommel geplaatste luidspreker. Dit veroorzaakt een ruimtelijk effect door het optredende dopplereffect. Bij hammondorgels worden meestal twee trommelsnelheden toegepast: tremolo (snel) en "chorus" (langzaam). Omdat Hammondorgels in eerste instantie waren bedoeld als goedkopere alternatieven voor pijporgels bij kerkdiensten, werd de lesleybox gebruikt om het orgelgeluid gelijkmatig door de kerkruimte te verspreiden.
Het Hammond-model B3 was, en is nog steeds, het meest gebruikte model. De types A100 en C3 zijn technisch gelijk aan de B3.&lt;br&gt;
De meeste hammondorgels hebben geen "volledig pedaal" (zoals een kerkorgel) met het oog op een goedkopere productie, en afmetingen om ermee op locatie te kunnen spelen.
Imitaties.
Een natuurgetrouwe elektronische imitatie van het hammondgeluid is moeilijk, doordat de combinatie van de toonwielen vrijwel niet elektronisch op te wekken is.
Na de introductie van digitale technieken (zoals sampling, digitale synthese en DSP's) kwamen er orgels met een goede imitatie van de beroemde klank. Ook Hammond (inmiddels eigendom van het Japanse bedrijf Suzuki Musical Instruments) maakt nu digitale orgels (zoals de X-B3 en de "portable" XK3/XK2/XK1). Ook kunnen met Midi-keyboards en een sample set van de Hammond B3 en A100 deze complete instrumenten - onder de licenties van Hammond en Suzuki Musical Instruments - voor een fractie van de werkelijke kosten worden nagebootst, zoals met de "IK Multimedia Hammond B-3X".

</doc>
<doc id="18322" url="https://nl.wikipedia.org/wiki?curid=18322" title="JPEG">
JPEG

Joint photographic experts group (JPEG) (spreekt uit als: jee-peg) is een bestandsindeling voor het opslaan van rasterafbeeldingen in digitale vorm. Het is een vorm van datacompressie en van broncodering.
De JPEG-bestandsindeling kent diverse compressiemogelijkheden. Hoe hoger de compressie des te kleiner het bestand, en des te geringer de beeldkwaliteit. Het kwaliteitsverlies van JPEG valt niet veel op bij foto’s, maar wel bij bijvoorbeeld grafieken, lijnen of letters. Voor dit soort afbeeldingen is de GIF- of PNG-compressie beter geschikt, of de nieuwe RAW-methode waar de opslag plaatsvindt zonder compressie en het beeld later via geschikte software bewerkt kan worden. JPEG wordt vooral gebruikt voor foto’s, zoals bij digitale camera’s.
Een tekortkoming van de JPEG-bestandsindeling is dat slechts 8 bits per kleur (rood, groen en blauw) mogelijk zijn en dat er geen mogelijkheid is om een deel van de afbeelding transparant te maken. In 2009 maken de wat duurdere digitale camera's foto's met meer bits per kleur. Ook scanners kunnen meer dan 8 bits-kleuren scannen. Doordat de kwaliteit van de apparatuur steeds meer toeneemt, wordt de JPEG-bestandsindeling langzamerhand minder gebruikt.
Een overblijfsel uit de tijd dat het besturingssysteem MS-DOS populair was, is dat de JPEG-bestanden vaak de extensie ‘JPG’ krijgen (drie letters was het maximum).
Werking.
De JPEG-indeling is complex. In tegenstelling tot indelingen als PNG of GIF, wordt niet van een enkel mechanisme gebruikgemaakt, maar wordt een groot aantal stappen na elkaar toegepast om tot het uiteindelijke JPEG-bestand te komen.
Stel, we hebben een afbeelding van 16 bij 16 pixels, zoals dit (uitvergrote) voorbeeld:
Deze afbeelding bestaat uit drie kleurkanalen: rood, groen en blauw. Deze kanalen zijn op de afbeeldingen rechts uitgesplitst. Het menselijk oog is gevoeliger voor helderheid dan voor kleur. Om het bestand kleiner te maken kunnen we informatie verwijderen op een manier dat het zo weinig mogelijk opvalt. Kleurdetails verwijderen valt minder op dan helderheidsdetails. Daarom is het de bedoeling dat we minder informatie aan kleur opslaan dan aan helderheid.
Dat lukt niet in de RGB-kleurenruimte. Daarom worden de drie kanalen omgerekend naar de YUV-kleurenruimte. Het Y-kanaal bevat vervolgens de intensiteit, de U- en V-kanalen de kleurinformatie. JPEG biedt de mogelijkheid de U- en V- kanalen ongemoeid te laten, of met een factor 2 of 4 in resolutie omlaag te brengen. Het resultaat van hoe de kleurkanalen er met factor 4 dan uitzien is rechts te zien.
Vervolgens wordt ieder kanaal afzonderlijk behandeld. Een kanaal wordt in blokjes van 8 bij 8 pixels opgedeeld. Op zo’n blokje wordt vervolgens een discrete cosinustransformatie toegepast. Het resultaat daarvan is weer een blokje van 8 bij 8 pixels. In dat blokje is de pixel linksboven de gemiddelde kleur van de afbeelding. Als je nu naar rechts of naar onder beweegt, dan bepalen die pixels details van steeds kleinere gebieden.
De discrete cosinustransformatie is wiskundig gezien exact omkeerbaar; in de praktijk gaat er echter wegens de beperkte rekenkundige precisie in de computer wat informatie verloren.
De pixels rechtsonder in het getransformeerde blokje bepalen dus zeer fijne details. Als we die weggooien, vallen alleen wat fijne details weg. Dat is ook wat men bij JPEG doet. In de JPEG-standaard is een aantal kwantisatie-matrices opgenomen. Afhankelijk van de kwaliteit die de gebruiker kiest wordt een andere matrix gekozen.
In deze 8 bij 8-matrix staat voor iedere pixel een getal. Voor alle pixels in het getransformeerde blokje wordt de pixelwaarde gedeeld door het getal in de kwantisatiematrix. Bij hoge kwaliteit zullen veel pixels door 1 gedeeld worden, naarmate de kwaliteit teruggeschroefd wordt, zullen de pixels rechtsonder door grotere getallen gedeeld worden.
Een van de kwantisatiematrices ziet er zo uit:
Omdat hier met gehele getallen gerekend wordt, wordt informatie weggegooid. Het idee achter dit delen is dat je veel lage pixelwaardes krijgt. Als je de kwaliteit van JPEG laag zet, worden veel pixels in het getransformeerde blokje door 128 gedeeld. Na de deling houd je dan dus altijd een 0 of een 1 over.
Vervolgens worden de pixels gelineariseerd tot één lange sliert van 64 pixels. Dat gebeurt in een heel speciale volgorde: de volgende tabel laat zien welke pixel op welke plaats in de sliert komt.
De bedoeling hiervan is zo veel mogelijk nullen gegroepeerd bij elkaar te krijgen zodat je effectief run-length encoding kunt toepassen. Dat is dan ook de volgende stap.
In de laatste stap wordt het getransformeerde blokje van 8 bij 8 pixels met een Huffmancodering bewerkt. Het resultaat daarvan wordt in het JPEG-bestand opgeslagen.
Compressie versus kwaliteit.
Bij de meeste programma’s kan de kwaliteit waarin een foto wordt opgeslagen ingesteld worden. Bij een hogere kwaliteit wordt het bestand groter, en bij een lagere kwaliteit wordt het bestand kleiner. Elk programma heeft zijn eigen methode om een zo goed mogelijke kwaliteit op te slaan in een zo klein mogelijk bestand. Ook de instelling van compressiefactor of kwaliteitsfactor wordt door het programma bepaald en verschilt per programma.
De voorbeelden hieronder laten zien wat het effect is van de gekozen kwaliteit op een schaal van 0 tot 100 (dit is voor ieder programma anders, deze voorbeelden zijn gemaakt met de Gimp, met een integer DCT-methode, en 2×2,1×1,1×1 subsampling).
Op het zicht lijkt een kwaliteit van 80 al goed, als echter een detail wordt uitvergroot, dan zijn er bij een kwaliteit van 90 nog artefacten zichtbaar en zelfs een kwaliteit van 100 heeft nog kleurverschil met het origineel.
Extra gegevens in het JPEG-bestand.
Een JPEG-bestand kan verschillende extra gegevens of metadata bevatten. Dit worden APP markers genoemd:
Veel programma's om foto's te organiseren voegen de 'tags' ook aan de bestanden toe. De Photo Gallery van Microsoft voegt op zijn eigen manier deze tags aan het bestand van de foto toe. En Adobe Photo Album doet dat ook, en ook op zijn eigen manier.
Verliesvrij bewerken.
Doordat de JPEG-compressie hetzelfde werkt in horizontale en verticale richting, is het mogelijk om een afbeelding, die al is opgeslagen als een JPEG-bestand, verliesvrij 90 graden te roteren (en ook 180° en 270°). Ook verliesvrij spiegelen (horizontaal en verticaal) is mogelijk.
Mogelijk softwarepatent.
In april 2004 klaagde Forgent Networks 31 ondernemingen (onder andere Adobe, Apple, IBM) aan in verband met softwarepatentschending. Het Texaanse bedrijf bezit een op 27 oktober 1986 toegewezen patent dat zou worden gebruikt in de JPEG-indeling; het patent beschrijft een methode om bewegende beelden te comprimeren en bevat betreffende kwantisatie overeenkomsten met de JPEG-indeling. Verder beschrijft het patent een cosinustransformatie die op het eerste gezicht niet overeenkomt met wat er binnen JPEG gebeurt. Dertig andere bedrijven hebben in totaal al 90 miljoen dollar betaald. Ondertussen is dit patent verlopen en werd de ongeldigheid van dit patent aangetoond.

</doc>
