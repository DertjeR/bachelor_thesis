<doc id="32741" url="https://nl.wikipedia.org/wiki?curid=32741" title="Beringen (Limburg)">
Beringen (Limburg)

Beringen (Limburgs: "Berringe") is een Belgische stad en hoofdplaats van het kanton Beringen. Met ruim 48.000 inwoners vormt deze voormalige mijngemeente, na Hasselt en Genk, de derde grootste gemeente in de provincie Limburg. Het inwoneraantal blijft drie decennia na de mijnsluiting groeien en de stad vormt een industrieel centrum in het westen van Limburg.
Toponymie.
Beringen werd voor het eerst vermeld in 1120, als "Ber-ing", ofwel de woonplaats (inga-heim) van ene Bero. Met een beer, zoals die op latere het wapen van Beringen is te vinden, heeft de naam niets te maken.
Geschiedenis.
Prehistorie.
Tijdens graafwerkzaamheden in oktober 1995 werd te Beringen een Keltische goudschat gevonden; men vond er een "torque" (halsring), twee fragmenten van "torques", een halve armband en 25 munten, alle van massief goud. Onderzoek wees uit dat de munten zogenaamde 'regenboogschoteltjes' waren. De datering van dergelijke muntjes, overigens zonder opdruk, is ongeveer 90 v.Chr.. Opmerkelijk is dat vrijwel identieke "torques" zijn gevonden in Niederzier (bij Düren in de Duitse Eifel) in 1978. Mogelijk is in beide gevallen dezelfde goudsmid aan het werk geweest.
Middeleeuwen.
Beringen was een allodiale heerlijkheid, die ingevolge giften van de heilige Adalardus (Huise, 751 - Corbie, 2 januari 827), abt van Corbie, kleinzoon van Karel Martel, neef en vertrouweling van Karel de Grote, omstreeks het einde van de achtste eeuw eigendom was van deze abdij. De "dekenale" kerk van Beringen is gewijd aan Sint-Pietersbanden, Petrus is ook de patroonheilige van de Abdij van Corbie.
Vermoedelijk vanaf ongeveer 1030 had de graaf van Loon de voogdij over de heerlijkheid. Beringen was een van de Goede Steden van het graafschap Loon, dat in 1366 geannexeerd werd door het prinsbisdom Luik. Reeds in 1239 ontving Beringen de stadsrechten door een vrijheidskeure, verleend door graaf Arnold IV van Loon en abt Hugo van de Abdij van Corbie.
Beringen was omringd met wallen en grachten, waarin zich drie stadspoorten bevonden. Rond de stad waren acht motten, noodtorens omringd door een gracht. Begin 19e eeuw werd de stadsomwalling van Beringen gesloopt.
Ondanks de versterkingen liet de verdediging van de stad te wensen over. Meermalen werd de stad geplunderd. In 1467 kreeg Antoon van Bourgondië tijdens een strafexpeditie Beringen op de knieën. Tijdens de godsdienstoorlogen werd Beringen in 1584 door een brand vernield. En in 1654 werd Beringen door Lotharingse troepen afgeperst, geplunderd en vernietigd "tot er maar drie bakhuysekens overbleven".
Twee burgemeesters, een voor de stad en een voor het buitengebied (de buitingen), stonden aan het hoofd van de gemeente. Ze werden bijgestaan door zeven "raadslieden", drie voor "de stad" en vier voor "de buiting". Het grondgebied bestond uit drie "heyrwagens": "die stadt, den heyrwaghen van Pael en den heyrwaghen van Tervaent".
De parochie Beringen strekt zich aanvankelijk ook uit over het grondgebied van Paal en Heusden. Even voor 1400 werd Heusden echter een afzonderlijke parochie. In 1708, na heel wat strubbelingen, was ook Paal zover.
Beringen lag op een knooppunt van handelswegen: Brussel-Düsseldorf, Diest-Venlo en Antwerpen-Keulen. De laatste afstand werd in drie dagen overbrugd, waarbij in Beringen een rustplaats was. Daarvan getuigen nog een aantal herbergen in het centrum van Beringen, waaronder het voormalige 17e-eeuwse Hotel de Kroon, aan de Brugstraat.
Tweede Wereldoorlog.
De gemeente werd rond 16 mei 1940 bezet door het Duitse leger en bevrijd op 11 september 1944.
Weerstand.
Een aantal burgers namen deel aan het gewapend verzet. Minstens vijftien weerstanders werden naar het "Auffanglager" van Breendonk gedeporteerd. In de deelgemeente Beverlo werden op 6 September 1944 twee weerstanders vermoord door leden van de Vlaamse SS brigade Langemarck.
Geografie.
Deelgemeenten en woonkernen.
De stad Beringen bestaat uit vier deelgemeenten die zelf nog een aantal woonkernen of gehuchten hebben.
De woonkern Beringen-Mijn ontstond na de Eerste Wereldoorlog rond de mijn, ten noorden van het stadscentrum van Beringen, overwegend in de deelgemeente Koersel met een stukje Beverlo en in het westen ook wat van Beringen en Paal.
Nabijgelegen kernen.
Beringen-Mijn, Paal, Lummen, Eversel, Koersel, Oostham
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De stad Beringen ligt in het kieskanton Beringen (dewelke hetzelfde is als het provinciedistrict Beringen), het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013 - 2018.
In de aanloop naar de verkiezingen van 2012 werd bekend dat het Vlaams Belang niet onder de eigen naam opkwam, maar met een verruimingslijst onder de naam ‘Veilig Beringen, Lokale Dorpen’ (VBLD). Onder andere Rudy Heyligen (ex-LDD) kwam de lijst versterken. Burgemeester is Maurice Webers (sp.a) hij leidt een bestuurscoalitie van sp.a en CD&amp;V. Voorts bestaat het schepencollege uit Anne Wouters-Cuypers, Patrick Witters, Jean Vanhees, Thomas Vints (allen CD&amp;V), Gilbert Lambrechts, Duygu Akdemir en Dave Schops (allen sp.a). OCMW-voorzitster is Hilal Yalçin (CD&amp;V). In december 2015 werd bekend dat Bert Schoofs het Vlaams Belang verliet, wel bleef hij lid van de lokale VBLD.
Legislatuur 2019 - 2024.
In de aanloop naar de verkiezingen van 2018 werd bekend dat een nieuwe lokale beweging zich zou mengen in de verkiezingsstrijd onder de naam VOLUIT. Deze beweging werd gevormd door enkele leden van de lokale afdeling van Open VLD (o.a. An Moons, Jan Vanhamel, Tom Mentens) en VBLD (Bert Schoofs en Rudy Heyligen). Het merendeel van de aangesloten leden waren echter onafhankelijken (Tijs Lemmens, Marieke Meelberghs, Gosha Rosinska-Peeters, Guy Kenens &amp; Hilaire Poels). Er werd een coalitie gevormd tussen CD&amp;V, N-VA en VOLUIT. Naast Thomas Vints (CD&amp;V) als burgemeester werden volgende schepenen aangeduid: Patrick Witters, Hilal Yalçin, Jean Vanhees (allen CD&amp;V), Werner Janssen, Jessie De Weyer (beide N-VA), An Moons en Tijs Lemmens (beide VOLUIT). Bert Schoofs (VOLUIT) werd voor de eerste twee jaar aangeduid als voorzitter van de gemeenteraad. Wouter Vandermeeren (N-VA) heeft de fakkel overgenomen als gemeenteraadsvoorzitter op 1 januari 2021.
Cultuur.
Wapenschild.
Naast het bezit van de stadsrechten heeft Beringen al sinds lange tijd een eigen wapenschild. De tien horizontale dwarsbalken in de kleuren 'goud en keel' duiden op de afhankelijkheid van het graafschap Loon. De geringde rechtopstaande bruine beer op een zilveren achtergrond is eigenlijk het wapenschild van de stad. De geringde beer werd reeds voor 1362 verheven tot officieel wapen van de stad Beringen.
Dialecten.
De dialecten gesproken in Beringen behoren allen tot het West-Limburgs doch niet tot dezelfde onderverdeling. Beringen, Beverlo, Korspel, Paal en Tervant (en buiten Beringen Heppen en Eversel) behoren tot de onderverdeling "Beringerlands" binnen het West-Limburgs. Koersel en Stal behoren tot de onderverdeling "Demerkempens" (met o.a. Heusden, Lummen, Hechtel...) binnen het West-Limburgs. Voor de Uerdingerlijn, de oppositie "ich, mich, och/oech, ooch" vs. "ik, mij/mae, u, ok" (varianten) is de ligging van de Beringerlandse dialecten (en van alle dialecten die oostelijker en zuidelijker liggen) duidelijk aan de Limburgse kant. Voor de Getelijn en de betoningslijn liggen Koersel en Stal aan de Limburgse kant maar de rest van Beringen doet te pas en te onpas mee met Limburg of met Brabant en dit in verschillende verhoudingen per plaats. Koersel en Stal liggen duidelijk aan de Limburgse kant van zowel de Uerdinger-, Gete- als betoningslijn. Beringen, Beverlo, Korspel, Paal en Tervant (en ook buiten Beringen, Heppen en Eversel) liggen duidelijk aan de Limburgse kant van de Uerdingerlijn, maar doen voor de Getelijn te pas en te onpas in wisselende verhoudingen per plaats mee met Limburg of met Brabant. Wat de betoningslijn betreft (oppositie stoottoon-sleeptoon) dient gezegd te worden dat hoewel dit verschijnsel niet meer systematisch voorkomt in de Beringerlandse dialecten, er wel duidelijk sporen zijn die erop wijzen dat dit ooit wel het geval was (dit is ook zo voor een groot deel van het Getelandse dialectgebied).
Evenementen.
Beringen telt een aantal muzikale evenementen zoals Paal Op Stelten met drie dagen muziek van bekende muzikanten in het centrum van Paal.
Ook vinden er enkele tentfuiven van jeugdverenigingen plaats zoals Mystery Party, Stal Davert, Groes Party en Powell Party. Jaarlijks organiseert Jeugdhuis Club 9 samen met de dorpscinema TheRoxyTheatre uit Koersel het filmfestival Drive-In Movie. Ten slotte zijn er de Midzomerdagen, de Halfoogstfeesten, de Mijnhappening, Summer Evening, Koersel Kerst en kleine kermissen in de woonkernen.
Media.
Beringen heeft een lokale radiozender, Radio Benelux die over het gehele grondgebied te beluisteren valt.
Mobiliteit.
Bus.
In Beverlo en Beringen-Centrum liggen de spoorweghalte Beringen en spoorweghalte Beverlo en is er een stelplaats van De Lijn In Beverlo. in Beringen-Centrum ligt een busstation waar alle lijnen samenkomen. Volgende buslijnen rijden door Beringen:
De snelbus naar en van Brussel (lijn 179) stopt alleen in Paal(Zwanenbergstraat of Paal-Dorp) en Beringen (Kasteletsingel of Busstation Perron 1).
Trein.
Aanvankelijk waren er drie stations in Beringen. Twee voor passagiers Station Beringen en Station Beverlo en een voor passagiers en goederen station Beringen-Mijn. Deze stations liggen allemaal langs spoorlijn 15 Antwerpen-Hasselt. Dat van Beringen-Mijn was eveneens het eindpunt van spoorlijn 17 die Diest verbond met Beringen-Mijn. Het station in Beringen-Centrum werd gesloten in 1984. Dat van Beringen-Mijn werd gesloten voor passagiers in 1986 en voor goederen in 1992.
Voor de provincie Limburg is het Spartacusplan ontwikkeld om de mobiliteit te verbreden. Dat plan voorziet de bouw van een tweede nieuw spoorwegstation in Beringen, op de plaats waar het vroegere station bij Beringen-Centrum gelegen was. Het station in Beverlo wordt volgens de plannen behouden.
Beringen wordt een belangrijk knooppunt in dit netwerk. De stad wordt samen met Hasselt, Neerpelt en Tongeren een van de vier belangrijke overstappunten voor trein en bus. De Lijn voorziet dat aan het nieuwe te bouwen station negen verschillende buslijnen langskomen.
Wegen.
Belangrijke hoofdwegen:
In Beringen is er een afrit van de E313 autosnelweg, namelijk afrit 26 "Beringen" in deelgemeente Paal. Beringen kan ook bereikt worden via afrit 25a "Tessenderlo" en langs de E314 via afrit 28 "Zolder" en via afrit 26 "Lummen".
Er is al jaren discussie over het verlengen van de N73 tot aan de E313 in Ham. De weg loopt nu van Kinrooi tot in Heppen en zou verder moeten verlengd worden tot aan afrit 25a van de E313. De gemeente Ham en de stad Beringen zijn hier al lang vragende partij voor. Ham om het verkeer uit het centrum te houden en Beringen om de zéér drukke Paalsesteenweg (N29 Beringen-Diest-Charleroi via E313 afrit 26"Beringen") te ontlasten van de dagelijkse lange files tussen Paal en Beringen. Er werd al meerdere keren een negatief rapport afgeleverd door milieuorganisaties.
Economie.
Het mijnverleden.
De stad Beringen is onlosmakelijk verbonden met haar mijnverleden en het Kempens steenkoolbekken. De voormalige steenkoolmijn van Beringen behoorde tot de N.V. Kempense Steenkoolmijnen. De site die op het grondgebied van Koersel staat wordt beschouwd als de toeristische en culturele toegangspoort tot de mijnstreek. Dit door het waardevolle mijnerfgoed dat nergens anders in Limburg zo compact en tegelijk zo uitgebreid bewaard gebleven is. De mijnsite in Koersel is de grootste site die nog in zo'n goede staat is in heel Europa. Het geheel van mijngebouwen, de mijncité en de mijnterrils vormt vandaag de grootste industrieel-archeologische site in Vlaanderen. Daarom dat ook het Vlaams Mijnmuseum hier is gevestigd. Het stadsbestuur ijverde ervoor om de site te laten uitgroeien tot een Vlaams cultuurtoeristisch attractiepunt onder de noemer be-MINE.
Medio juli 2007 werd de mijnsite als Belgisch ankerpunt gekozen door het ERIH (European Route of Industrial Heritage) of de "Europese route van het industrieel erfgoed" die de belangwekkendste standplaatsen van het Europese industrieel erfgoed verzamelt. De mijnsite heeft het kwaliteitslabel volgens het ERIH te danken aan "de sterkte en het uniek karakter van de site en de overweldigende authenticiteit van haar gebouwencomplex". Hierdoor ontstonden nieuwe mogelijkheden voor opwaardering en zorg voor het volledige mijnerfgoed.
Economische groeipool.
De gemeente telt twee industrieterreinen (Ravenshout, Beringen-Zuid) en vier ambachtelijke zones (Ravenshout KMO, Beringen-Noord, Beverlo en de Mijnterreinen). Na de mijnsluiting kwamen in Beringen tal van nieuwe sectoren tot ontwikkeling, zoals de chemie en de kunststoffensector, metaalbewerking en industriële drukkerijen. Opmerkelijk is ook de evolutie in de dienstensector. Transport en distributie, communicatie en diensten aan bedrijven zijn nieuwe sectoren die in Beringen de jongste jaren tot ontwikkeling kwamen. In de gemeente is een diversiteit aan bedrijven gevestigd, zowel uit de profit als non profit sector, zowel grote multinationale als kleine en middelgrote bedrijven. Het bedrijventerrein Ravenshout ligt volledig op het grondgebied van de deelgemeente Paal en loopt nog verder in Tessenderlo en een klein gedeelte van Ham. Het is het 2e grootste industrieterrein van Limburg en een zogenaamd industrieterrein van nationaal belang. De groei is mogelijk door haar ligging langs het Albertkanaal, de E313 autosnelweg en dicht bij de E314. Het industrieterrein is bereikbaar langs afrit 25a "Tessenderlo" en afrit 26 "Paal-Beringen".
Daarnaast maakt Beringen deel uit van het Economisch Netwerk Albertkanaal.
Winkelen.
Beringen telt vijf verschillende handelskernen. Beringen centrum telt de meeste winkels, gevolgd door Beringen-Mijn, waar het aanbod vooral multicultureel is. Ook Paal, Koersel en Beverlo hebben een lokaal aanbod aan winkels. Op de voormalige mijnsite ligt het retailpark Be-Mine Boulevard met twaalf grootschalige ketenwinkels. Ook aan de afrit van de autosnelweg ligt een klein retailpark met Vatana als grootste trekker.
Wekelijkse markten:
Onderwijs.
Basisonderwijs en secundair onderwijs.
In Beringen zijn ongeveer 26 basis en secundaire scholen.
Er zijn een negental vrije lagere scholen (met verschillende vestigingen), twee stedelijke basisscholen, drie scholen van de Vlaamse Gemeenschap. Ook is er een Freinetschool met zijn aparte onderwijsmethode.
De vrije basisscholen zijn gegroepeerd in scholengemeenschap Pit, deze worden bestuurd door schoolbestuur KOBeL vzw (Katholiek Onderwijs Beringen en Lummen vzw)
In het secundair onderwijs zijn er twee middenscholen (1e en 2e jaar) in Paal en Beringen-Centrum. Daar worden al de richtingen aangeboden. Na die twee jaar dient men te kiezen: ASO wordt aangeboden in het Sint-Jozefscollege, TSO en BSO wordt aangeboden in het Sint-Lutgartinstituut en het Vrij Technisch Instituut (VTI).
De vrije secundaire scholen zijn gegroepeerd in scholengemeenschap Spectrumcollege, deze worden bestuurd door schoolbestuur KOBeL vzw (Katholiek Onderwijs Beringen en Lummen vzw)
Buitengewoon onderwijs.
In Beringen zijn er twee scholen voor het buitengewoon onderwijs. De Brug Beringen verzorgt het buitengewoon lager onderwijs (BLO) en VIBO Sint-Barbara geeft buitengewoon secundair onderwijs (BuSO). Beiden vallen onder het schoolbestuur KOBeL vzw (Katholiek Onderwijs Beringen en Lummen vzw)
Overige onderwijsinstellingen.
In Beringen is er een Stedelijke Academie voor Muziek, Woord en Dans. Deze biedt lessen aan voor heel de stad Beringen, Houthalen-Helchteren, Heusden-Zolder, Leopoldsburg en Lummen.
Daarnaast is er eveneens een Academie voor Beeldende Kunsten.
Voor de volwassenen is er een Centrum voor volwassenenonderwijs (CVO) dat ingericht wordt door het LBC-NVK en een opleidingscentrum van de VDAB. Deze bieden ook lessen aan in de omringende gemeenten.
Sinds september 2006 is de stad Beringen samen met ander partners, gestart met twee ondersteunende projecten.
Verder zijn er nog talrijke andere instanties voor onderwijs en cultuur.
Justitie.
Beringen is tevens een gerechtelijk kanton in het arrondissement Hasselt. Het kanton beschikt dus over een vredegerecht.
Hier is eveneens de politierechtbank van Beringen, die valt onder de bevoegdheid van de rechtbank van Hasselt, gevestigd. Deze is een van de zes politierechtbanken van Limburg. De kantons Beringen en Lommel-Neerpelt vallen onder de bevoegdheid van de Beringse politierechtbank.
Bekende personen.
In Beringen werden een aantal beroemde personen geboren. Zo was "Ludovicus Sanctus" (1304-1361), alias Lodewijk Heyligen, "magister musicae" aan het "pauselijk hof" te Avignon en sloot er een hechte vriendschap met Petrarca.
Hendrik van Caelen (1582-1653), beter bekend als onder zijn geleerde naam "Calenus", was censor van het aartsbisdom Mechelen. In deze functie verleende hij de kerkelijke goedkeuring aan het boek: "Augustinus, sive doctrina Sti. Augustini" van de Ieperse bisschop Cornelius Jansenius. Dit boek vormde de grondslag van het jansenisme, dat later door de kerkelijke autoriteiten bestreden zou worden.
Kanunnik Willem Pelsers richtte rond 1700 het Gemeentecollege van Beringen op. Als primus aan de Katholieke Universiteit Leuven was hij "ad maiora natus" "('voor hogere dingen geboren')". Hij werd officiaal van de aartsbisschop van Kamerijk, Fénelon, wiens pedagogische belangstelling en ijver hij deelde.
Beringen is ook de geboorteplaats van August Cuppens, bekend "priester-dichter" en epigoon van Guido Gezelle.
Andere bekende personen zijn:

</doc>
<doc id="32742" url="https://nl.wikipedia.org/wiki?curid=32742" title="Bilzen">
Bilzen

Bilzen is een stad en gemeente in Belgisch Limburg gelegen ongeveer halverwege tussen Hasselt en Maastricht. De stad is de hoofdplaats van het kieskanton en het gerechtelijk kanton Bilzen en telt ruim 32.000 inwoners in 13 deelgemeenten, waarvan ongeveer een derde in Bilzen zelf woont. De stad ligt op de grens van de Limburgse Kempen en Haspengouw. Op 1 januari 2025 gaat Bilzen op in de nieuwe fusiegemeente Bilzen-Hoeselt.
Toponymie.
Bilzen werd voor het eerst vermeld in 950 als "Beila", in 1096 als "Belisia". Dit zou verwijzen naar de Keltische godheid Belenos of afstammen van het Keltische "Belisa", dat "helder water" betekent. Ook werd wel de naam "Beukenbilzen" gebruikt, zoals "Bucholtbilsen" in 1239, dit ter onderscheid van "Eikenbilzen" (Eigenbilzen).
Geschiedenis.
In de Romeinse periode bestond Bilzen als een kleine nederzetting langs de heerbaan Tongeren - Nijmegen. Archeologische vondsten uit de prehistorie en de Romeinse tijd bevestigen de vroege bewoning van deze streek.
Vermoedelijk begon de vroegmiddeleeuwse ontwikkeling van de plaats met de stichting van de Abdij van Munsterbilzen begin 8e eeuw. Bilzen zou dan zijn ontstaan uit een villa (Bilisia) van de Pepiniden, die een centrum in Munsterbilzen hadden. Vanaf de vroege middeleeuwen vestigden Frankische kolonisten zich op de steile Borreberg. In de 11de eeuw zou hier een houten vesting gestaan hebben.
De versterkte nederzetting ontwikkelde zich, dankzij de ligging aan de Demer, tot een klein handelscentrum. Dit werd door graaf Lodewijk I van Loon (einde 12e eeuw) ingepalmd in ruil voor privileges en als bruidsschat geschonken aan diens dochter Geertruid, die huwde met Albert II van Moha. Of ook de stadsrechten bij deze privileges behoorden is niet duidelijk. Wel is het zeker dat Bilzen midden 13e eeuw als stad werd erkend.
In 1251 kreeg het de stadstitel van het Graafschap Loon, waar het ook de gele en rode kleuren in het wapenschild aan overhoudt. Langs de Demer werd een Begijnhof gesticht. In 1366 kwam het graafschap onder het bewind van de prins-bisschop van Luik en kreeg Bilzen het statuut van Goede Stad. De naam Bouchoultbilzen (Beukenbilzen, naar de drie beuken die aangeplant waren op het marktplein) onderscheidt de stad van zijn buren Munsterbilzen en Eigenbilzen. Ondertussen was de stad ook volledig omwald. De Zusters Franciscanessen bouwden er in de 15de eeuw een klooster, Onze-Lieve-Vrouw ter Engelen genaamd, hetwelk in 1836 door de Zusters van het Heilig Graf werd betrokken.
Tijdens de Luikse successiestrijd tussen Willem van der Marck en Johan van Horne in 1483 werd de stad nagenoeg helemaal verwoest en ontmanteld door de troepen van Keizer Maximiliaan I. In 1506 werd de stad herbouwd, maar in 1576 werd Bilzen geplunderd door de, uit Maastricht verjaagde, Duitse troepen. Vanaf 1623 heerste een pestepidemie. In 1636 waren het de Kroatische troepen van Jan van Weert die de stad in de as legden. Toen brak ook weer een pestepidemie uit. Dan waren het, in 1654, weer Lotharingse troepen die de stad plunderden, en in 1673 waren het Franse troepen. In 1678 vertrokken de Fransen weer, waarbij een deel van de stad afbrandde. In 1692 volgde plundering door Franse dragonders. Ook de Oostenrijkse Successieoorlog leidde tot plunderingen door troepen van beide partijen, zoals in 1747. Dit alles had te maken met de nabijheid van de vesting Maastricht. De talloze inkwartieringen van vreemde troepen hielden economische heropleving tegen. Na de Franse annexatie van het prinsbisdom Luik in 1795 werd Bilzen kantonhoofdplaats.
In 1839 werd de eerste grote verbindingsweg aangelegd, en wel van Bilzen naar Tongeren, in 1851 gevolgd door de steenweg op Hasselt. In 1856 kwam de spoorlijn van Hasselt naar Maastricht tot stand, en in 1863 ook de lijn van Hasselt naar Luik. Toen kreeg Bilzen een station. In 1876 werd ook een steenweg op Munsterbilzen voltooid, terwijl in 1932 een spoorlijn werd doorgetrokken naar de steenkoolmijn van Winterslag.
In 1880 kwam een hospitaal tot stand, dat door de Zusters van Barmhartigheid uit Ronse werd geleid. Dit werd het "Sint-Martinusziekenhuis". Sinds 1991 is dit het "Medisch Centrum Bilzen".
In 1870 werd Rijkhoven afgescheiden van Bilzen.
Tweede Wereldoorlog.
De gemeente werd op 15 mei 1940 bezet door het Duitse leger en bevrijd op 6 september 1944.
Tijdens de Tweede Wereldoorlog was er zeer veel collaboratie in Bilzen, en de stad kreeg de bijnaam "Klein Berlijn". Andere burgers namen deel aan het gewapend verzet. Minstens twee weerstanders werden naar het "Auffanglager" van Breendonk gedeporteerd. In de deelgemeente Hees staat een ereperk op de gemeentelijke begraafplaats.
Fusie.
Vanaf 1 januari 2025 zal Bilzen samen met Hoeselt opgaan in de nieuwe fusiegemeente Bilzen-Hoeselt.
Geografie.
Geografische ligging.
Bilzen ligt net op de grens van de Kempen met Haspengouw. Het stadscentrum, Beverst en delen van Rijkhoven zijn gelegen in de Demervallei. Ten zuidoosten van de Demer heeft het landschap een typisch Haspengouws glooiend uitzicht. Bilzen grenst in het westen aan Hoeselt, in het noordwesten aan Diepenbeek, in het noorden aan Genk en Zutendaal, in het oosten aan Lanaken, in het zuiden aan Riemst en in het zuidwesten aan Tongeren.
Kernen.
Tijdens de fusie van Belgische gemeenten in 1977 fuseerde Bilzen met de gemeenten Beverst, Munsterbilzen, Eigenbilzen, Spouwen (een fusie van Grote-Spouwen, Kleine-Spouwen en Rijkhoven), Hees, Hoelbeek, Rosmeer, Waltwilder, Martenslinde en Mopertingen die allen deelgemeenten werden.
Andere kernen.
Op het grondgebied van Beverst ligt nog het gehucht Schoonbeek, gescheiden van het centrum van Beverst door de Demer.
Nabijgelegen kernen.
Hoeselt
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Bilzen ligt in het kieskanton Bilzen en het provinciedistrict Tongeren, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2001-2006.
Na de breuk binnen de Volksunie, ging een deel van de partij verder onder de naam 'NIEUW', de groep rond Johan Sauwens. De overige ex-Volksunie'ers hergroepeerden zich onder de naam DEMO. Na de verkiezingen werd er een bestuursmeerderheid gesloten tussen NIEUW en de SP. In oktober 2001 verlieten Vijf NIEUW-mandatarissen de partij en trokken naar VLD, waaronder schepen Bruno Steegen. Na het Sint-Maartensfondsschandaal rond burgemeester Johan Sauwens, wou SP echter niet langer met Sauwens als burgemeester besturen. De coalitie werd opengebroken en de socialisten werden vervangen door de christendemocraten van de CD&amp;V. Na de overstap van Sauwens naar de CD&amp;V, voltrok er zich bij de etnisch-nationalisten een nieuwe breuk en ging een deel over naar de N-VA.
Legislatuur 2007-2012.
Bij de verkiezingen van 2006 besloten sp.a, Groen! en DEMO13 de krachten te bundelen met de kartellijst PRO-Bilzen. Ook CD&amp;V en NiEUW (de partij van Johan Sauwens) trokken als kartel naar de kiezer. Burgemeester was Johan Sauwens. Hij leidde een coalitie van CD&amp;V-NIEUW en PRO-Bilzen.
Legislatuur 2013-2018.
Lijsttrekkers waren Guy Swennen (PRO-Bilzen), Frieda Brepoels (N-VA), Johan Sauwens (CD&amp;V-NIEUW), Bruno Steegen (Open Vld) en Annick Ponthier (Vlaams Belang). Opvallend daarbij is dat drie lijsttrekkers (met name Brepoels, Steegen en Sauwens) Volksunie-roots hebben. Burgemeester is Frieda Brepoels (N-VA). Zij leidt een coalitie bestaande uit N-VA, Pro Bilzen en Open Vld. Samen vormen ze de meerderheid met 20 op 31 zetels.
Natuur en landschap.
Bilzen is gelegen in vochtig-Haspengouw in de vallei van de bovenloop van de Demer op een hoogte van ongeveer 50 meter, naar het westen aflopend tot 40 meter. De oostelijke oever is vrij steil (Borreberg, Katteberg) en loopt op tot 88 meter hoogte. De belangrijkste natuur- en recreatiegebieden zijn Park Haffmans en daarop aansluitend de Katteberg. In de stad zijn nog de parken Goed Petry en Goed Claes te vinden.
Cultuur.
Evenementen en uitgaansleven.
Bilzen stond vroeger bekend voor zijn muziekfestival Jazz Bilzen, het belangrijkste rockfestival van België in de jaren 60 en 70 voor de opkomst van Torhout-Werchter (het huidige Rock Werchter).
Bilzen heeft een levendig uitgaansleven. Rondom de markt bevinden zich tal van cafés, maar de jeugd is vooral te vinden in de nabijgelegen Brugstraat. De vele cafés daar sluiten pas in de vroege uurtjes hun deuren. Sinds 2004 is er een sluitingsuur van kracht: om 6u 's morgens moeten de klanten buiten en de deuren op slot.
Jaarlijks terugkerende evenementen zijn o.a.:
Het hele jaar door vinden er ook diverse activiteiten en evenementen plaats in CC De Kimpel en in de landcommanderij Alden Biesen.
Media.
Media in de gemeente Bilzen zijn onder andere Weekblad de Demer en het magazine "13", vernoemd naar het aantal deelgemeenten van Bilzen.
Bilzen heeft ook een eigen radio: BOO
Mobiliteit.
Bilzen is goed bereikbaar door haar ligging langs de autosnelweg E313, het Albertkanaal, en de spoorlijn tussen Hasselt en Luik.
Economie.
Bilzen maakt deel uit van het Economisch Netwerk Albertkanaal.

</doc>
<doc id="32743" url="https://nl.wikipedia.org/wiki?curid=32743" title="Das &amp; Boom">
Das &amp; Boom

Das &amp; Boom was van 1981 tot 2006 een vereniging en is sinds 2007 een stichting voor natuurbescherming in Nederland, in het bijzonder ten behoeve van de das. Begin 2011 werd de vereniging heropgericht.
De doelstelling van de vereniging was vooral om marterachtigen, met de das als voorbeeld, en hun leefgebieden te beschermen. Als kleine vereniging had Das &amp; Boom de handen vol aan deze doelstelling. Doordat de overheden gemaakte afspraken niet altijd nakwamen, zocht men regelmatig mediabelangstelling en stapte vaak naar de rechtbank. De doelstelling werd later verruimd, zodat andere dieren en hun leefgebied er ook onder vielen.
Das &amp; Boom was het geesteskind van voorzitter Jaap Dirkmaat. Hij was goed in het bespelen van de media en vormde het gezicht van de vereniging, die op haar hoogtepunt ruim 9000 leden telde. 
Als reden waarom juist voor de das als icoon was gekozen, verklaarde Dirkmaat in 2000 voor een groep studenten: "Als je tegen de overheid zegt dat de ooievaar uitsterft, dan geven ze de schuld aan alle landen tussen hier en Afrika, waar de vogel overwintert. De das blijft in Nederland en dus daar kunnen ze niet om hem heen. Bovendien leent zijn kop zich bijzonder goed voor een logo".
De korenwolf.
Landelijke bekendheid kreeg Das &amp; Boom vooral door de actie voor het behoud van de gewone hamster (vaak "korenwolf" genoemd) die in Nederland alleen in Zuid-Limburg voorkomt. Verschillende activiteiten veroorzaakten dat de korenwolf vrijwel uit het Limburgse landschap was verdwenen. Na een actie van de vereniging faciliteerde de overheid een succesvol fokprogramma dat door diergaarde Blijdorp in Rotterdam en de vereniging ter hand werd genomen.
Van de toegezegde elf reservaten in Zuid-Limburg, zijn er in 2006 inmiddels zes leefgebieden volledig gerealiseerd. In het bezoekerscentrum van Das &amp; Boom in Beek (bij Nijmegen), worden dassen en andere marterachtigen opgevangen. Men wil zich ook bezighouden met informatie over hazelmuizen, boomkikkers, egels en planten.
Door de acties van Dirkmaat, die vele juridische zaken aanspande tegen overheid en bedrijven in vooral Limburg, werd Europese milieuregelgeving versneld doorgevoerd in Nederland. De vossenspecialist Jaap Mulder verklaarde dat wetenschappelijk onderzoek door Dirkmaat werd gedwarsboomd, daar die vond dat wetenschappers alles 'grijs' maken en hijzelf als actiegroep 'zwart-witte' tegenstelling wilde verdedigen en dat de actiegroep meer politieke dan biologische kennis had.
Opheffing van de vereniging.
Op 8 december 2006 maakte de vereniging bekend dat Das &amp; Boom per 11 december zou worden opgeheven. De vereniging heeft daarmee 25 jaar bestaan. Dirkmaat heeft in plaats daarvan de Vereniging Nederlands Cultuurlandschap (VNC) opgericht, die zich vooral richt op het herstellen van het cultuurlandschap.
Erkenning.
Das en Boom werd driemaal onderscheiden:
Oprichting van de stichting Das &amp; Boom.
Op 17 juni 2007 werd de stichting Das &amp; Boom Opvang en Advies opgericht, dat onderdeel vormt van het VNC. Deze stichting heeft als doelstelling een coördinerende en adviserende rol te spelen rond alle interacties tussen mens en das met het doel het welzijn van de das te bewaken of waar mogelijk te bevorderen. De stichting neemt ook nog steeds hulpbehoevende dassen op en houdt steekproefsgewijs de dassenstand in de gaten en controleert dassenvoorzieningen. Actievoering wordt niet langer ondernomen, maar waar de stichting denkt dat dassen planologisch in de knel kunnen komen, worden wel adviezen gegeven.

</doc>
<doc id="32744" url="https://nl.wikipedia.org/wiki?curid=32744" title="Bocholt (België)">
Bocholt (België)

Bocholt (Limburgs: "Bogget") is een gemeente in de provincie Belgisch-Limburg. Het is tevens de naam voor de centrumgemeente die daarnaast ook Kaulille en Reppel omvat. Bocholt zelf telt 8.000 inwoners, en 14.000 inwoners met haar deelgemeenten.
Toponymie.
Bocholt werd voor het eerst schriftelijk vermeld in 1162 als "Bucolt" oftewel "het beuk(en)hout". Dit moet gelezen worden als "het dorp bij het beukenbos". Soortgelijke plaatsnamen zijn ook bewaard gebleven als Boekhout bij Sint-Truiden, Boechout bij Antwerpen, Bocholtz bij Heerlen, en elders.
Geschiedenis.
De dorpskern is een samensmelting van drie historische gehuchten: Bocholt, Lechten en Bovenkreyel. Eromheen liggen nog zes andere buurten. Ten noorden liggen Veldhoven en Lozen. Aan de grens met Kaulille liggen op Goolder en de Hees. In de richting van Weert passeert men Kreyel en Neerkreyel.
Bocholt ontstond in het gebied "Britte" (zie Bree). In Beek en Lozen beschikte de abdij van Thorn over diverse landerijen en rechten. Andere gedeelten van "Britte" stonden echter onder invloed van de voogd, de graaf van Loon. Naarmate de bevolking toenam, ontstonden er nieuwe woonkernen in "Britte". Op initiatief van de graaf werden de woonkernen ten noorden van de Abeek voorzien van een centraal gelegen kapel, de latere Sint-Laurenskerk. Zij bediende de nieuwe parochie Bocholt. In de loop van de 12e eeuw volgde de oprichting van een schepenbank.
Omstreeks 1200 werden de Loonse rechten in leen gegeven aan een adellijke familie. Dit was het begin van de heerlijkheid Bocholt. Het plaatselijke leenhof was de versterkte hoeve "de Damburg". Een ander belangrijk landgoed was de hoeve van de familie "van den Steen", in de volksmond bekend als "de Winning". Dit was ook het geboortehuis van Cornelius a Lapide (1567–1637), een in Europa bekende kerkgeleerde die doceerde aan het College in Rome. Hoeve "de Winning" werd gesloopt omstreeks 1950. Op het Bocholter traject van de Abeek lagen vier watermolens, waarvan er nog twee bestaan: de Voorste Luysmolen (tegenwoordig een horecazaak) en de Clootsmolen (privé).
In de periode 1584–1586, aan het begin van de Tachtigjarige Oorlog, kreeg Bocholt te lijden onder doortochten en opeisingen van vreemde troepen. De Damburg werd vernield door troepen onder Peter Ernst I van Mansfeld, en herbouwd in Maaslandse renaissance. In de woelige 17e eeuw wierp de bevolking een boerenschans op, aan het tegenwoordige kruispunt van de Weerterweg en de Voortweg. Tijdens het Franse bewind werd de "Napoleonsdijk" aangelegd. Een tweede Frans project, het "Grand Canal du Nord", werd later voltooid in de vorm van de Zuid-Willemsvaart en de Kempische Vaart (thans het Kanaal Bocholt-Herentals).
Bocholtenaars hebben de bijnaam "Torenkruiers", een verwijzing naar de spraakmakende verplaatsing van de klokkentoren in 1910. In 1933–1935 werd de Zuid-Willemsvaart rechtgetrokken, waardoor het "eiland" ontstond. De afgesneden kanaalarm (het "oud' kanaal") is bewaard gebleven, behalve op het traject van de Hamonterweg. Om de Duitse inval van 1940 te vertragen, dynamiteerde het Belgische leger alle kanaalbruggen. Duitse legervoertuigen konden wel oversteken bij sluis 17 (zie Bree en Bocholt op 10 en 11 mei 1940).
Geografie.
Natuur en landschap.
Bocholt en haar deelgemeenten bezitten verschillende natuurgebieden. Hiervan liggen er twee in Bocholt:
Waterlopen.
Alle rivieren beschrijven een stroomrichting van het zuidwesten naar het noordoosten.
Gegraven waterlopen:
Demografie.
Bevolkingsaantallen na de fusie.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Cultuur.
Torenkruiers.
Bocholtenaars hebben de bijnaam "Torenkruiers", een verwijzing naar de verplaatsing van hun klokkentoren. Dit was nodig omdat het kerkgebouw onmogelijk uitbreiding kon krijgen in oostelijke richting. Voor de spraakmakende onderneming werd een beroep gedaan op Henry Weiss, een Amerikaanse ingenieur, en Alberto Morglia, een Italiaanse aannemer. Eerst werd de toren, een gevaarte van 2.600 ton, opgevijzeld totdat hij 2 cm losgekomen was. Vervolgens werd hij gestaag over een rail getrokken. De verplaatsing begon op 28 juli 1910 en was voltooid op 5 augustus. De toren kwam 9,4 meter westelijker te staan. De vrijgekomen ruimte was goed voor twee nieuwe traveeën.
Autozegening.
De kerk van Bocholt bezit een groot beeld van de Heilige Kristoffel uit de 15e eeuw. Traditioneel wordt Kristoffel aanbeden voor een behouden thuiskomst. In Hannuit wordt elk jaar een Kristoffelbedevaart georganiseerd, waarbij de auto's gezegend worden. Dit gebruik werd in 1931 ook ingevoerd te Bocholt, waar tegenwoordig meer dan 1.000 oldtimers en andere voertuigen gezegend worden na de kerkdienst op de laatste zondag van juni.
Jumelage.
In 1952 reed een bus van het katholieke Kolpingkoor uit het Duitse Bocholt naar Noord-Frankrijk. In de buurt van Maaseik zagen ze een wegwijzer naar Bocholt en besloten daar een bezoek aan te brengen. Er ontstond geleidelijk een vriendschapsband tussen beide gemeenten, iets wat kort na de Tweede Wereldoorlog toch vrij uniek was. In 1980 werd de vriendschap geformaliseerd in een verzustering, ondertekend door de toenmalige burgemeesters Berghs en Hochartz.
Beach Party.
Met 10.000 bezoekers is "Bocholt Beach Party" een van de grootste festivals met kunstmatig zandstrand in België. Het vindt plaats in het eerste weekend van augustus.
Politiek.
Structuur.
Bocholt en zijn deelgemeenten behoren tot het kies- en gerechtelijk kanton Bree.

</doc>
<doc id="32745" url="https://nl.wikipedia.org/wiki?curid=32745" title="Bree (stad)">
Bree (stad)

Bree is een stad in de provincie Belgisch-Limburg. Het is tevens de hoofdplaats van een fusiegemeente die Gerdingen, Beek, Opitter en Tongerlo omvat. Samen met haar deelgemeenten omvat Bree ruim 17.000 inwoners.
Toponymie.
De oudste schriftelijke vermelding is "Britte" (1007) maar algemeen wordt aangenomen dat hiermee nog niet gedoeld werd op een nederzetting, maar op een ruimer gebied waartoe ook Beek behoorde. Mogelijk moet "Britte" geïnterpreteerd worden als "het gebied rond de brede Aa", waarbij "Aa" een veel voorkomende waternaam was maar hier waarschijnlijk betrekking had op de Abeek. Bree heeft dan eenzelfde etymologie als bijvoorbeeld Breda en Bredene.
De eerste vermelding van Bree als woonkern stamt uit 1078: "allodium de Brede cum ecclesia": het eigengoed van Bree met de hier gelegen kapel. De toevoeging "eigengoed" hielp om een onderscheid te maken met de Loonse en Thornse gedeelten van "Britte/Brede". Later werd dit onderscheid minder belangrijk en werd het "eigengoed van Bree" kortweg aangeduid als "Bree".
Geschiedenis.
Op het grondgebied van Bree zijn archeologische vondsten gedaan uit het neolithicum, de bronstijd en de hoge middeleeuwen. Ten tijde van Karel de Grote behoorde de streek tot de Maasgouw. In 1007 schonk Notger, de prins-bisschop van Luik, "Britte" aan de abdij van Thorn. Aangenomen wordt dat "Britte" een groter gebied was, dat toen verdeeld werd tussen de abdij (Beek en Lozen) en de toekomstige voogd, de graaf van Loon (Gerdingen). Naarmate de bevolking toenam, ontstonden allodiale ontginningen die georganiseerd werden rond nieuwe kapellen, opgericht door de graaf van Loon. Voorbeelden hiervan zijn Bree en Bocholt. Diverse allodia waaronder Bree werden later weggeschonken aan de Luikse Kerk.
In de loop van de 12e eeuw werden het bestuur en de rechtspraak in het graafschap Loon toevertrouwd aan plaatselijke schepenbanken. De schepenbank van Gerdingen was tevens bevoegd over de kerkelijke voogdijgebieden Beek, Bree en Reppel. Samen vormden ze een bestuurlijke eenheid genaamd "de Vier Crispelen". Later kreeg Bree stadsrechten, mogelijk dankzij Arnold IV van Loon. Een gevolg was dat de schepenbank der "Vier Crispelen" verhuisde naar Bree, en dat ze afwisselend het stadsrecht toepaste (binnen de stadswal) en het grafelijke recht (in de "buitinge"). Gerdingen behield zijn oude schepenbank, maar deze was nog alleen bevoegd voor dit dorp. Toen op Gerdinger grondgebied "de Nieuwstad" ontstond, genoot dit mee van de Breese vrijheden, waardoor de schepenbank in Gerdingen eveneens grafelijk én stadsrecht toepaste.
In 1366 kwam het graafschap Loon in een personele unie met het prinsbisdom Luik. De machtswissel veroorzaakte een opstand tegen Jan van Arkel, waarbij Bree in brand gestoken werd (1376). Ten tijde van de Luikse Oorlogen moesten alle Goede Steden hun versterkingen slopen, en Bree legde een nieuwe omwalling aan in 1503–1510. Belangrijke elementen ervan waren, gezien vanuit het zuidoosten: de "Itterpoort", de "Everaertstoren" of "Grauwe Toren", de "Kloosterpoort", de "Nieuwstadpoort", de "Gerdingerpoort", de "Witte Toren" en de "Ververstoren". Ter hoogte van de Ververstoren kwam een nieuwe doorgang naar "de Malta", omstreeks 1825. Enkele decennia later verdwenen ook de stadsmuur, aarden wal en gracht. Uiteindelijk kwam hierover de Kleine Ring (1951).
Net buiten de stadswal, op de rechteroever van de Boneputterbeek (de tegenwoordige "Pater Lambertusstraat"), lag het klooster "Onze-Lieve-Vrouw ter Riviere". De oprichting gebeurde in 1464, op initiatief van het klooster Catharinadal in Hasselt. Een gebouwtje en de omheiningsmuur zijn de laatste overblijfselen. De abdij van Postel bouwde in Bree zijn voornaamste buitengoed, waarvan het woongedeelte nog bestaat (het Refugiehuis van de Abdij van Postel). Dankzij de laatste wilsbeschikking van Gerard van Huls "alias" Gerardus de Taxis, bevelhebber in de legers van keizer Rudolf II en keizer Matthias, konden de augustijnen in Bree, waar zijn familie langs vaderszijde woonde, het Sint-Michielscollege bouwen. Dit complex huisvest tegenwoordig de stadsdiensten.
Tijdens de Gelderse Oorlogen werd een bestorming door Maarten van Rossum succesvol afgeslagen (1542). Wel viel het platteland ten prooi aan plundering. Oranjes tweede invasie (1572) kwam tweemaal voorbij Bree, en telkens hield Bree de stadspoorten gesloten. Begin 17e eeuw liet het stadsbestuur een nieuwe toren bouwen, de "cruyttoren" of "polvertoren", voor een veilige opslag van buskruit. In het centrum waren bijna alle gebouwen opgetrokken uit hout, waardoor er geregeld grote branden plaatsvonden die volledige straten in de as legden. In 1845 was nog 60% van de huizen opgetrokken in vakwerk.
In 1604 werd de stad belegerd door 6.000 Spanjaarden, aan wie uiteindelijk een schatting betaald werd. Rond deze tijd werden vier schutterijen opgericht, gewijd aan Sint-Michiel, Sint-Catharina (beiden binnen de muren), Sint-Antonius (Panhoven) en Sint-Pieter ('t Hasselt). In 1636 werd een Kroatisch leger onder Jan van Werth afgeslagen. Tussen 1648 en 1654 vertoefden herhaaldelijk Lorreinse troepen in de streek. Tijdens de Hollandse Oorlog werd Bree achtereenvolgens bezet door Willem III van Oranje en Lodewijk XIV van Frankrijk. Een tijdlang moest Bree soldaten van een anti-Franse alliantie onderbrengen. Na de woelige 16e en 17e eeuw keerde de vrede terug in de 18e eeuw.
In de periode 1786–1790 werden talrijke hoeves geviseerd door de Bokkenrijders. In Bree werden een twintigtal vermeende bendeleden terechtgesteld. In de 19e eeuw werd Bree ontsloten door de Zuid-Willemsvaart en de buurtspoorweg Diest–Maaseik. Toch was er amper sprake van industrialisatie, en bleef de economie voornamelijk draaien rond landbouw. Bij de Duitse inval van 1940 werd de toenmalige draaibrug over het kanaal gedynamiteerd en moesten de Duitse troepen een pontonbrug slaan (zie Bree en Bocholt op 10 en 11 mei 1940).
Geografie.
Natuur en landschap.
Ten zuiden van Bree gaat het Kempens Plateau over in de Vlakte van Bocholt. Nabij de gemeentegrens met Opitter wordt deze overgang gemarkeerd door een steilrand die abrupt daalt van 65 m TAW naar minder dan 50 m TAW. Richting Gerdingen wordt de steilrand breder, waardoor het hoogteverschil minder zichtbaar wordt in het landschap. De steilrand loopt boven een natuurlijke breuklijn, de Feldbissbreuk.
Op het grondgebied van Bree stromen drie riviertjes:
Aan de gemeentegrens tussen Bree en Molenbeersel liggen de natuurgebieden 't Hasselterbroek (noordelijk gedeelte) en Urlobroek (zuidelijk gedeelte). In de deelgemeenten liggen bijkomende natuurgebieden.
Deelgemeenten.
Bree bestaat uit de stad en enkele bijhorende historische gehuchten: de Vostert, het Eetseveld, de Panhoven en 't Hasselt. Door gemeentefusies werden hieraan vier dorpen met bijhorende gehuchten toegevoegd.
Demografie.
Bevolkingsaantallen na de fusie.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Economie.
Sinds de verheffing van Bree tot stad (13e eeuw) had Bree een wekelijkse markt waar boeren en handelaars uit de omgeving naartoe kwamen om koopwaar aan de man te brengen. Geoogst graan moest vermalen worden door watermolens in de buurdorpen, totdat de windmolen "Buysmolen" opgericht werd (± 1800, gesloopt in 1946).
In de 18e eeuw kwam beperkte nijverheid op gang, zoals een werkplaats voor porselein die echter niet lang bestaan heeft. In de 19e eeuw ontstond enige industrie, met fabrieken voor de productie van bakstenen, dakpannen, pijpen en sigaren. Toch bleef de economie geconcentreerd rond landbouw. In 1889 begon een coöperatie van boeren met een zuivelfabriek.
In de 20e eeuw ontstonden diverse bedrijven langs "de Malta" en aan de vaartkom van de Zuid-Willemsvaart. Eén ervan is "Lambert &amp; Arnold Geusens" (kortweg "de LAG" genoemd), een fabriek die vroeger landbouwvoertuigen en autobussen bouwde maar zich nu toespitst op de productie van opleggers van tankauto's. Het bestaat sinds 1933 en maakt sinds 2007 deel uit van de Chinese groep CIMC.
Omstreeks 1990 werd op de oostzijde van het kanaal het industriegebied "Kanaal-Noord" ontwikkeld. Hier bevindt zich, onder andere, het voormalige "Noord-Oost Limburgse Konserven" of kortweg "Noliko". Dit groenten verwerkende bedrijf kwam in 2015 in handen van de Greenyard groep. Ook in de deelgemeenten van Bree liggen er bedrijventerreinen, waardoor Bree op vlak van werkgelegenheid een regionale functie vervult.
Cultuur.
Breeënaars hebben twee ludieke spotnamen. De bijnaam "kwaartjeslummels" ontstond na een belangrijke voetbalwedstrijd, waarbij de Breese supporters toekwamen en "kwartjes" (muntjes van 0,25 BEF) bij elkaar moesten zoeken om de inkom te betalen. De bijnaam "stoepluipers" (mensen die graag over het trottoir lopen) heeft te maken met de indruk dat de stadsmensen zich graag vertoonden, in tegenstelling tot de boeren die zich bescheidener gedroegen als ze naar de stad kwamen.
Politiek.
Structuur.
Bree is de hoofdplaats van het kies- en gerechtelijk kanton Bree.
Sport.
De basketbalvereniging van Bree speelde van 1997 tot 2009 in eerste klasse. Hun thuisbasis was het complex Expodroom. In 2010 ging de club, op dat moment onder de benaming Bree BBC, in faling.
Partnersteden.
Bree is verzusterd met vier plaatsen:

</doc>
<doc id="32746" url="https://nl.wikipedia.org/wiki?curid=32746" title="Jaenischgambiet (Spaans)">
Jaenischgambiet (Spaans)

Het Jaenischgambiet, ook wel bekend als Schliemanngambiet, Schliemannverdediging of Schliemann-Jaenischgambiet, is in de opening van een schaakpartij een variant van de Spaanse opening. Het gambiet is ingedeeld bij de open spelen en heeft als ECO-code C63. De beginzetten zijn
Dit gambiet is geanalyseerd door de Russische schakers Carl Jaenisch en Boris Spasski, en werd met succes gespeeld door Marshall. 
De Belgische meester Josef Boey speelde het gambiet dikwijls, ook in het wereldkampioenschap correspondentieschaak en schreef er een boek over.
Hoewel het gambiet later vernoemd werd naar de Duitse schaker Adolf Schliemann (1817–1872), heeft hij dit gambiet niet zo gespeeld. Hij speelde in plaats daarvan het Cordelgambiet, dat er wat op lijkt.
Er bestaat ook een Jaenischgambiet in de Engelse opening.
Hoofdvarianten.
De hoofdvarianten ontstaan na de vierde zet van wit.

</doc>
<doc id="32747" url="https://nl.wikipedia.org/wiki?curid=32747" title="Dilsen-Stokkem">
Dilsen-Stokkem

Dilsen-Stokkem is een stad en gemeente in de Belgische provincie Limburg. De stad telt ruim 21.000 inwoners. Dilsen-Stokkem ligt in het oosten van de provincie, tegen de Nederlandse grens, die wordt gevormd door de rivier de Maas. Het stadhuis staat in de centrale kern Dilsen. De gemeente behoort tot het kieskanton en het gerechtelijk kanton Maaseik.
Geografie.
De fusiegemeente kwam in 1971 tot stand na samenvoeging van vijf deelgemeenten. De fusiegemeente had oorspronkelijk de naam "Dilsen" maar gezien de deelgemeente Stokkem reeds in 1244 stadsrechten kreeg van de graaf van Loon, besloot de gemeenteraad van Dilsen op 27 november 1985 tot de naamswijziging "Dilsen-Stokkem". In het Koninklijk Besluit van 28 juli 1987 verscheen de bevestiging.
Aangrenzende gemeenten.
Dilsen-Stokkem grenst aan de volgende plaatsen:
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Dilsen-Stokkem ligt in het kieskanton Maaseik en het provinciedistrict Maaseik, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013 - 2018.
In de aanloop naar de verkiezingen werd de lokale Vlaams Belang-afdeling omgevormd tot 'Leefbaar Dilsen-Stokkem'. De lokale sp.a-werking trok naar de verkiezingen met een 'open lijst' onder de naam 'Vooruit 2012'.
Burgemeester is Lydia Peeters (Open Vld). Zij leidt een coalitie bestaande uit Open Vld en Vooruit 2012. Samen vormen ze de meerderheid met 15 op 25 zetels.
Legislatuur 2019 - 2024.
Als succesrijk burgemeester krijgt Lydia Peeters een ministerpost aangeboden. Ze wordt als burgemeester opgevolgd door partijgenote Sofie Vandeweerd. Zij leidt een coalitie bestaande uit Open Vld en Vooruit Dilsen-Stokkem. Samen vormen ze de meerderheid van 17 op 27 zetels.

</doc>
<doc id="32748" url="https://nl.wikipedia.org/wiki?curid=32748" title="Gingelom">
Gingelom

Gingelom is een plaats en gemeente in de Belgische provincie Limburg. De gemeente telt ruim 8000 inwoners. Gingelom behoort tot het kieskanton en het gerechtelijk kanton Sint-Truiden.
Toponymie.
Gingelom werd in 966 voor het eerst vermeld als "Gingolonham", de "woning van Gangilo".
Geschiedenis.
Het dorp viel van oudsher onder het Prinsbisdom Luik en werd bestuurd door de bisschoppelijke tafel. De heerlijke rechten gingen in 1620 over van de Luikse schepen Laurens van Dormael naar het Luikse Sint-Janskapittel, dat al minstens sinds de 12e eeuw talrijke verspreide bezittingen in Gingelom had. In 1717 werd Bernard van Stieren heer en vanaf 1758 waren de baronnen de Chokier de heren van Gingelom.
In 1853 werd de hoofdweg van Sint-Truiden naar Hannuit aangelegd. In 1962 begon de eerste ruilverkaveling van Vlaanderen in het veld Buvingen Del. In 1970 annexeerde Gingelom de gemeente Niel-bij-Sint-Truiden alvorens in 1977 zijn naam te geven aan de fusiegemeente die de reeds vermelde kernen omvat.
De gemeente kwam in 2019 in het nieuws bij de vondst van de muntschat van Gingelom die bij nader onderzoek een diefstal bleek te zijn.
Kernen.
Naast Gingelom zelf omvat de fusiegemeente nog 10 deelgemeenten. De gemeente Gingelom omvat eveneens de gehuchten Hasselbroek, Heiselt, Hundelingen, Klein-Jeuk en Klein-Vorsen.
Nabijgelegen kernen.
Landen, Attenhoven, Velm, Muizen, Buvingen, Borlo, Montenaken
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Gingelom ligt in het kieskanton Sint-Truiden en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013-2018.
Burgemeester tijdens de eerste drie jaar van de legislatuur (01/01/2013-31/12/2015) was Charles Moyaerts van het kartel sp.a-Goesting. Op 1 januari 2016 werd hij opgevolgd door partijgenoot en eerste schepen Patrick Lismont. De partij heeft een absolute meerderheid van 11 op 19 zetels in de huidige gemeenteraad.
Natuur en landschap.
Gingelom ligt in Droog-Haspengouw, in de vallei van de Molenbeek. Deze beek loopt door Gingelom. De hoogte bedraagt ongeveer 100 meter. Afgezien van een klein bos op het kasteeldomein, is er vooral sprake van een open landschap op leembodem. Ook de Cicindriabeek ontspringt er.
Cultuur.
Media.
Robland: Voor een televisieprogramma dat door de Vlaamse commerciële zender VTM werd uitgezonden, viel de presentator Rob Vanoudenhoven met het zogenaamde Roblandleger op 10 april 2006 de gemeente Gingelom binnen. Vanoudenhoven was van plan het grondgebied van Gingelom te bezetten en daarna de onafhankelijkheid van het Koninkrijk Robland uit te roepen. In het programma werd getoond hoe Vanoudenhoven probeerde een eigen land te stichten. Enkele dagen later werd Koning Rob opgepakt door de politie.
Religie en levensbeschouwing.
In de gemeente bevinden zich verschillende kerkdorpen. De kerken zijn:
Daarnaast bevinden zich diverse kapelletjes in de gemeente, waaronder de Onze-Lieve-Vrouw van Klein-Jeukkapel (Klein Jeuk), de Sint-Rumolduskapel (Klein-Vorsen), de Onze-Lieve-Vrouw van Stepskapel (Montenaken), de Heilig-Kruiskapel (Muizen), de Sint-Amandskapel (Heiselt) en de Sint-Jobkapel (Hasselbroek).

</doc>
<doc id="32749" url="https://nl.wikipedia.org/wiki?curid=32749" title="Geel (stad)">
Geel (stad)

Geel is een stad in de Belgische provincie Antwerpen en staat ook wel bekend onder de eretitel: "Barmhartige Stede". De Kempense stad is naar oppervlakte de zevende grootste stad van Vlaanderen, is de hoofdplaats van het gerechtelijk kanton Geel en behoort tot het kieskanton Mol. Geel telt ruim 42.000 inwoners, die Gelenaars worden genoemd. Haar beschermheilige is de heilige Dimpna van Geel.
Toponymie.
De naam "Geel" is van Germaanse oorsprong en vermoedelijk ontstaan uit een samenvoeging van "gelba" (geel) en "lo" (bosje op hogere grond).
Geschiedenis.
Neolithicum.
Op het grondgebied van Geel zijn vondsten gedaan uit de steentijd, maar zekerheid omtrent menselijke bewoning is er vanaf de ijzertijd. Bij opgravingswerken in 2006 zijn sporen uit dit tijdvak blootgelegd. De Romeinen, die overigens nauwelijks sporen in het gebied van Geel hebben achtergelaten, brachten de streek vanaf 57 v.Chr. onder controle. Zij troffen er een Keltische bevolking aan.
Middeleeuwen.
Een vroege schriftelijke vermelding van Geel is in de "Vita Sanctae Dimpnae", omstreeks 1247 geschreven door Petrus Cameracencis, die kanunnik was te Kamerijk. Het betreft het leven van de heilige Dimpna van Geel. De legende berust op geen enkel verifieerbaar feit, maar volgens mondelinge overlevering zouden er ten tijde van het verblijf van Dimpna in Geel vijftien huizen hebben gestaan. Aanwijzingen omtrent de periode dat zij in Geel zou hebben verbleven werden echter in dit document niet gegeven. Wel zal er voor, of direct na het schrijven van de vita een toenemende stroom van bedevaartgangers op gang zijn gekomen. Opgegraven resten van een boerderij uit de 9e tot de 12e eeuw vormen bewijs van bewoning in dit tijdvak.
Het land van Geel was toen al een heerlijkheid, waarvan de oudste vermelding uit 1155 stamt. In dit jaar schonk de heer Wouter I Berthout gronden aan de Abdij van Grimbergen. Het was veel groter dan de huidige stad en omvatte ook Retie, Eindhout, Veerle, Varendonk, Zoerle-Parwijs, Oevel, Echelpoel (bij Bouwel), Millegem, Vorselaar en Tielen. Genoemde dorpen kwamen door huwelijken en erfrechten uiteindelijk los van de kern Geel te staan.
Wouter I Berthout was door huwelijk met Margareta van Grimbergen in het bezit van de heerlijkheid Geel gekomen die voordien in handen van de Van Grimbergens was. Over die vroege geschiedenis is nauwelijks iets bekend, maar vanaf de komst van de Berthouts werd de geschiedenis traceerbaar. Na de Berthouts volgden de geslachten Van Horne, Van Merode, Van Wittem-Van den Berg, Van Lorreinen en de Rohan als eigenaars. Armande-Victoire-Josephine de Rohan, prinses van Guéméné en vrouwe van Geel, was de laatste feodale vrouwe die de afschaffing van het ancien régime in 1795 meemaakte.
In de eerste helft van de 13e eeuw werden vrijheidsrechten aan de inwoners van Geel verleend en ook werd een schepenbank opgericht. Geel werd onder het bewind van de Hertogen van Brabant de hoofdplaats van het Kwartier van Geel, dat één der zeven kwartieren was van het Markgraafschap Antwerpen. Het omvatte de dorpen: Geel, Varendonk-Watereinde, Bel, Eindhout, Veerle, Oevel, Zoerle-Parwijs, Echelpoel, Meerbeek, Houtven, Westerlo, Olen, Hulshout en Vorselaar. Deze bestuurlijke eenheid was niet hetzelfde als de heerlijkheid Geel in zijn oude omvang.
Ancien régime.
Aan dit alles kwam een einde toen in 1794 de Franse troepen binnenvielen en de inlijving bij Frankrijk volgde op 1 oktober 1795. Het ancien régime werd opgeheven maar de inwoners van Geel konden de nieuwe, democratischer, bestuursvormen maar nauwelijks inhoud geven. Dan was er nog de Boerenkrijg tegen de Fransen. Voor wat betreft de Kempen begon deze op 15 oktober 1798 te Geel. Hier waren 10.000 brigands tezamengetrokken. Kort na 4 december 1798 werd het boerenleger definitief verslagen.
Na de Napoleontische tijd volgde de samenvoeging met de noordelijke Nederlanden en de daaropvolgende Belgische Opstand van 1830, waarbij de Gelenaren zich niet onbetuigd lieten en in 1832 een erevendel uit handen van koning Leopold I kregen uitgereikt.
Moderne tijd.
Een belangrijke gebeurtenis in de geschiedenis van Geel vormde de Slag om Geel van 1944, een van de bloedigste gevechten tijdens de bevrijding van België. Uiteindelijk leidde de slag tot de bevrijding van het gehele grondgebied op 23 september van dat jaar, maar ze ging gepaard met ontzettend veel militaire en burgerslachtoffers. Omwille van de Geelse gezinsverpleging draagt de stad nog steeds de bijnaam de "Barmhartige Stede".
Geografie.
Kernen.
De kernen in Geel hebben eigenlijk geen strikte grenzen (wel min of meer weer te geven) en zijn van oudsher al bij Geel geweest en dus niet door fusies. Het zijn als het ware dorpskernen met ieder hun eigen parochie.
Geel bestaat uit de volgende kernen:
Demografie.
Geel kende een opvallend sterke groei tussen 1831 en 1846, waarbij de bevolking op 15 jaar met 46% aangroeide. Tussen 1856 en 1866 vond een kleine correctie plaats waarbij het inwonersaantal beperkt terugval (krimp met 5% op 10 jaar tijd). Doorheen de twintigste eeuw groeide het bevolkingsaantal aan een relatief stabiel tempo.
Politiek.
Structuur.
De stad Geel ligt in het kieskanton Mol en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
College van Burgemeester en Schepenen.
College van burgemeester en schepenen (2013 - 2018).
Burgemeester is Vera Celis. Zij leidt een coalitie bestaande uit N-VA en CD&amp;V. Samen vormen ze de meerderheid met 20 op 33 zetels.
College van Burgemeester en Schepenen (2019 - 2024).
Burgemeester is Vera Celis. Zij leidt een coalitie bestaande uit N-VA en CD&amp;V. Samen vormen ze de meerderheid met 20 op 33 zetels.
Gemeenteraadsverkiezingen sinds 1976.
&lt;br&gt;&lt;br&gt;
Bezienswaardigheden.
Vooral Geel-Centrum kent een aantal belangwekkende monumenten, namelijk:
Ook de kleinere kernen die deel uitmaken van de stad kennen monumenten, waaronder kerken en kapellen. Daarnaast is Geel ook de bezitter van enkele ‘merkwaardigheden’: een adellijk graf dat vleermuizenkelder werd, een stokoude waterpomp, een orchideeënveld, een eeuwenoude linde, drie windmolens (Molen van 't Roosje, Molen van Larum, Molen van 't Veld) en een groot aantal interessante grafmonumenten.
Ook telt de stad tal van natuurgebieden, zoals bossen en duinen, een vogelreservaat, de oevers van de Kleine en de Grote Nete. In het noorden van de stad liggen de natuurreservaten De Zegge en de Mosselgoren. Andere natuurgebieden zijn Breeven, Malesbroek, Zammelsbroek, Neerhelst en Gooreind.
Religie en levensbeschouwing.
Het grondgebied van Geel behoorde in het verleden kerkelijk tot het oude bisdom Kamerijk, afgezien van de buitenparochie Sint-Lambertus te Bel, die tot het Prinsbisdom Luik behoorde. De parochiekerk was de Sint-Amandskerk. Eerst in 1536 werd de Sint-Laurentiusparochie Zammel-Oosterlo afgesplitst. In 1559 werd de Vrijheid Geel, inclusief de parochie van Bel, ingedeeld bij het pas opgerichte bisdom 's-Hertogenbosch. In 1566 woedde de beeldenstorm in Geel. Ook tijdens de Tachtigjarige Oorlog, vooral in 1581, liepen de kerkgebouwen grote schade op. Van 1632-1642 was de retorsieperiode in Geel, waarbij de katholieke geloofsuitoefening regelmatig werd gehinderd. Vanaf 1648 was in 's-Hertogenbosch geen bisschop meer toegestaan en werden de zaken door een apostolisch vicaris behartigd. Vanaf 1731 kwam het dekenaat Geel onder het aartsbisdom Mechelen en in 1759 onder het bisdom Antwerpen. Dit werd echter in 1801 opgeheven, waarop Geel weer onder Aartsbisdom Mechelen kwam, totdat het bisdom Antwerpen in 1961 weer werd heropgericht. In de 19e en 20e eeuw werden op het gebied van Geel nog tal van parochies afgesplitst.
De stad Geel is heden de hoofdplaats van de federatie Geel die op haar beurt dan weer deel uitmaakt van het dekenaat Zuiderkempen in het bisdom Antwerpen.
Economie.
Verleden.
De belangrijkste economische activiteit was gedurende lange tijd de schapenteelt, die plaatsvond op de heidegronden die een groot deel van het grondgebied uitmaakten. In 1575 werden hier nog 221 schaapskudden geteld, die "het principaalste profijt binnen in de Vrijheid" vertegenwoordigden. Dit leidde tot lakenindustrie en lakenhandel. Omstreeks het jaar 1400 werd een lakenhal gebouwd, het latere gemeentehuis. Niet alleen laken, maar ook linnen werd geproduceerd, vervaardigd uit het vlas dat eveneens hier werd verbouwd. Het krijgsgeweld van de Tachtigjarige Oorlog bracht een zware slag toe aan deze nijverheid. Eind 18e eeuw werd nog gepoogd de neergang te stuiten. De gelenaar P.J. Biddeloo begon een lakenfabriek waar tientallen mensen werkten, maar die na enkele jaren alweer moest sluiten wegens gebrek aan afzet.
De landbouw was vooral vanaf de 17e eeuw van groot belang. Vooral rogge, maar ook haver, gerst en boekweit werden verbouwd. Daarnaast werd boter geproduceerd en verhandeld. Van 1921 tot na de Tweede Wereldoorlog was er in Geel een boter-, eier- en kiekenmarkt.
Na de Tweede Wereldoorlog was Geel economisch sterk achterop geraakt. De landbouw werd gestimuleerd vanaf de jaren 50 van de 20e eeuw, door de aanleg van modelboerderijen op het Kempisch Domein, waarvan 300 ha op het grondgebied van Geel lagen. Deze boerderijen waren gebaseerd op veeteelt. Dit voormalig heidegebied, nabij Ten Aard, werd vanaf het midden van de 19e eeuw ontgonnen, waarbij koning Leopold I en de Gentse baron Coppens een belangrijke rol speelden. Voorts werd de landbouw versterkt door de ontginning van de moerassen in het dal van de Kleine Nete, hetgeen echter ten koste ging van een belangrijk natuurgebied.
Heden.
Tijdens jaren 70 van de 20e eeuw werd ook een groot bedrijventerrein aangelegd in het zuiden van de stad, tussen het Albertkanaal en de Boudewijnsnelweg. Een belangrijk bedrijf is BP dat hier tereftaalzuur, isoftaalzuur en paraxyleen produceert en 400 eigen medewerkers heeft.
Geel vervult verschillende functies: een agrarische, een industriële en ook een handelsfunctie. Ruim 250 vestigingen, waarvan het merendeel geconcentreerd ligt rond de vier centrumparochies, zijn hiervan het beste bewijs. Ook de centrumfunctie is van groot belang. Dit komt tot uiting langs de diensten van de brandweer, de politie, de ziekenhuizen en het onderwijs. Mede dankzij de Katholieke Hogeschool Kempen - thans Thomas More - is Geel uitgegroeid tot een onderwijscentrum. Voorts is de economie van Geel altijd verbonden geweest met haar centrumfunctie, het onderwijs, de gezondheidszorg en de verpleging van psychiatrische patiënten.
Geel maakt deel uit van het Economisch Netwerk Albertkanaal.
Onderwijs.
Een belangrijke onderwijsinstelling was de Latijnse School die begin 15e eeuw werd opgericht en van 1677-1777 haar bloeiperiode beleefde. Tijdens de beloken jaren (1798-1801) was ze gesloten om daarna weer te openen. De school werd omgevormd tot een college. Vanaf 1850 kwam ze onder auspiciën van het aartsbisdom Mechelen.
In 1919 werd een technische school opgericht die in 1942 tot een Middelbare Technische School werd omgevormd. In 1957 kwamen er ook hogere technische studies en in 1995 ontstond aldus de Katholieke Hogeschool Kempen waar ongeveer 3.500 studenten onderwijs ontvangen.
In Geel is er vandaag een uitgebreid aanbod aan onderwijs. Er zijn verscheidene lagere scholen en voor de eerste graad middelbaar, het Sint-Aloysius college en het Atheneum. Voor de tweede en derde graad heb je het Sint-Dimpna college, Sint-Jozef instituut, Sint-Maria instituut en het Atheneum. Ook het Buitengewoon Onderwijs is goed vertegenwoordigd: twee lagere scholen en één secundaire school (BuSO Oosterlo). Voor het hoger onderwijs en universiteit beschikt Geel over een Thomas More- en K.U. Leuven campus.
Psychiatrische zorg.
De stad Geel is vanouds wereldberoemd vanwege haar gezinsverpleging van psychiatrische patiënten.
Volgens de legende werd Dimpna van Geel door haar vader vermoord in een vlaag van krankzinnigheid. Op haar graf in Geel deden zich naar verluidt genezingen voor en dat bracht pelgrims, vooral geesteszieken, naar Geel. Bedevaartgangers namen krankzinnige familieleden mee en hoopten op genezing. De patiënten werden ondergebracht in de ziekenkamer die tegen de Sint-Dimpnakerk aan werd gebouwd. Zij bleven daar negen dagen en ondergingen een aantal rituelen. Vanaf de 18e eeuw werden de patiënten in toenemende mate rechtstreeks bij gezinnen ondergebracht, zonder dat er nog rituelen aan te pas kwamen. De gezinnen kregen hiervoor een vergoeding. Geleidelijk aan werd deze gezinsverpleging tot een moderne psychiatrische zorg omgevormd. In 1838 werd ze gemeentelijk georganiseerd en in 1850 door de Belgische Staat. Begin jaren 80 van de 20e eeuw werd bovendien de "Sanokliniek" te Geel opgericht die samenwerkte met de gezinsverpleging. In 2002 kwam er kinder- en jeugdverpleging bij en in 2007 werd de instelling omgevormd tot "Openbaar Psychiatrisch Zorgcentrum Geel (OPZ)". Aan de voor Geel kenmerkende Gezinsverpleging heeft Geel haar bijnaam: "De Barmhartige Stede" te danken.
Verkeer en vervoer.
Station Geel, geopend in 1880, is gelegen aan de spoorlijn 15 die Antwerpen verbindt met Hasselt via Lier, Herentals en Mol. Vanuit Geel zijn er twee treinen per uur naar Antwerpen en Mol, 1 keer per uur naar Hamont en Hasselt en enkele P -treinen (enkel tijdens de spits) van en naar Brussel.
Geel is een belangrijk regionaal knooppunt voor bussen van De Lijn met lijnen naar o.a Herentals, Leuven, Aarschot en Heist-op-den-Berg
De R14 fungeert als ringweg rond de stad (al is deze wel niet helemaal rond), door het zuiden van de gemeente lopen de autosnelweg E313 en het Albertkanaal en in het noorden ligt het Kanaal Bocholt-Herentals.

</doc>
<doc id="32750" url="https://nl.wikipedia.org/wiki?curid=32750" title="Grobbendonk">
Grobbendonk

Grobbendonk is een plaats en gemeente in de Belgische provincie Antwerpen. Grobbendonk ligt in de Kempen en behoort tot het gerechtelijk kanton en kieskanton Herentals. In Grobbendonk bevond zich een Romeinse vicus ter hoogte van de Steenberg.
Geografie.
Kernen.
Naast Grobbendonk zelf ligt in de gemeente nog de deelgemeente Bouwel. De dorpen worden gescheiden door het Albertkanaal en de autosnelweg E313; de N13 loopt op de grens. De gemeente grenst aan de stad Herentals en de gemeentes Herenthout, Nijlen, Vorselaar en Zandhoven.
Hydrografie.
Door Grobbendonk lopen de rivier de Kleine Nete en het Albertkanaal. De Aa mondt er uit in de Kleine Nete.
Geschiedenis.
Stroomculturen (3500 v.C.-800 v.C.).
Er werden diverse archeologische vondsten gedaan in de gemeente Grobbendonk, die wijzen op een bewoning van de gemeente lang voor de oudste vermelding van de woonkernen Grobbendonck, Ouwen en Bouwel in officiële documenten. 
Moderne tijd (1750-1945).
Gezien de ligging tussen Antwerpen en Herentals zal de gemeente doorkruist worden door de grote infrastructuurwerken tussen die twee steden, deels via Lier, die werden opgestart in de 19e, 20e en 21e eeuw, waaronder:
Hedendaagse geschiedenis (1945-nu).
Ook na de Tweede Wereldoorlog werd de gemeente doorkruist door grote infrastructuurwerken: 
Na 489 jaar lang een aparte heerlijkheid (later gemeente) geweest te zijn, fusioneerde de gemeente Bouwel in 1976 voor de 2e keer met Grobbendonk.
Natuur en landschap.
Grobbendonk ligt in de Kempen nabij de vallei van de Kleine Nete die hier onder het, ten zuiden van de kom gelegen, Albertkanaal stroomt. In de omgeving liggen enkele bossen. De hoogte bedraagt 5 tot 10 meter.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977. 
Politiek.
Structuur.
De gemeente Grobbendonk maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
(Voormalige) Burgemeesters.
Legislatuur 2013 - 2018.
Burgemeester tot 31 december 2015 was Herman Cambré (sp.a). Hij werd opgevolgd door Eric Van Meensel (N-VA). Deze leidt een coalitie bestaande uit N-VA, CD&amp;V en sp.a. Samen vormen ze de meerderheid met 15 op 21 zetels. Vanaf het begin van de legislatuur zetelt 1 raadslid van CD&amp;V als onafhankelijke. Sinds september 2017 zetelt 1 raadslid (1 ex-N-VA) als onafhankelijke voor De Burgers van Grobbendonk en Bouwel en 2 raadsleden (1 ex-sp.a, 1 ex-cd&amp;v) zetelen als onafhankelen voor De Lokale Lijst sinds Juli 2018. Hierdoor is de meerderheid geslonken tot 11 op 21 zetels.
Legislatuur 2019 - 2024.
Burgemeester is Marianne Verhaert (GiB) die een coalitie leidt van GiB en N-VA die samen een meerderheid van 13 (9+4)op 21 zetels vormen. De oppositie bestaat uit 4 zetels voor Vooruit, 2 voor CD&amp;V, 1 voor Vlaams Belang en 1 voor de Lokale Lijst.
Resultaten gemeenteraadsverkiezingen sinds 1976.
&lt;br&gt;&lt;br&gt;
Religie en levensbeschouwing.
De gemeente Grobbendonk ligt in de federatie Grobbendonk-Herenthout-Vorselaar die op haar beurt dan weer deel uitmaakt van het dekenaat Zuiderkempen in het Bisdom Antwerpen.
Economie.
Grobbendonk maakt deel uit van het Economisch Netwerk Albertkanaal.
Sport.
Voetbalclub KFC Grobbendonk is aangesloten bij de KBVB en speelt in de lagere provinciale reeksen. De club speelde in haar bestaan zeven jaar in de nationale reeksen.
Grobbendonk is sinds 2018 de startplaats van de Grote Prijs Rik Van Looy.
Bekende inwoners.
Met Grobbendonk verbonden adel.
Huis van Grobbendonck 
Huis van Wilre 
Huis van Wesemaele
Huis van Crayenhem (ook Craynhem)
Familie Brant
Familie van Kleef (Cleves)
Familie van de Jauche de Mastaing
Huis Ursel, oorspronkelijk ook bekend onder de familienaam Schetz
Met Bouwel verbonden adel.
Huis van Grobbendonck (zie Grobbendonk)
Huis Damant
Huis van Varick
Huizen Biel, Schotti en Zumalo
Het domein werd later vervolgens verkocht aan de Families van Roosendael, de Witte, de Heuvel en Bosschaert
Huis De Bosschaert de Bouwel 
De bekendsten uit de familie:
Nabijgelegen kernen.
Bouwel, Pulle, Viersel, Vorselaar, Herentals

</doc>
<doc id="32751" url="https://nl.wikipedia.org/wiki?curid=32751" title="Heist-op-den-Berg">
Heist-op-den-Berg

Heist-op-den-Berg is een gemeente in de Belgische provincie Antwerpen, in de Zuiderkempen.
De gemeente is de hoofdplaats van het kieskanton en gerechtelijk kanton Heist-op-den-Berg.
Geschiedenis.
De eerste schriftelijke verwijzing naar Heist-op-den-Berg ("Heiste") dateert van 1008, in een oorkonde van de Duitse koning Hendrik II over de graasrechten van het Waverwoud. De naam Heist betekent waarschijnlijk 'hoogste', een woord dat in het oud-Nederlands als 'hoista' werd weergegeven.
Gedurende de middeleeuwen en ook later, tot aan het einde van de 18de eeuw was Heist-op-den-Berg, samen met Gestel, Booischot, Hallaar en het gehucht Bernum dat vandaag bij Itegem hoort een exclave van de Heerlijkheid Mechelen. Deze heerlijkheid maakte op zijn beurt deel uit van de Habsburgse Nederlanden. Door zijn aparte territoriale situatie verkreeg Heist-op-den-Berg een verregaande vorm van autonomie en mocht zij haar eigen schepenbank vormen. Slechts bij betwisting werd de zaak verhuisd naar de schepenbank van Mechelen. De schepenbank vergaderde lange tijd in het Voogdijhuis boven op de berg. Het gebouw werd aan het begin van de 20ste eeuw gesloopt om plaats te maken voor het klooster van de Zusters Annunciaten. Enkel de Voogdijstraat is hier nog een herinnering aan.
De autonomie was dermate kenmerkend voor Heist-op-den-Berg dat geschriften uit de 17de en 18de eeuw spreken over het "Land ende Vrijheid van Heist". Het is echter zeer waarschijnlijk dat Heist-op-den-Berg als Vrijheid al veel langer bestond. Een eerste aanwijzing is het symbool van de gemeente: de zwaan. De Heistse schepenen gebruikten dit dier reeds in 1565 op hun zegel om documenten te ondertekenen. Aan het zegel van de toenmalige heer van Heist komt geen zwaan te pas, wat dus wijst op een zekere graad van zelfbeschikking. Lokale heemkundige en schrijver Lodewijk Liekens gaat nog verder en oppert in zijn magnum opus over de mogelijkheid dat deze Vrijheid reeds in de 13de eeuw bestond. Heist-op-den-Berg verloor al haar rechten en privileges wanneer het ingelijfd werd bij de Eerste Franse Republiek in 1795.
In 1836 werd Booischot als zelfstandige gemeente afgesplitst van Heist. Door de inzet van lokale onderwijzer Livinius Carré gebeurde in 1876 hetzelfde met Hallaar. Ter nagedachtenis is een straat in het centrum van Hallaar dan ook naar hem vernoemd. In diezelfde periode verhuisde het gehucht Bernum voor het grootste gedeelte naar de gemeente Itegem, omdat de lokale bewoners zich meer associeerden met deze gemeente en er bijvoorbeeld de mis opluisterden. Het gehucht Bruggeneinde deed bijna hetzelfde maar bleef uiteindelijk toch deel uitmaken van Heist-op-den-Berg.
In 2008 vierde Heist-op-den-Berg zijn "1000ste verjaardag". Hiervoor werden er het hele jaar door feestactiviteiten georganiseerd. Ter gelegenheid van dit 1000-jarig bestaan kwam op 22 mei 2008 het koningspaar op bezoek.
Geografie.
Kernen.
De fusiegemeente telt naast Heist zelf nog vijf deelgemeenten: Booischot, Hallaar, Itegem, Schriek en Wiekevorst. In de deelgemeente Booischot ligt het kerkdorp Pijpelheide, in de deelgemeente Heist liggen de kerkdorpen Heist-Goor en Zonderschot. Heist-Station heeft ook zijn eigen kerk, maar is zodanig vergroeid met Heist-Centrum dat het niet meer als kerkdorp herkenbaar is. In de deelgemeente Schriek ligt tot slot het kerkdorp Grootlo. Verder telt groot-Heist nog vele gehuchten, hiervan mogen Achterheide, Heesten en Bruggeneinde tot de grootste worden gerekend.
Randgemeenten.
Grootlo is de enige woonkern van de gemeente die over de gemeentegrens heen gegroeid is, namelijk die van Tremelo en Keerbergen.
Heist-op-den-Berg grenst aan de volgende gemeenten en dorpen:
Topografie.
Heist-op-den-Berg dankt zijn naam aan de “Heistse Berg”, een getuigenheuvel die centraal in de gemeente ligt. Op de 48 m hoge top ligt het historische centrum van de gemeente met onder andere het oude vredegerecht uit 1867, het gemeentehuis, de Sint-Lambertuskerk uit de 14de eeuw en de pastorie uit 1769. Het is het tweede hoogste natuurlijke punt van de provincie Antwerpen. Enkel Beerzelberg in Beerzel is met 51,60 m net iets hoger.
De straat Bergop is opgenomen in de Cotacol Encyclopedie met daarin de duizend zwaarste beklimmingen voor wielertoeristen in België. Over een lengte van 500 meter wordt een gemiddeld stijgingspercentage 6% gehaald (zie ook Helling van Heist-op-den-Berg).
De ruim 40.000 inwoners die de gemeente in 2019 telt zijn zeer ongelijk verdeeld over de verschillende deelgemeenten. Dit resulteert in een erg gediversifieerd landschap. De bebouwde kommen van Heist-centrum en Hallaar zijn door de jaren heen met elkaar vergroeid en vertonen kenmerken van een middelgrote provinciestad. Aan de zuidrand van de agglomeratie ligt het industriepark van Heist, dat het economische hart van de gemeente is.
Ten noorden van Heist en Hallaar liggen de deelgemeenten Itegem en Wiekevorst. Per hoofd is hier ongeveer twee maal zoveel ruimte beschikbaar als in de hoofdplaats. Dit contrast is goed zichtbaar aan het gebruik van het land, dat vooral agrarisch georiënteerd is. Vooral in Wiekevorst wordt er nog zeer veel aan landbouw gedaan.
Natuur en landschap.
Heist-op-den-Berg ligt op een 45 meter boven de zeespiegel uitstekende getuigenberg. Het Hoogbergbos bevindt zich op deze heuvel. Ten noordoosten van de kom loopt de Grote Nete in min of meer westelijke richting.
Ondanks de groeiende bevolkingsdruk zijn er in de gemeente meerdere natuurgebieden te vinden. Het meest bekende bos in Heist is de Averegten in Hallaar. Het huidige domein heeft een grootte van ongeveer 80 hectare en staat reeds vermeld op de Ferrariskaarten uit de tweede helft van de 18de eeuw. Het landgebruik op deze plek is dus amper gewijzigd gedurende de voorbije eeuwen. De actuele bestemming van dit natuurgebied is voornamelijk gericht op recreanten. Het is een typisch wandelbos, met drie uitgestippelde wandel- en fietsroutes. In de zomer kan men de plantentuin en de bijenkasten bezoeken.
Nabij de grens met Putte is er het Speelbergenbos met het naastgelegen Domein Pelgrimhof. Het bos is in bezit van Kempens Landschap sinds 2002 en wordt door hen beheerd. Door het bos is één wandellus gelegd.
Veel minder bekend is het natuurgebied de Goren in het gehucht Bruggeneinde. Het natuurgebied heeft een totale grootte van circa 10,5 hectare verdeeld over drie losse gebieden. Het is een ‘natte heide’-biotoop die in Vlaanderen erg zeldzaam is geworden. Om een mooie uitgebalanceerde heidevegetatie te verkrijgen is het belangrijk het gebied te verarmen, wat in actuele omstandigheden moeilijk is door de intensieve landbouw in de omliggende percelen. Het toekomstgericht beleid bestaat er uit percelen bij aan te werven zodat de drie aparte blokken natuurgebied kunnen verenigd worden. Zeldzame planten die hier gevonden kunnen worden zijn onder andere de Koningsvaren, Venusvliegenval en Zonnedauw. De Goren ligt vlak bij de Kaasstrooimolen en is van daaruit makkelijk te bereiken.
De Grote Nete, die dwars door de gemeente stroomt, is een derde belangrijke bron van natuur in de gemeente. Ze vormt zowel in Booischot als in Itegem een klein gedeelte van de gemeentegrens. Het gemeentebestuur erkent al langer het belang van deze rivier en bakende tussen de Lodijkbrug en Nieuwendijkbrug de rivier, oever en een stuk achterland af als beschermd gebied ter bevordering van de biodiversiteit. Met het Sigmaplan echter wordt de natuurwaarde vanaf 2015 verder verhoogd. Hoewel de Grote Nete zeer ver stroomopwaarts gelegen is ter hoogte van de gemeente zijn ook hier nog de invloeden van eb en vloed merkbaar, waardoor dit dus in het Sigmaplan past. De bedoeling is om een gebied van 1300 hectare direct rondom de rivier een bestemmingswijziging te geven. Het overgrote gedeelte hiervan zal op het grondgebied van Heist-op-den-Berg gerealiseerd worden. De oorspronkelijke riviervallei zal hersteld worden, de dijken worden verlaagd waardoor het rivierwater zich makkelijker verspreidt en opnieuw drasland gecreëerd wordt. Net zoals de natte heide ontstaat hierdoor een biotoop die zeldzaam was geworden in Vlaanderen. Ook de monding van de Wimp krijgt een milieuvriendelijkere inrichting. De huidige afsluitdijk met terugslagklepsysteem zal op termijn vervangen worden door een natuurlijke riviermonding, waardoor transport van nutriënten en leven opnieuw in twee richtingen mogelijk wordt. Zo vormt de Wimp en Grote Nete opnieuw één geheel, ten minste tot aan de stuw van de Herlaermolen in Herenthout.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Heist-op-den-Berg maakt deel uit van het kieskanton Heist-op-den-Berg, gelegen in het provinciedistrict Lier, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 2019 – 2024.
Burgemeester werd Luc Vleugels (CD&amp;V) tot en met 2021, daarna nam Jan Moons (N-VA) de fakkel over tot het einde van de legislatuur. De coalitie bestaat uit CD&amp;V, Open-VLD, N-VA, PRO Heist en Groen; de zogenaamde "Einsteincoalitie". Samen vormen ze de meerderheid met 29 op 35 zetels.
Mobiliteit.
Fiets.
Lokaal&lt;br&gt;De snelle fietsverbindingen tussen de deelgemeenten komen grotendeels overeen met het economisch netwerk dat reeds in het Gemeentelijk Ruimtelijk Structuurplan van 2000 werd opgesteld. Onderstaande tabel is indicatief om een idee te geven van enkele routes en de actuele kwaliteit ervan (november 2019). Deze routes zijn minder of niet geschikt als recreatieve route. Bovendien zijn sommige wegen nog niet fietsvriendelijk naar de normen van vandaag. Er wordt daarnaast sterk ingezet op de vele trage wegen die de gemeente rijk is.
Bovenlokaal&lt;br&gt;De fietsostrade F104 (Aarschot - Lier) loopt dwars door de gemeente over het grondgebied van Booischot, Heist-op-den-Berg via Zonderschot en het station; en Itegem. Deze verbinding is nog niet operationeel. De fietssnelweg F106 (Aarschot - Herentals die wel volledig befietsbaar is ligt in vogelvlucht op respectievelijk drie en twee kilometer afstand van het centrum van Booischot en Wiekevorst.
Bus.
De deelgemeenten en hoofdkern zijn allemaal aangesloten op één of meerdere streeklijnen van De Lijn. Ondanks deze overvloed aan streeklijnen is het moeilijk om in de gemeente zelf met het openbaar vervoer vlot alle deelgemeenten te bereiken.
Trein.
Vanuit Station Heist-op-den-Berg vertrekt gedurende de hele week één keer per uur een L en IC trein naar Aarschot-Leuven en Lier-Antwerpen. Verder vertrekt er op weekdagen eenmaal per uur een IC trein met bestemming Lier-Antwerpen en Hasselt.
Het station van deelgemeente Booischot wordt enkel bediend door de L trein richting Aarschot-Leuven en Lier-Antwerpen.
Cultuur.
Dialect.
Bijna elke deelgemeente heeft een soort van eigen dialect. Ze behoren allemaal tot het Brabants. Het verschil tussen de dorpen in de gemeente is klein tot matig, het zijn eerder de klanken bij de uitspraak van woorden die verschillen dan de woordenschat zelf.
In de volksmond noemen de Heistenaren hun gemeente "Hest".
Wapenschild.
In 2008 werd het logo van de gemeente (de bekende Heistse Zwaan, te zien bovenaan deze Wiki-pagina) veranderd. Dit leidde tot protest van inwoners, die huidig CD&amp;V-burgemeester Luc Vleugels bij wijze van ludiek protest een echte zwaan cadeau gaven.
Nabijgelegen kernen.
Hallaar, Heist-Station, Heist-Goor, Zonderschot

</doc>
<doc id="32752" url="https://nl.wikipedia.org/wiki?curid=32752" title="Marshall">
Marshall

Personen.
"Marshall" is een Engelse achternaam; "marshal" (met één l) betekent "maarschalk". Naamdragers zijn:

</doc>
<doc id="32753" url="https://nl.wikipedia.org/wiki?curid=32753" title="Herenthout">
Herenthout

Herenthout is een plaats en gemeente in de Belgische provincie Antwerpen. De gemeente telt ruim 9.000 inwoners en behoort tot het gerechtelijk kanton Turnhout en kieskanton Herentals.
Toponymie.
Het oudste document over Herenthout dateert van 1186, waarin de naam "Herentholt" gespeld wordt, wat "bos van haagbeuken" betekent.
Geografie.
De gemeente heeft geen deelgemeenten en bleef onafhankelijk bij de gemeentelijke fusies.
Geschiedenis.
Herenthout werd voor het eerst vermeld in 1186 en wel als "Herentholts" (haagbeukenbos). Het tiendrecht was in bezit van het Sint-Martinuskapittel te Utrecht, terwijl de Heer van Herlaer de overige rechten bezat. In de 13e eeuw werd Wiekevorst bij de heerlijkheid gevoegd om pas in 1621 (of 1671) weer zelfstandig te worden.
Herenthout was vooral een landbouwdorp maar einde 19e eeuw ontstond er bedrijvigheid in de diamantbewerking. In 1926 waren er een 20-tal bedrijfjes op dit terrein. Deze bedrijvigheid verdween in de loop van de 20e eeuw.
Tijdens de Tweede Wereldoorlog, op 14 september 1944, werd het Belgische stadje Herenthout getroffen door een V2-bom, een beruchte Duitse raketaanval. De inslag veroorzaakte aanzienlijke schade en leidde tot meerdere slachtoffers onder de lokale bevolking. Deze gebeurtenis markeert een tragisch hoofdstuk in de geschiedenis van Herenthout tijdens de oorlogsjaren.
Natuur en landschap.
Herenthout ligt in de Zuiderkempen op een hoogte van 10-25 meter. In het zuiden vindt men het dal van de Wimp die hier uitmondt in de Grote Nete welke de zuidgrens van de gemeente vormt. Naast het dal van de genoemde beken vormen de Merodese bossen een natuurgebied.
Politiek.
Structuur.
De gemeente Herenthout maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 1995 - 2000.
Naar aanleiding van de gemeenteraadsverkiezingen 1994 werd de Volksunie omgevormd tot Eenheid.
Legislatuur 2007 - 2012.
Na de verkiezingsnederlaag van 2006 sloot de Herenthoutse Volkspartij (HVP) zich aan hij de nationale CD&amp;V en volgde er een naamsverandering.
Legislatuur 2013 - 2018.
In de aanloop van de verkiezingen was er sprake van een kartel tussen Eenheid en N-VA. Eenheid koos er echter voor de eigenheid te bewaren en onafhankelijk op te komen. De sp.a kwam de verkiezingen op met de dorpslijst SAMEN, waarop ook enkele onafhankelijke kandidaten stonden. Lijsttrekkers waren respectievelijk: Roger Gabriëls (GBL), Stijn Raeymaekers (Eenheid), Maurice Helsen (CD&amp;V), Jan Van Dyck (SAMEN) en Ben Verhaegen (N-VA) Burgemeester werd Roger Gabriëls (GBL). Hij nam de leiding van de coalitie bestaande uit Gemeentebelangen (GBL) en CD&amp;V. Samen vormen ze de meerderheid met 12 op 19 zetels. Op 1 april 2017 gaf Roger Gabriëls (GBL) het burgemeesterschap door aan eerste schepen en partijgenoot Patrick Heremans (GBL).
Legislatuur 2019 - 2024.
Burgemeester is Stijn Raeymaekers (Eenheid-N-VA). Hij leidt een coalitie van Eenheid-N-VA met CD&amp;V. Samen vormen ze een meerderheid van 11 op 19 zetels.
Cultuur.
De gildebreuk van Reynegom is een gildebreuk, die Norbert van Voorspoel, heer van Herenthout en zijn echtgenote Livine van Voorspoel in 1740 aan de koning van de Sint-Sebastiaansgilde van Herenthout schonken.
Evenementen.
Herenthout is bekend om zijn carnaval. In 1892 werd er voor het eerst gestoet in dit dorp, wat het tot een van de oudste carnavalstoeten van België maakt. In 1978 bevestigde toenmalig minister van Nederlandse Cultuur Rika De Backer dat Herenthout de oudste georganiseerde vastenavondstoet van België heeft tot het tegendeel bewezen wordt. Intussen is gebleken dat de Halfvastenstoet van Maaseik nog ouder is. Deze wordt echter niet gereden met carnaval, maar met halfvasten, waardoor Herenthout wel de oudste vastenavondstoet heeft. Het carnavalsgebeuren bezorgde Herenthout de bijnaam "stoetersdorp".
Religie en levensbeschouwing.
De rooms-katholieke parochies van de gemeente Herenthout vormen, samen met de parochies van Grobbendonk en Vorselaar, een federatie die deel uitmaakt van het dekenaat Zuiderkempen in het Bisdom Antwerpen.
Nabijgelegen kernen.
Herentals, Morkhoven, Wiekevorst, Itegem, Bevel, Nijlen, Bouwel

</doc>
<doc id="32754" url="https://nl.wikipedia.org/wiki?curid=32754" title="Herselt">
Herselt

Herselt is een gemeente in de Belgische provincie Antwerpen. De gemeente telt ruim 14.000 inwoners. Herselt maakt deel uit van het kieskanton en het gerechtelijk kanton Westerlo.
Geografie.
Deelgemeenten.
In de gemeente liggen nog de gehuchten Blauberg, Bergom en Varenwinkel.
Hydrografie.
De Grote Nete vormt de noordelijke grens van de gemeente.
Natuur en landschap.
Herselt ligt aan de Grote Nete. Het hoogste punt is 35 meter, op een heuvelrug die ook de "Molenberg" omvat en gelegen is iets ten zuiden van de kom.
Ongeveer 1400 ha van Herselt bestaat uit beboste oppervlakte. Dit is ongeveer 1/4 van de totale oppervlakte. Herselt omvat dan ook verschillende grote bosrijke gebieden: Hertberg, Varenbroek, Helschot en de Langdonken.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Herselt maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 1989 - 1994.
De LJP ging deels op in de CVP. Voormalig VAP-er Clement Aerts trok de nieuwe kieslijst KARTEL.
Legislatuur 2013 - 2018.
Oppositiepartij OK maakte in de aanloop naar de verkiezingen van 2012 bekend niet opnieuw een kieslijst in te dienen. De mandatarissen zetelden de resterende termijn als onafhankelijke. Raadsleden Wendy Tubbax en Kris Bloemmen maakten vervolgens de overstap naar de CD&amp;V. In 2010 hadden gemeenteraadslid Clement Aerts en OCMW-raadslid Maria Vander Auwera de partij reeds verlaten na een intern dispuut. Burgemeester is Luc Peetermans van de CD&amp;V. Deze partij heeft de meerderheid met 12 op 23 zetels.
Legislatuur 2019-2024.
Na de lokale gemeenteraadsverkiezingen van oktober 2018 werd er een coalitie gesloten tussen N-VA en MENSEN MET MENSEN, samen hebben ze een meerderheid van 12 op 23 zetels. De nieuwe burgemeester is Peter Keymeulen.
Cultuur.
Tijdens het eerste weekend van september vindt Gitannekesfoor plaats.
Op Hemelvaartsdag vindt in Ramsel de kruiwagenkoers plaats.
Religie en levensbeschouwing.
De gemeente Herselt ligt in de federatie Herselt-Hulsthout-Westerlo die op haar beurt dan weer deel uitmaakt van het dekenaat Zuiderkempen en het Bisdom Antwerpen.
Nabijgelegen kernen.
Westmeerbeek, Ramsel, Zoerle-Parwijs, Bergom, Blauberg

</doc>
<doc id="32755" url="https://nl.wikipedia.org/wiki?curid=32755" title="Glasafval">
Glasafval

Glasafval is afval van glas, dat mensen produceren. Werd voorheen glas alleen weggegooid als het kapot was, sinds de opkomst van de grootschalige verpakkingsindustrie, wordt glas ook vaak weggegooid wanneer de inhoud ervan is geconsumeerd. Glas is dan ook een eenvoudig te maken materiaal, hoewel de fabricage veel energie kost.
Hergebruik.
Van de circa 30 kilo verpakkingsglas die iedere Nederlander jaarlijks gebruikt, komt 78% in de glasbak terecht (cijfers van 2003). Dat glas wordt gebruikt bij het maken van nieuw glas. Dit levert veel milieuwinst op: hergebruik voorkomt afval, vermindert het gebruik van grondstoffen en bespaart energie. Het gebruik van oud glas bij de productie van nieuw glas levert een energiebesparing van 25% op. Ook het gebruik van meermalig te gebruiken flessen levert flink wat energie- en grondstofbesparing op.
Het gerecycleerde glas wordt slechts gebruikt voor de productie van nieuwe glazen producten, vooral flessen, flacons, potten en bokalen, voor de grote voedingsdistributie en voor de verpakking van industriële vloeistoffen, maar ook voor bijvoorbeeld de fabricage van glasparels.
Het glas in de glascontainers wordt opgehaald met speciale vrachtwagens. De glascontainers zijn uitgerust met een
wegklapbare bodem, waardoor het glas vlot in de vrachtwagen kan worden gestort. Deze vrachtwagens zijn op hun beurt aangepast aan de verschillende soorten van containers voor wit en gekleurd glas. In het recyclagebedrijf lost de vrachtwagen zijn lading gescheiden en op twee opslagplaatsen.
De zuiverheid en de puurheid van de kleur zijn zeer belangrijk voor de recyclage van het glas. Wit glas mag niet worden gemengd met glas met een andere kleur. Onzuiverheden zoals faience, zandsteen, porselein, ijzer, aluminium, plastic en ondoorschijnend glas zijn niet toegestaan. De aanwezigheid van deze onzuiverheden verhoogt de verwerkingskosten en kan aanleiding geven tot productiefouten in het nieuwe glas. In het ergste geval worden de ovens beschadigd: de sortering moet dus op draconische manier gebeuren.
Gemeenten zijn in Nederland verplicht glas van huishoudens apart in te zamelen. Hetzelfde geldt voor gft-afval, papier en karton, textiel, wit- en bruingoed en klein chemisch afval. Dit staat beschreven in hoofdstuk 14 (Afvalscheiding) van het Landelijk afvalbeheerplan (LAP). Als richtlijn geldt één glasbak op 650 inwoners.
Glas wordt in Nederland apart ingezameld en hergebruikt. Nieuw wit (doorzichtig) glas kan alleen maar gemaakt worden van witte scherven. En groen en bruin glas kan het beste gemaakt worden van groene en bruine scherven. Eerst wordt het niet-glas verwijderd: de metalen doppen gaan naar Hoogovens om hergebruikt te worden. De papieren etiketten worden losgeweekt tot papierpulp en naar een fabriek gebracht waar er bakstenen van gemaakt worden. Ander vuil, dat mensen onterecht in de glasbak hebben gegooid, wordt verwijderd en gaat naar de gewone vuilverbranding. Het kleine beetje vuil dat nog aan het glas zit verbrandt op het moment dat het glas zo verhit wordt dat het smelt. Van het glas zelf blijft nog wat vervuild gruis over en dit wordt weer gebruikt in de wegenbouw. Al met al blijft er maar heel weinig over dat verbrand of gestort moet worden.
Ondanks de zorg die de meeste mensen die hun flessen naar de glascontainers brengen, besteden, komt het materiaal niet zuiver aan in de fabriek. Het gros van de onzuiverheden wordt er manueel verwijderd. Daarna wordt het glas gebroken in scherven van 5 tot 60 millimeter. Sommige fabrieken zijn uitgerust met technologische systemen om het glas te scheiden van de onzuiverheden en zelfs om de glasscherven per kleur te scheiden. Met behulp van magnetische scheiders worden ijzerhoudende materialen uit de stukken glas gehaald. De niet-ijzerhoudende metalen worden verwijderd door wervelstroomscheiders.

</doc>
<doc id="32757" url="https://nl.wikipedia.org/wiki?curid=32757" title="Hoogstraten">
Hoogstraten

Hoogstraten is een stad en gemeente in de Belgische provincie Antwerpen. De stad ligt in de Kempen, tegen de grens met Nederland. Hoogstraten telt ruim 22.000 inwoners, waarvan meer dan 15% uit Nederland komen. Hoogstraten is de hoofdplaats van het gerechtelijk kanton en kieskanton Hoogstraten.
Toponymie.
Sinds het ontstaan van Hoogstraten omstreeks 1210 tot diep in de 18e eeuw waren er verschillende spelwijzen in gebruik voor het toponiem. Zo werd de plaatsnaam gedurende deze periode afwisselend als "Hoochstratum", "Hochstraten", "Hoestraten", "Hoochstraten", "Hoistraten", "Hoighstraten", "Hoichstraten", "Hoeghstraten", "Hoechstraten" en "Hoegstraten" geschreven. Van de 18e eeuw tot 1930 was de officiële spelling "Hoogstraeten". In 1930 besloot de Koninklijke Commissie voor Toponymie en Dialectologie de spelling te moderniseren tot Hoogstraten.
Leo Hermans verklaart het toponiem Hoogstraten in het jaarboek van de Hoogstratens Oudheidkundige Kring "Toponymie van Hoogstraten" als volgt: "De naam Hoogstraten kan wijzen op de hoge ligging van de straat of kan de naam zijn van de belangrijkste straat van het dorp".
Een andere, aansluitende verklaring, vertrekt van de Germaanse woorden "Hauha" (hoog) en "strata" (straat). Guy Muësen stelt in "Meerle en het Land van Hoogstraten in de Middeleeuwen" dat het Germaanse woord "strata" is afgeleid uit het Latijn en verwijst naar een heirbaan. Hij beargumenteert deze verklaring uit het feit dat vele plaatsen die aan zulke heirbaan lagen, nog steeds een naam hebben die is afgeleid van "strata".
De Romeinen plachten hun wegen over hoogten aan te leggen. In het Engels duidt het woord "highway" (Oudengels: heahweg, heahstræte = high street) een hoofdweg aan tussen twee steden en vroeger vooral oude Romeinse wegen die zoals gezegd veelal hooggelegen waren.
Deze weg in Hoogstraten was volgens sommigen onderdeel van de handelsroute van Leuven naar Breda, die op een hoogterug doorheen het Land van Hoogstraten liep en waarlangs Hoogstraten ontstond. Volgens andere bronnen zou het om de handelsweg van Antwerpen naar ’s-Hertogenbosch gaan die langs de stad liep. Wellicht liepen beide routes in Hoogstraten over dezelfde weg.
Geschiedenis.
Ontstaan.
Hoogstraten werd in 1210 gesticht door Hendrik I hertog van Brabant en voorzien van vrijheidsrechten. Hierdoor ontwikkelde Hoogstraten zich tot een handelsstadje. Hoogstraten werd gesticht binnen de parochie Wortel (reeds vermeld in 1155), waardoor de grote Sint-Katharinakerk van Hoogstraten de dochterkerk werd van de kleine Sint-Jan Baptistkerk van Wortel. Ook het kasteel van Hoogstraten bleef onder de parochie van Wortel.
Een grenspunt van Wortel uit die tijd, de Witte Kei is in 2017 nog tot monument verheven. 
De Bredase geschiedschrijver Thomas Ernst van Goor lanceerde in zijn werk "Beschryving der Stadt en Lande van Breda" (1744) de theorie dat Hoogstraten gesticht werd door een Vikinghoofdman Gelmel. Op het einde van de 19e eeuw werd deze theorie overgenomen en verkeerdelijk beschouwd als een echte oude legende die mondeling overgeleverd werd.
In de 17e-eeuwse bron die Van Goor voor zijn theorie gebruikte, spreekt men niet van Vikingen, maar wel van Hunnen. Voor Breda bestaat er een legende over de Vikingen. In deze Bredase legende, die reeds in 1460 neergeschreven was, is er wel sprake van Hoogstraten, maar niet van Gelmel. Er zijn nooit archeologische aanwijzingen gevonden van de aanwezigheid van Vikingen in Hoogstraten.
Een theorie die lang werd aangehouden, is dat Hoogstraten en Wortel gesticht werden binnen Rijkevorsel. Men beweerde lange tijd dat Rijkevorsel ouder zou zijn dan Wortel en dat de kerk van Rijkevorsel de moederkerk van die van Wortel was. Recent onderzoek bracht aan het licht dat dit niet klopte. Hierdoor verviel de theorie.
Ook andere theorieën zoals dat Hoogstraten aan den Aard of rond de Sint-Katelijnekapel ontstond, zijn twijfelachtig.
De oudst bekende heren van Hoogstraten zijn afkomstig uit de familie "Van Gemmenich". Van 1295-1428 kwam Hoogstraten aan de familie "Van Kuik", vervolgens aan "Van Borselen" en in 1469 aan "Van Culemborg".
Het graafschap en hertogdom Hoogstraten.
Elisabeth van Culemborg trouwde in 1509 met Antoon I van Lalaing, die belangrijke functies aan het Habsburgse hof vervulde. In 1518 werd Hoogstraten door Keizer Karel V tot graafschap verheven. De graven hadden nauwe banden met het hof in Brussel en in Mechelen. Ook was graaf Antoon II van Lalaing kort stadhouder van Antwerpen. Een groot glasraam in de Sint-Katharinakerk getuigt van de nauwe banden tussen Antwerpen en Hoogstraten. De graven, en later de hertogen, hadden dus een residentie nodig dicht bij de machtsstructuren van het land.
In 1740 werd het graafschap namelijk verheven tot hertogdom Hoogstraten onder het huis Salm-Salm, dat in 1709 in bezit kwam van Hoogstraten.
Door al deze ontwikkelingen verkreeg Hoogstraten enige stedelijke allure, hoewel het nooit tot een belangrijke stad zou uitgroeien, vanwege de perifere ligging ervan en de nabijheid van een grens. Dit heeft vooral tijdens de Tachtigjarige Oorlog voor moeilijkheden gezorgd. Tegen het einde van de 17e eeuw was er sprake van enige opbloei: in 1678 vestigden zich Engelse karmelietessen in Hoogstraten en in 1690 kwam er een Minderbroedersklooster. Economisch was er sprake van enige ambachtelijke bedrijvigheid: wolbewerking en later textielnijverheid, baksteenfabricage en pottenbakkerij, waarbij vooral het "Hoogstratens zwart aardewerk" van belang was. Daarnaast waren er bierbrouwerijen.
In 1534 werd ook een kapittel opgericht dat tot 1797 heeft bestaan.
Hoogstraten elders:
De Franse Tijd.
Hoogstraten was een "vrijheid," wat betekende dat het een stad van de tweede categorie was. Dit werd in 1770 nog vermeld in een lijst van het hertogdom Brabant. (Hoewel Hoogstraten in 1740 door een titelverheffing in Wenen zelf tot hertogdom werd benoemd, bleef het land van Hoogstraten op de een of andere manier toch onder de vleugels van het hertogdom Brabant.) De hoofdstraat van Hoogstraten draagt daarom de naam Vrijheid. Met de komst van de Fransen werd deze titel in 1795 ontnomen, omdat men meer gelijkheid in de samenleving wilde invoeren (fraternité, égalité, liberté). In 1985, op initiatief van Zefa Raeymaekers en met als argument de rijke geschiedenis van Hoogstraten en de mogelijkheid voor een provinciestad tussen Antwerpen en Turnhout, kreeg Hoogstraten de stadstitel terug. Hoewel er geen onderscheid meer werd gemaakt tussen steden van hogere of lagere categorie, wordt de term "provinciestad" nog wel eens gebruikt om te verwijzen naar een kleine landelijke stad.&lt;br&gt;
In 1810 kwam het Bedelaarsgesticht van Mechelen over naar het kasteel van Hoogstraten. Jean Louis Bausart werd er directeur. Hij was een Fransman geboren in Rouen en zou tot in 1852 aanblijven. Toen ging hij naar Mechelen waar hij later op het jaar stierf. Hij was tevens gemeenteraadslid, schepen, en provinciaal verkozene voor het kanton Hoogstraten. Hij zat als actief lid in de provinciale commissies voor gevangenissen en landbouw. Hij had ook een sleutelpositie in de privatisering van gemeentelijke heidegronden om te ontginnen. 
Op 11 januari 1814 werd in de Noorderkempen de Slag bij Hoogstraten uitgevochten. Dit betekende het einde van de Franse Tijd in Hoogstraten. Jean Louis Bausart had daar op politiek vlak geen last van want hij was actief in zowel de Franse, de Hollandse als de Belgische tijd. Hij was een prominent figuur die telkens met overtuiging verkiezingen won. 
De Hollandse Tijd.
Op 15 maart 1814 presenteerden de Engelsen een plan om de Belgische provincies toe te wijzen aan de prins van Oranje, Willem I der Nederlanden. Slechts enkele dagen later, op 21 maart 1814, begon vorst Konstantijn van Salm-Salm al brieven te schrijven om zijn eigendommen terug te krijgen.
Tijdens de Hollandse Tijd werd in 1822 Wortel-Kolonie opgericht. Tot dat moment had de hertog van Hoogstraten herhaaldelijk brieven gestuurd om zijn eigendommen terug te krijgen of er tenminste compensatie voor te ontvangen. In die periode werd dit eindelijk geregeld, en het werd duidelijk dat de hertog niet meer zou terugkeren naar 'zijn' Hoogstraten. 
Aanvang Belgische Tijd.
Tijdens de Franse tijd werden de kloosters opgeheven en deze keerden niet meer terug. Belgische geestelijken speelden een belangrijke rol in de Belgische revolutie, wat leidde tot een katholieke tegenbeweging tegen de Hollandse protestanten. In dit kader vestigden de Ursulinen zich in 1832 in Hoogstraten, en in 1835 werd er een kleinseminarie opgericht. Deze nieuwe instituten moesten een dam vormen tegen de protestantse invloed vanuit Nederland.
Landbouw.
Het initiatief van Wortel-Kolonie om tot heideontginning te komen leek aanvankelijk te mislukken en werd in 1842 opgeheven. Desondanks bleef er een politieke wil aanwezig om hiermee verder te gaan. Zeker na de hongersnood van 1845 zette de Belgische politiek zich in om de 1160 vierkante kilometer aan Kempense heidegronden te ontginnen, met als doel de structurele hongersnood en de bijhorende sociale onrust uit te roeien. Hoogstraten, vanwege de ervaring met Wortel-Kolonie, was hierbij een belangrijke speerpuntcluster. Er werden diverse initiatieven genomen door prominente figuren zoals de Oost-Vlamingen Edouard Jaequemyns en Jean Baptist Voortman, zoon van Abraham Voortman, en de Antwerpse politici Théodore Teichmann (Zwart Goor hoeve) en Max van den Berg, om grote oppervlakten aan heidegronden te ontginnen. Hierbij speelde guano een cruciale rol als meststof. De bourgeoisie leverde het kapitaal en de plaatselijke bevolking de werkkracht. Na enkele decennia verdween de rijkere burgerij en versnipperde het land onder de plaatselijke landbouwers. Vanaf 1910 kwam de tuinbouw op, waarbij vooral aardbeienteelt belangrijk werd. 
Industrialisatie.
"De ontwikkeling kwam laat en slechts in bescheiden mate op gang, voornamelijk door de slechte verbindingen. De aanleg van de tramlijn speelde echter een belangrijke rol in het doorbreken van de geïsoleerde ligging van Hoogstraten en verbeterde de verbinding met de rest van het land. Pas aan het einde van de 19e eeuw verscheen er een fabriek voor matten en tapijten en enkele sigarenfabriekjes. De industrie was dikwijls landbouwgerelateerd zoals bijvoorbeeld confituurfabrieken.
Diensten.
"Het Gelmelslot, dat van oudsher de zetel was van de familie Salm-Salm, kreeg na de Franse tijd verschillende functies als strafinrichting, wat zorgde voor een grote vraag naar cipiers in Hoogstraten. Daarnaast vroeg de uitgebreide scholengemeenschap om een aanzienlijk aantal leraren en leraressen. Ook was er behoefte aan landbouwondersteuning, wat leidde tot de oprichting van melkerijen en veilingen." 
Geografie.
Kernen.
De gemeente bestaat naast Hoogstraten zelf nog uit de deelgemeenten Meer, Meerle, Minderhout en Wortel. De noordelijkste woonkern van België is Meersel-Dreef gelegen op het grondgebied van de deelgemeenten Meer en Meerle, daarnaast is er nog het gehucht Bollekens.
Aangrenzende gemeenten.
Aangrenzende dorpen en woonkernen zijn Zundert, Rijsbergen, Breda, Galder, Strijbeek, Chaam, Ullicoten, Baarle-Nassau, Baarle-Hertog, Merksplas, Rijkevorsel (met Achtel), Sint-Lenaarts en Loenhout.
Natuur en landschap.
Hoogstraten ligt in de Noorderkempen en de hoogte varieert tussen 15 en 25 meter. Het riviertje de Mark verloopt ten oosten van Hoogstraten. Ook het natuurgebied Elsakker vindt men in Hoogstraten.
Het stiltegebied Wortel-Kolonie is sinds juli 2021 erkend als Unesco werelderfgoed in de categorie cultuurlandschap samen met de koloniën Frederiksoord, Wilhelminaoord en Veenhuizen.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De stad Hoogstraten ligt in het kieskanton Hoogstraten en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
Geschiedenis.
Legislatuur 1977 - 1982.
Naast de traditionele partijen trad ook de partij FB (FusieBelangen) in de politieke arena, de opvolger van 'Gemeentebelangen Meer' met de voormalige Meerse burgemeester Fons Sprangers aan het roer. Eveneens Meerse roots had de kartellijst KGB (Kristelijke Gemeentebelangen) van Jos Van Aperen. Na de verkiezingen werd Fons Sprangers burgemeester.
Legislatuur 1989 - 1994.
De Christendemocraten trokken deze verkiezingen in verspreidde slagorde naar de kiezer. Zo was er naast de CVP-lijst ook de scheurlijst DE (Democratische Eenheid) van plaatsvervangend burgemeester Fons Jansen. De FB werd omgedoopt naar Agalev. De KGB werd omgevormd tot de KVB (Kristelijke Volksbelangen).
Legislatuur 2001 - 2006.
De Christendemocraten trokken deze verkiezingen in verspreidde slagorde naar de kiezer. Zo was er naast de CVP-lijst ook de scheurlijst HOOP (Hoogstraatse Onafhankelijke Open Partij) van voormalig schepen Staf Peerlinck. Het kwam tot een bestuursakkoord tussen de KVB van zittend burgemeester Arnold Van Aperen en HOOP. Van Aperen haalde 2.585 voorkeurstemmen. Het schepencollege werd vervolledigd door Jos Martens, Marcel Van Hamel, Roger Van Aperen (allen KVB), Rene Sprangers en Staf Peerlinck (beiden HOOP). OCMW-voorzitter bleef net als tijdens de vorige legislatuur Jos Brosens.
Legislatuur 2013 - 2018.
Groen, sp.a en HOOP bundelden de krachten en kwamen op met de lijst 'ANDERS'. De KVB werd omgedoopt tot Hoogstraten Leeft. Burgemeester is Tinne Rombouts (CD&amp;V). Zij leidt een coalitie bestaande uit CD&amp;V en N-VA. Samen vormen ze de meerderheid met 15 op 27 zetels.
Legislatuur 2019 - 2024.
Op 14 oktober 2018 werden er gemeenteraadsverkiezingen gehouden waaruit vier fracties kwamen: Hoogstraten Leeft (Open Vld), CD&amp;V, N-VA en Anders (groen en socialisten). Op 6 december werd Marc Van Aperen benoemd tot burgemeester met ingang vanaf 1 januari 2019. Voorzitter van de gemeenteraad werd Jef Vissers (N-VA). 
Het schepencollege bestaat uit Roger Van Aperen (N-VA), Arnold Wittenberg (Hoogstraten Leeft), Faye Van Impe (N-VA), Piet Van Bavel (Hoogstraten Leeft), Ann Fockaert (Hoogstraten Leeft) en Michel Janssens (N-VA). Op 27 juni 2022 nam Michel Janssens ontslag en werd vervangen door Jef Vissers. Gemeenteraadslid Gert Van den Bogaert (N-VA) werd vanaf 27 juni 2022 voorzitter van de gemeenteraad.
Legislatuur 2025 -.
Op 13 oktober 2024 werden er gemeenteraadsverkiezingen gehouden waaruit Tinne Rombouts (CD&amp;V) het initiatief recht kreeg ze maakte een coalitie tussen haar eigen Samen!-CD&amp;V en Hoogstraten Leeft. 
Onderwijs.
Hoogstraten is ook een regionaal onderwijscentrum, met onder andere vier secundaire scholen. In het Klein Seminarie en het Instituut Spijker kan men de meeste ASO-richtingen volgen, zoals de samenstellingen van Latijn, Grieks, Wetenschappen, Wiskunde, Moderne talen en Humane wetenschappen.
Verder zijn er nog twee technische/beroepsscholen: VTI Spijker en VITO. Het VTI biedt technische en beroepsrichtingen aan in de sectoren hotel, kantoor, toerisme, voeding-verzorging, bakkerij, restaurant-(groot)keuken en sociaal technische wetenschappen. Het VITO biedt ook technische en beroepsrichtingen, maar in de sectoren Hout, Bouw, Chemie, Land- en Tuinbouw, Elektronica en Elektriciteit-Mechanica. Zowel het Klein Seminarie (jongens) als het Spijker (meisjes) bieden een internaat aan (in tegenstelling tot de scholen zelf zijn de internaten gescheiden).
Door de nabijheid van de grens en de aanwezigheid van een internaat volgen nogal wat Nederlandse leerlingen er secundair onderwijs: afhankelijk van het leerjaar en de studierichting: 8 à 25%.
Sport.
Voetbal.
Hoogstraten heeft verschillende voetbalclubs, waarvan Hoogstraten VV de bekendste is. De club is in 2023 actief in de Eerste klasse amateurs. Daarnaast zijn er nog vier ploegen die in tweede, derde en vierde provinciale (voetbal België) actief zijn, namelijk VNA Wortel in 2de provinciale, Minderhout VV en KFC Meer in 3de provinciale en Meerle FC in 4de provinciale.
Veldrijden.
Jaarlijks vindt er de Vlaamse Aardbeiencross plaats, die sinds 1998 deel uitmaakt van de Superprestige veldrijden.
Meer weten?
Meer weten? Wikipedia organiseert artikelen in een boomstructuur. Onderaan de pagina van Hoogstraten kunt u de categorieën met betrekking tot Hoogstraten vinden. Wilt u direct naar deze categorie gaan? Klik dan op de volgende om alle relevante categorieën over Hoogstraten te doorzoeken. 

</doc>
<doc id="32760" url="https://nl.wikipedia.org/wiki?curid=32760" title="Kapellen">
Kapellen

Kapellen is een plaats en gemeente in de Belgische provincie Antwerpen. De gemeente ligt in de Kempen, in het noorden van de provincie.
Kapellen telt 27.782 inwoners (1 januari 2024) en bestaat uit verschillende wijken, onder andere Kapellen centrum, Putte-Kapellen of het oostelijk deel van het grensdorp Putte, Kapellenbos, Hoogboom en Zilverenhoek. De gemeente heeft een groen en residentieel karakter en wordt onder meer gekenmerkt door villaparken, exclusieve landhuizen en verschillende kastelen. Het is een van de rijkste gemeenten in Antwerpen.
Kapellen is de hoofdplaats van het kieskanton en gerechtelijk kanton Kapellen.
Geschiedenis.
De leefgemeenschappen die thans deel zijn van de gemeente Kapellen dateren van de 13de eeuw. Hoogboom vinden we terug als Hobonia op documenten uit 1267. Hoghescote, het huidige centrum volgt tien jaar later samen met Ertbrand, ofwel het huidige Putte. De wijk Zilverenhoek, pas sinds 1983 bij Kapellen, verschijnt pas in 1844 voor het eerst op een kadasterplan.
Vanaf de oorsprong maakte Kapellen deel uit van de heerlijkheid Ekeren. Sinds de 13de eeuw wisselden delen van het grondgebied geregeld van eigenaar. Uiteindelijk kwam in 1714 de volledige heerlijkheid Ekeren onder het bewind van 1 familie, die van de heren van Salm-Salm. Tijdens de Franse bezetting werd Kapellen in 1795 in de municipaliteit van Stabroek ondergebracht om uiteindelijk in 1800 een zelfstandige gemeente te worden. Kapellen ontving een deel van het grondgebied van Hoevenen toen die gemeente werd opgeheven in 1828 en een deel van de gemeente Ekeren bij een grenscorrectie in 1846. De huidige gemeentegrenzen liggen sinds 1983 vast wanneer de Ekerse wijken Hoogboom en Zilverenhoek naar Kapellen worden overgeheveld.
In tegenstelling tot de wereldlijke macht heeft de geestelijke macht een minder complex traject afgelegd. De parochie van Hoghescote werd in 1277 overgedragen aan de Sint-Bernardusabdij van Hemiksem. Tot dan was de parochie afhangend van de Sint-Lambertuskerk te Ekeren.
De kerk van Kapellen is het oudste gebouw van de gemeente. Tot de 14de eeuw volstond een kapel om de inwoners voort te helpen. De kerk is door de tijden heen steeds verder opgebouwd en verbouwd. Het koor dateert bijvoorbeeld uit de 14de eeuw terwijl de kruisbeuk in de 16de eeuw gebouwd is. In de 19de eeuw werden de toren en het inwendige van de kerk neogotisch herbouwd.
De verdere geschiedenis van Kapellen is gekenmerkt door periodes van bloei en van armoede. Ten tijde van het Beleg van Antwerpen door de Spanjaarden heeft Kapellen zwaar te lijden gehad. Alle belangrijke gebouwen en 90% van de huizen waren vernietigd. Tijdens het Twaalfjarig Bestand was er een korte heropleving van de gemeente tot in 1623 de pest zwaar huis hield. De echte heropbouw moest op zich laten wachten tot 1674 wanneer de kerk werd heropgebouwd.
Aan dit alles kwam een abrupt einde bij het begin van de Eerste Wereldoorlog. De opeisingen door het Duitse leger en de Spaanse griep zorgden voor sterfte onder de bevolking. Na de oorlog was er een korte herstelperiode tot 1930 wanneer de crisis neerdaalde over de gemeente. Pas na de Tweede Wereldoorlog kon de gemeente terug beginnen aan het herstel. De gemeente Kapellen werd op 4 oktober 1944 door het Canadese bataljon Les Fusiliers Mont-Royal bevrijd.
Natuur en landschap.
Kapellen ligt in de Noorderkempen. De plaats kenmerkt zich door uitgestrekte villabossen. De plaats ligt aan de rand van de Antwerpse agglomeratie. Natuurgebieden zijn De Uitlegger, het Wolvenbos en het Domein Oude Gracht.
Demografie.
Na de gemeentelijke herinrichting.
Naar aanleiding van de gemeentelijke herindeling die van kracht werd op 1 januari 1983 werd de toenmalige gemeente Ekeren gesplitst waarbij het noordelijk deel van deze gemeente toegevoegd werd aan de gemeente Kapellen, het zuidelijke gedeelte werd onderdeel van de fusiegemeente Antwerpen.
Politiek.
Structuur.
De gemeente Kapellen maakt deel uit van het kieskanton Kapellen, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
Mobiliteit.
Verleden.
In 1759 werd er een kasseiweg aangelegd tussen Merksem en Kapellen. Tegenwoordig kennen we deze baan als de Kapelsesteenweg (op het grondgebied van Ekeren en Brasschaat) of Antwerpsesteenweg (op het grondgebied van Kapellen). In 1853 werd de spoorlijn Antwerpen-Rotterdam aangelegd. Daarmee kon de eerste stoomtrein in 1854 door Station Kapellen rijden. Door de goede spoorverbinding gingen veel rijke Antwerpenaren villa's in de gemeente bouwen. Verder werden spoorweghaltes zoals station Heikestraat en station Kapellenbos gebouwd. De buurtspoorwegen bereikten Kapellen Station op 31 juli 1927 en de tram wordt op 1 december 1928 doorgetrokken naar de grens bij Putte. De gelijkvloerse oversteek van de tram op de spoorweg is maar van korte duur. Op 1 maart 1934 wordt de lijn Hoevenen Kapellen geopend en vanaf 1 februari 1938 rijden de trams Antwerpen Putte via Hoevenen. (lijn 72, tussen 1/9/1936 en 1/2/1938 reden geen trams tussen Kapellen en Putte). Vanaf 31 augustus 1936 is de tram vanaf Merksem beperkt tot vlak voor de overweg (lijn 65). Op 26 mei 1967 reed de laatste tram in Kapellen, als lijn 65.
Bekende Kapellenaars.
Bekende personen die geboren of woonachtig zijn of waren in Kapellen of een andere significante band met de gemeente hebben:
Nabijgelegen kernen.
Hoevenen, Putte, Ekeren, Sint-Mariaburg, Heide

</doc>
<doc id="32762" url="https://nl.wikipedia.org/wiki?curid=32762" title="Kasterlee">
Kasterlee

Kasterlee is een plaats en gemeente in de Belgische provincie Antwerpen. De gemeente telt 19.000 inwoners. Ze ligt in de Kempen op een hoogte van 18 meter. Kasterlee behoort tot het gerechtelijk kanton Geel en kieskanton Herentals. Partnergemeente is Plaffeien (Zwitserland)
Geografie.
Kasterlee is centraal gelegen in de driehoek der Kempen, tussen Geel, Turnhout en Herentals.
Samen met de stad Turnhout en de gemeenten Beerse, Lille, Oud-Turnhout en Vosselaar maakt Kasterlee deel uit van het samenwerkingsverband Kordia.
Kernen.
Naast Kasterlee (centrum) zelf behoren ook de deelgemeenten Lichtaart en Tielen tot de gemeente Kasterlee. Het gehucht Terlo sluit in het oosten aan op de bebouwing van Kasterlee-dorp, het gehucht Houtum doet dit in het zuiden.
Hydrografie.
Kasterlee is opgedeeld in drie verschillende natuurlijke structuren. In het noorden vormen de valleien van de Aa, de Rode Loop en de Kaliebeek een natuurlijke grens met de omliggende gemeenten, in het uiterste zuiden domineert de Vallei van de Kleine Nete het landschap. Precies daartussen bevindt zich de Kempense Heuvelrug, een langgerekte duinenrug die ongeveer heel de Antwerpse Noorderkempen doorkruist.
Topografie.
Noord Kasterlee.
De Aa in het noorden van deelgemeente Tielen en de Rode Loop en de Kaliebeek in Kasterlee en Lichtaart doorkruisen cultuurgronden, broekbosgebieden, vennen en vijvers.
De Rode Loop was lange tijd een belangrijke transportader, ondanks dat de vallei en dan vooral het gebied rond de Tikkebroeken bij zware regenval grotendeels overstroomt.
De Tikkebroeken is een beschermd laagveen waar talrijke zang- en moerasvogels een onderkomen vinden, de vele waterpartijen trekken amfibieën als de alpenwatersalamander aan; ronde zonnedauw en moeraswolfsklauw bevolken de vennen. Het reservaat onderscheidt zich door de enorme verscheidenheid aan biotopen op een beperkte oppervlakte.
Midden Kasterlee.
Kasterlees ondergronden bestaan uit waterdoorlatende zand- en leemgronden met ijzerhoudende lagen. Ongeveer 10.000 jaar geleden bedekten grote delen ijs de Kempen immers volledig. In de laatste ijstijd, de Würm-Glaciaal, loopt de vloedlijn van de Poederleezee tot in de streek van Kasterlee. Door de getijden en afzettingen vormen zich hier dekzandruggen.
Hier ontstaat de Kempense Heuvelrug die tot 40 m hoge toppen kent. Met de latere terugtrekking van de ijskappen en het dalen van de waterspiegel overwoekeren duinplanten het duinlandschap. Rond en op de duinruggen vormen zich, na de eerste duinbegroeiing, als snel eiken- en berkenbossen.
In de Middeleeuwen ontboste men deze echter op grote schaal en ontstond er op verschillende plaatsen een heidevegetatie. Deze ontbossing had als gevolg dat zand en wind vrij spel krijgen en stuifzandduinen vormden. Een hiervan is de Hoge Mouw, midden in het Provinciaal Domein Hoge Mouw. Moude of molde betekent mul zand. Jaren van intensieve recreatie deden het duin krimpen tot 35 m waar het ooit tot 40 m hoog was. De Oostenrijkse en Franse overheden zorgden voor een nieuwe bebossing van de streek van Kasterlee met vooral naaldboomsoorten. De laatste jaren werkt het bosbeheer aan de creatie van een gemengd loofbos.
Naast het provinciaal domein liggen de Kastelse Bossen of het Gestelsbos (gestel = heuvel). Deze maakten vroeger deel uit van de jachtwarande van de hertogen van Brabant. Het toenmalige Hof Ter Loo beschikte over een eigen valklegge, waar valken werden gevangen en opgeleid voor de jacht. Voor het broodnodige gerstenat trokken de valkeniers zich terug in afspanning De Valk op de markt in Kasterlee. Op de zuidrand van de Kempense Heuvelrug zijn holle wegen te vinden. Deze erosiegeulen ontstaan door de weerstand van de ijzerhoudende lagen tegen de krachten van het aflopende regenwater van de duinrug.
Ten noorden van de duinrug, in het gebied van de Witte Bergen en op de grens met Herentals ligt het Zwart Water (zwart, zwet = grens), een geklasseerd natuurgebied. Dit ingesloten stukje natuur is een laagveengebied met typische vegetatiesoorten als wateraardbei en gagel- en wilgenstruwelen. Een kijkhut laat toe om de verschillende broedvogels in het ontoegankelijke gebied te kunnen observeren.
Zuid Kasterlee.
Ten zuiden van de Kempense Heuvelrug domineert de Vallei van de Kleine Nete het reliëf. De Kleine Nete is door zijn waterkwaliteit en natuurlijke structuur een van de properste rivieren in België. Het kanaliseren van de rivier start in 1839 en zorgt ervoor dat de sterk meanderende rivier een ideale waterweg vormt. Door deze ingrepen worden verschillende oude rivierarmen, overstromingsgebieden en meanders geïsoleerd en deze ontwikkelen eigen biotopen.
Ten noorden van de vallei vormt een paraboolduin een afwateringsplas die later verder wordt uitgediept door turfwinning, de Snepkensvijver. Broekbossen en droge heide wisselen elkaar af. Dit kwetsbare stukje nat heidebiotoop is enkel toegankelijk onder begeleiding, maar vanuit een kijkhut gelegen op de baan tussen Herentals en Lichtaart kunnen de verschillende vogelsoorten worden gadegeslagen.
Verder stroomopwaarts, in het gebied van Eerselingen tot Oosteneind, liggen een groot aantal oude rivierarmen. Extensief bewerkte weilanden en bloemrijke landschappen wisselen elkaar af in deze agrarische vallei.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Kasterlee maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 1989 - 1994.
De PVV kwam op onder de naam Groep Eenheid (GE), de kieslijst werd getrokken door F Van Beirendonck. De Volksunie werd omgevormd tot Gemeentebelangen. Lijsttrekker voor deze partij was D. Taelman-De Mulder.
Mobiliteit.
Openbaar vervoer.
De spoorwegverbinding loopt langs Tielen via de lijn Turnhout-Herentals; verbetering werd bekomen vanaf mei '98 naar Brussel met rechtstreekse verbindingen. Eind 2007 kwam er ook een rechtstreekse verbinding met Antwerpen. Dit werd mogelijk gemaakt door in de halte Tielen een ontdubbeling te doen van spoorlijn 29. De lijnbustrafiek loopt tot in Kasterlee-centrum.
Wegennet.
De gemeente is per auto te bereiken via de E34 en de E313.
Toerisme.
Op vlak van toerisme is Kasterlee een grote trekpleister van de provincie Antwerpen. Populair zijn bijvoorbeeld het recreatiegebied "Kabouterberg" (in de heuvelachtige zandduinen van natuurdomein De Hoge Mouw), het pretpark Bobbejaanland en het recreatiegebied en natuurdomein "De Hoge Rielen". Kasterlee telt 8 hotels en verschillende campings en bivak-, kampeer- en trekkershuizen. Kasterlee heeft een zeer levendige dorpskern met verscheidene cafés en restaurants. Verder beschikt het over een wandel-, fiets-, mountainbike- en ruiternetwerk. Kano- en kajakvaren, minigolf en andere recreatie zijn bekend tot ver in de omstreken.
Bekende inwoners.
Bekende personen die geboren of woonachtig zijn of waren in Kasterlee of een andere significante band met de gemeente hebben:
Nabijgelegen kernen.
Lichtaart, Tielen, Ten Aard, Retie, Turnhout

</doc>
<doc id="32763" url="https://nl.wikipedia.org/wiki?curid=32763" title="Schroevendraaier">
Schroevendraaier

Een schroevendraaier is een stuk gereedschap waarmee schroeven worden aangebracht en verwijderd. Hij bestaat uit een handvat met een metalen steel die in de kop van een schroef of een bout past. 
Goede schroevendraaiers zijn vervaardigd van speciale staalsoorten. Bij een juiste toepassing zijn ze praktisch onbreekbaar. Het heft van een schroevendraaier wordt meestal gemaakt van een slagvaste, onbreekbare kunststof. Soms vervaardigt men het heft nog van een taaie houtsoort. Er zijn ook schroevendraaiers waarvan de steel geheel door het handvat loopt en uitkomt bij de achterkant. Dit is een beitelschroevendraaier. Vaste schroeven kunnen gelost worden door met een hamer op een metalen dop achter te slaan. 
In plaats van schroevendraaiers worden ook wel losse schroefbits in een schroefboormachine gebruikt. Deze zeskantige stiftjes zijn er in velerlei vormen en lengten. Zo zijn er kruis- of ster-, platte voor sleuf, zeskantige maar ook vierkante en andere vormen, bij elkaar tientallen verschillende vormen. Variërend in lengte van enkele centimeters tot meer dan 10 centimeter. De bits worden in een – meestal magnetische – houder geplaatst die vervolgens in de schroef- dan wel boormachine wordt geklemd. Toch gebruikt men niet voor alle schroeven een schroefboormachine. Horlogemakers en instrumentmakers gebruiken voor het fijne werk speciale kleine schroevendraaiers.
Doorgaans worden schroeven rechtsom vastgedraaid en linksom los. 
Veelgebruikte types schroevendraaiers:
Phillips en pozodriv lijken op elkaar en worden daardoor weleens verwisseld. De Pozidriv heeft vier extra ribben ten opzichte van de Phillips-uitvoering. Alleen een goede passing is er indien de juiste combinatie schroevendraaier/schroef wordt toegepast. Bij gebruik van het juiste Pozidriv-schroefbit of -schroevendraaier zal de schroef ook bij horizontaal houden van de schroef in de schroevendraaier of bit blijven zitten. 
Sommige fabrikanten gebruiken afwijkende schroeven om te verhinderen dat de gebruiker een apparaat openschroeft.
De grootte van schroevendraaier en schroef dienen bij elkaar te passen om beschadiging bij schroevendraaier of schroef te voorkomen. Bij sommige types (buitenzeskant, inbus, torx) wordt dat afgedwongen: de verkeerde maat past niet.
Voor werk aan elektrische installaties bestaan er geïsoleerde schroevendraaiers, met isolatiemateriaal om de steel. Een kleine sleufschroevendraaier heet fittingschroevendraaier en is geschikt voor lampfittingen en kroonsteentjes. Vaak is bij zo'n schroevendraaier een lampje ingebouwd om te testen of er spanning op de draad staat. Zo'n schroevendraaier heet een spanningzoeker.

</doc>
<doc id="32764" url="https://nl.wikipedia.org/wiki?curid=32764" title="Laakdal">
Laakdal

Laakdal is een gemeente in de Belgische provincie Antwerpen. De gemeente telt ruim 16.000 inwoners en ligt op een hoogte van 18 meter. Laakdal maakt deel uit van het kieskanton en het gerechtelijk kanton Westerlo.
Geografie.
Kernen.
De gemeente Laakdal is in 1977 (tijdens de gemeentefusies) ontstaan uit het samengaan van de gemeenten Veerle, Eindhout en Vorst (niet te verwarren met Vorst bij Brussel).
Vorst heeft twee kernen, Vorst zelf ("Groot Vorst") en Meerlaar ("Klein Vorst").
Veerle dat reeds in 1971 fusioneerde met Varendonk heeft nog een gehucht: Veerle-Heide. Sinds 2017 heeft Laakdal een echt gemeentehuis. De beleidsploeg van burgemeester Tine Gielis (CD&amp;V) plande het gebouw in het centrum van deelgemeente Groot-Vorst. In dit gebouw zijn naast gemeente en OCMW ook de bibliotheek, Bpost en de lokale politie gevestigd. Voordien werd gebruik gemaakt van een voormalige textielbedrijf dat dienst deed als gemeentehuis.
Demografie.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Laakdal maakt deel uit van het kieskanton Westerlo, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 1989 - 1994.
Laakdal kende een woelige periode tussen 1987 en 1995. Fons Verdonck nam tijdelijk het ambt van burgemeester op zich tot een regeringscommissaris de politieke crisis kwam ontmijnen. De coalitie bestond uit SP-VLD en NIEUW (VU-ID).
Legislatuur 1995 - 2000.
Laakdalse Democraten (LD) werd omgevormd tot VLD.
Legislatuur 2001 - 2006.
NIEUW en VLD bundelde de krachten en gingen met een gezamenlijke kieslijst naar de stembus.
Legislatuur 2013 - 2018.
Nieuw en Open Vld bundelde opnieuw de krachten en dienden samen de kieslijst STEM! in. Burgemeester is Tine Gielis (CD&amp;V-LVA). Zij leidt een coalitie bestaande uit CD&amp;V-LVA en samen-sp.a-Groen. Samen vormen ze de meerderheid met 15 op 25 zetels.
Legislatuur 2019 - 2024.
CD&amp;V bleef met Tine Gielis de grootste partij. De Laakdalse socialisten groeiden onder een nieuwe naam Pro-Laakdal. CD&amp;V en ProLaakdal vormen een coalitie met Tine Gielis als burgemeester.
Stem! haalde er opnieuw de naam van Open VLD bij. Onder de naam Stem/OpenVld verloren ze een zetel. Oud-burgemeester Patrik Vankrunkelsven verliet hierop de actieve politiek. Ook N-VA ging achteruit. Vlaams Belang (+2) en Groen (+1) zaten in het winnende kamp. Groen behaalde haar eerste zetel ooit in Laakdal.
Religie &amp; levensbeschouwing.
Katholieke Kerk.
De parochies van Laakdal vormen samen de federatie Laakdal die op haar beurt dan weer deel uitmaakt van het dekenaat Zuiderkempen en het Bisdom Antwerpen.
Bekende inwoners.
Bekende personen die geboren of woonachtig zijn of waren in Laakdal of een andere significante band met de gemeente hebben:

</doc>
<doc id="32765" url="https://nl.wikipedia.org/wiki?curid=32765" title="Lille (België)">
Lille (België)

Lille is een gemeente in de Belgische provincie Antwerpen met ruim 17.000 inwoners. Lille (niet te verwarren met Lillo of Lillo) ligt in de Kempen en omvat de deelgemeenten Lille, Gierle, Poederlee en Wechelderzande. Lille ligt in het kanton Herentals dat op zijn beurt ligt in het arrondissement Turnhout.
Samen met de stad Turnhout en de gemeenten Beerse, Kasterlee, Vosselaar en Oud-Turnhout maakt Lille deel uit van het samenwerkingsverband Kordia.
Geschiedenis.
De naam "Lille" komt van "Lindelo" wat lindenbos betekent (een loofbos van linden). In 1123 werd Lillo voor het eerst schriftelijk vermeld. Lille behoorde tot het Land van Turnhout. Het was een hertogelijk domein waarvan verschillende delen vanaf 1440 als leen werden uitgegeven. In 1567 werd Lille een zelfstandige parochie.
Halverwege de 19e eeuw bestond er een kaarsenfabriek en een brouwerij, omstreeks 1900 was er enkel landbouw, terwijl als huisnijverheid ook het klompenmaken werd beoefend. Later werd Lille ook een centrum van diamantnijverheid. Ook de zusters Apostolinnen vestigden zich in Lille en in 1978 werd een deel van hun grond benut voor de bouw van een verzorgingshuis voor demente en andere zorgbehoevende bejaarden.
Natuur en landschap.
Lille ligt in de Kempen op een hoogte van ongeveer 15 meter, met in het oosten de "Holle Beemdenbeek" en de "Platte Beek" die samen als "Laakbeek" zuidwaarts naar de Aa vloeien. In het westen stroomt de "Bosbeek" die eveneens in de Aa uitmondt.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Lille maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 2013 - 2018.
Jan Stevens en André Pluym, gemeenteraadsleden voor "ANDERS", sloten zich aan bij de fractie van N-VA in de aanloop naar de lokale verkiezingen. De burgemeester was Paul Diels van CD&amp;V. Deze fractie had een meerderheid van 13 op 25 zetels.
Legislatuur 2019 - 2024.
Na de verkiezingen van 14 oktober 2018 had de CD&amp;V voor het eerst niet meer de absolute meerderheid (dit door een stevig verlies van 13 naar 7 zetels). Op verkiezingsavond werd bekendgemaakt dat er een coalitie zou komen van N-VA en Groen met Marleen Peeters (N-VA) als nieuwe burgemeester.
Nabijgelegen kernen.
Gierle, Wechelderzande, Poederlee

</doc>
<doc id="32766" url="https://nl.wikipedia.org/wiki?curid=32766" title="GFDL">
GFDL



</doc>
<doc id="32768" url="https://nl.wikipedia.org/wiki?curid=32768" title="Papier- en kartonafval">
Papier- en kartonafval

Papier- en kartonafval is een vorm van afval dat bestaat uit papier en karton. Het kan bij aparte inzameling gerecycled worden.
Oude kranten, tijdschriften en reclamedrukwerk kunnen zo bij het oudpapier. Verder zijn ook kartonnen dozen, kleine kartonnen verpakkingen van bijvoorbeeld thee, macaroni en waspoeder, golfkarton, oude (telefoon)boeken, computervellen en ander kantoorpapier, wc-rolletjes, enveloppen, reclamefolders, papieren zakken, eierdozen en cadeaupapier geschikt om opnieuw te gebruiken.
Niet bij het oudpapier hoort papier of karton dat ijzer bevat zoals ordners. Dat geldt ook voor de kartonnen verpakkingen van zuivel en frisdrank. Die hebben een plastic laagje aan de binnenkant. Nat en/of vervuild papier en karton zoals onder andere keukenrolpapier, toiletpapier en behang horen niet bij het oudpapier. Dat moet in de vuilnisbak. Dat geldt ook voor foto's. Plastic verpakkingen om reclamedrukwerk en tijdschriften mogen niet bij het oudpapier, deze kunnen apart worden gerecycled.
Inzameling.
Vlaanderen.
De Vlaamse gemeenten of intercommunales zijn wettelijk verplicht om afvalinzameling, waaronder van papier en karton, te organiseren voor particulieren. Papier- en kartonafval wordt gewoonlijk opgehaald door de gemeente en kan ook naar een containerpark worden gebracht. De gemeente kan hierbij zelf beslissen welke tarieven het hanteert en of het al dan niet ook de inzameling bij bedrijven en instellingen op zich neemt.
Nederland.
Gemeenten zijn verantwoordelijk voor de inzameling van oud papier en karton van haar inwoners. Gemeenten moeten de inzameling organiseren en betalen. Hoe ze dat doen, mogen ze zelf beslissen. Ze kunnen papierbakken plaatsen of inwoners vragen hun papier en karton ergens in te leveren. De gemeenten kan er ook voor kiezen de inzameling over te laten aan een sportclub of vereniging. Gemeenten zijn niet verantwoordelijk voor de inzameling van papier en karton van bedrijven, kantoren en instellingen. Die moeten zelf hun voorzieningen treffen.
Scholen, sportverenigingen en bijvoorbeeld charitatieve instellingen hebben altijd een belangrijke rol gespeeld bij de gescheiden inzameling van papier en karton. Vaak verdienden ze daarmee een centje bij. Maar als de papierprijs laag was, legden de inzamelaars er geld op toe. Daardoor bleef de inzameling van oud papier erg vrijblijvend en alleen beperkt tot de perioden waarin er een redelijke of goede prijs voor oud papier en karton werd betaald.
Verwerking.
Het oud-papierbedrijf sorteert het papier en karton, waarna het in vele gevallen in balen wordt geperst. Enkele fabrieken nemen papierafval ook los aan. Hier wordt het tot vezels vermalen in immense zogenoemde "pulpers".
Door toevoeging van water ontstaat er een papierbrij (pulp). Een sorteermachine haalt alle dingen eruit die er niet in horen (bijvoorbeeld nietjes en plastic). Hierna gaat de brij naar een ontinkter, waar door middel van een wasmiddel de inkt in bellen naar boven drijft. Hier wordt de inkt weggehaald. De pulp die overblijft vormt een grondstof voor de fabricage van nieuw papier en karton. Papiervezels kunnen ongeveer 8 keer worden hergebruikt. Omdat de vezels door recycling steeds korter en slapper worden, worden ook verse houtvezels toegevoegd.
Nederland.
Elke Nederlander gebruikt rond 2003 jaarlijks gemiddeld tweehonderd kilogram papier en karton. Dat is meer dan een halve kilogram per dag. Bijna een kwart van alle afval bestaat uit papier- en kartonafval.
In 2000 werd in Nederland ruim 4 miljoen kilogram papier en karton gebruikt: van kranten, kopieerpapier en boeken tot toiletpapier en servetten. Minder dan de helft daarvan - ongeveer anderhalf miljoen kilogram - wordt gebruikt voor verpakkingen als eierdozen, melkpakken en verhuisdozen.
In Nederland is de belangrijkste grondstof voor papier en karton niet hout, maar oud papier. Nederland is een van de landen waar het meeste hergebruik van oud papier plaatsvindt. In dat land werd in 2000 ruim 3,3 miljard kilogram papier en karton geproduceerd. Daarvoor werd 75 procent (2,5 mld. kilogram) oud papier en karton gebruikt en 25 procent (0,8 mld. kilogram) hout. In dat jaar werd 63 procent van al het gebruikte papier en karton in Nederland ingezameld en hergebruikt. Van al het papier en karton uit huishoudens werd 50 procent gescheiden ingezameld.
Overheidsbeleid.
In 1997 heeft VROM daarom het eerste papiervezelconvenant (onderdeel van het convenant verpakkingen II) ondertekend. Daarin heeft VROM afspraken gemaakt met de Vereniging van Nederlandse Gemeenten (VNG) en de Stichting Papier Recycling Nederland (PRN), een organisatie waarin de (oud)papierindustrie, verpakkingsindustrie en brancheorganisaties van drukkers en uitgevers zijn vertegenwoordigd.
Het streven van de Nederlandse overheid voor 2005 is dat 75 procent van al het papier en karton wordt ingezameld.
Het overheidsbeleid in Nederland voor verpakkingen is gericht op preventie en op gescheiden inzameling van afval. Preventie betekent het voorkomen van het gebruik van papier en karton. De overheid wil dat zo min mogelijk verpakkingsmateriaal wordt gebruikt, dus ook zo min mogelijk papier- en kartonverpakkingen. Bedrijven spelen daarbij een grote rol. Zij kunnen bij het ontwerp van een product zo veel mogelijk rekening houden met de milieugevolgen van de afgedankte verpakking. In het Convenant Verpakkingen hebben rijk en bedrijfsleven afspraken gemaakt over preventie. Die hebben er onder meer toe geleid dat verpakkingen de afgelopen jaren lichter zijn geworden. Daardoor wordt minder papier en karton gebruikt.
Naast preventie stimuleert de overheid de gescheiden inzameling van papier en karton. Zodat het kan worden hergebruikt bij de productie van 'nieuw' papier en karton. De inzameling is een taak van gemeenten. Zij betalen en organiseren de inzameling. Dat is geregeld in provinciale milieuverordeningen. Gemeenten kunnen papier en karton huis-aan-huis ophalen, papierbakken plaatsen of de inzameling aan sportverenigingen en kerkelijke of maatschappelijke organisaties overdragen.
Gescheiden inzameling is een belangrijk onderdeel van het afvalbeleid. De overheid heeft daarom een Stimuleringsprogramma voor afvalscheiding en afvalpreventie van huishoudelijk afval (STAP). Ook papier en karton valt onder dit programma. STAP helpt gemeenten om met concrete projecten het huishoudelijk restafval en zwerfafval te verminderen en de afvalinzameling te verbeteren.
Gescheiden ingezameld papier en karton mag niet worden gestort op een vuilnisbelt. Dat is vastgelegd in het Besluit stortplaatsen en stortverboden afvalstoffen. Niet gescheiden papier en karton wordt verwerkt met het restafval. Papier en karton mag ook niet worden geëxporteerd als het in het buitenland naar een stortplaats wordt afgevoerd.

</doc>
<doc id="32769" url="https://nl.wikipedia.org/wiki?curid=32769" title="Lint (België)">
Lint (België)

Lint is een plaats en gemeente in de Belgische provincie Antwerpen. De gemeente telt ongeveer 8500 inwoners en behoort tot het kieskanton en het gerechtelijk kanton Kontich.
Lint bestaat als zelfstandige gemeente sedert 1870.
Toponymie.
De eerste vermelding van het toponiem "Lind" stamt uit de 13e eeuw en verwijst vermoedelijk naar een lindeboom of lindebos. Later zal de gemeentenaam vervormen naar "Linth" en uiteindelijk naar het huidige "Lint".
Geschiedenis.
Middeleeuwen.
De vroegste geschiedenis van de gemeente gaat terug tot de 7e eeuw. Uit deze periode stamt een document waaruit blijkt dat de Rooiendonkhoeve eigendom is van de abdij van Lobbes te Thuin. De eerste naamsvermelding, daarentegen, duikt pas voor de eerste maal op in de archieven omstreeks de dertiende eeuw in verband met een lindeaanplanten nabij de Rooiendonkhoeve (die in deze periode ook wel "Ter Lint"' werd genoemd.)
Uit deze periode in de middeleeuwen stamt ook de eerste bewoning, die zich bevond aan het kruispunt Hove, Lier, Duffel en Kontich, en is thans nog steeds het centrum van de gemeente. Het dorpje kreeg de naam "Lint" in de 13e eeuw en behoorde op administratief en kerkelijk vlak bij de heerlijkheid Kontich. De omliggende hoeven en landerijen kwamen in handen van kloosters en abdijen, waaronder het Falconklooster van Antwerpen, de Sint-Bernardsabdij van Hemiksem, het Sint-Elisabethgasthuis van Antwerpen. De belangrijkste was de Gentse Sint-Baafsabdij, die in 1450 in het bezit kwam van twee hoeves, Ten Larenvelde en 'T goed ter Hobeken (Ter Hogen Beken).
Ancien régime.
Omstreeks 1767 werd een geestelijke toegewezen aan het dorp, aangezien de parochiale Sint-Martinuskerk te Kontich in de winter moeilijk bereikbaar was. Dit moedigde het streven naar gemeentelijke zelfstandigheid aan, en toen spoorlijn 25 in 1836 werd aangelegd, die Antwerpen en Mechelen verbond, vormde deze dan ook een reële grens tussen beide dorpen. Die al snel als voorontwerp werd gezien voor de latere effectieve gemeentegrens tussen Lint en Kontich, na de zelfstandigheid van de gemeente in 1870. Het voormalige kasteel Lindenhof zou vanaf dan dienstdoen als gemeentehuis. Achtentwintig jaar eerder, in 1842, was het reeds tot parochiale onafhankelijkheid gekomen van de moederparochie met de oprichting van de Onze-Lieve-Vrouw-Geboorteparochie en de bouw van de gelijknamige kerk in 1847 in neoclassicistische stijl. Rond deze periode telde de gemeente 788 inwoners.
Moderne tijd.
In 1976, bij de gemeentelijke herinrichting slaagde de gemeente erin zich buiten het hele fusiegebeuren van Antwerpse gemeenten te houden. Hoewel Lint zich pas in 1870 losmaakte van Kontich bleef de gemeente bij de grote fusieoperatie zelfstandig. Hierdoor werd het een van de kleinste gemeenten van de provincie. In 1988 trokken de zusters, te weinig in aantal om het klooster te onderhouden, weg en Het Meihof werd een asielcentrum in 1991.
Geografie.
De gemeente beslaat een oppervlakte van 557 ha, waarvan 47,18% landbouwgrond is, 4,56% is bos en ongeveer 45,60% bestaat uit bebouwde gronden. De urbanisatiegraad van de gemeente bedraagt 45,60%. Het hoogste punt van de gemeente bevindt zich 20 meter boven de zeespiegel en het laagste punt op 10 meter. Er bevinden zich binnen de gemeentegrenzen geen andere kernen.
Hydrografie.
De gemeente heeft twee noemenswaardige beken, namelijk de Babbelkroonbeek en de Bautersemsebeek, die beide afwateren in het Netebekken.
Politiek.
Structuur.
De gemeente Lint ligt in het kieskanton Kontich, het provinciedistrict Boom, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 2007 - 2012.
Burgemeester is Stanny Tuyteleers (CD&amp;V). Hij leidt een coalitie bestaande uit CD&amp;V en VLD. Samen vormen ze de meerderheid met 11 op 19 zetels.
Legislatuur 2013 - 2018.
Burgemeester is Harry Debrabandere (N-VA). Hij leidt een coalitie bestaande uit N-VA en sp.a-Groen. Samen vormen ze de meerderheid met 11 op 19 zetels.
Legislatuur 2019 - 2024.
Burgemeester is tot eind 2021 Harry Debrabandere (N-VA). Daarna wordt hij begin 2022 als burgemeester opgevolgd door Rudy Verhoeven (N-VA). Hij leidt een coalitie bestaande uit N-VA en CD&amp;V. Samen vormen ze de meerderheid met 11 op 19 zetels.
Mobiliteit.
Lint is door middel van verschillende buslijnen van de vervoersmaatschappij De Lijn verbonden met Antwerpen, Lier, Kontich en andere gemeenten in de omgeving. Er ligt sinds 1836 tevens een treinstation op de grens tussen Kontich en Lint. In 2017 wijzigde de naam van dit station van Station Kontich naar Station Kontich-Lint.
De gemeente had van 1855 tot 1957 een ander treinstation op spoorlijn 13. De spoorlijn is nog steeds in gebruik voor het verkeer tussen Lier en Mechelen/Brussel en in geval van incidenten op lijn 15 tussen Lier en Antwerpen.
Er zijn verder vier belangrijke invalswegen die de gemeente met respectievelijk Hove (Lintsesteenweg), Lier (Liersesteenweg), Duffel (Duffelsesteenweg) en Kontich-Kazerne (Kontichsesteenweg) verbinden.
Onderwijs.
Lint kent een drietal basisscholen, wetende de "Gemeentelijke basisschool De Lintwijzer", de "Mater Christi basisschool" en de "Basisschool De Wilg".
Vrije Tijd.
Verenigingen.
De gemeente kent diverse kleine en grote verenigingen, enkele grotere verenigingen zijn:
Nabijgelegen kernen.
Hove, Kontich-Kazerne, Duffel-West, Lier

</doc>
<doc id="32771" url="https://nl.wikipedia.org/wiki?curid=32771" title="Plamuurmes">
Plamuurmes

Een plamuurmes bestaat uit een plat stuk staalplaat dat in een handvat is geklemd, het heeft een licht verende werking. Plamuurmessen hebben diverse breedten en lengten. 
De huisschilder en andere schilders gebruiken een plamuurmes om oneffenheden in houten voorwerpen uit te vullen door plamuur of een ander egalisatiemiddel aan te brengen, dit ter voorbereiding van het schilderwerk. Ook wordt een plamuurmes gebruikt om gaten in muren uit te vlakken.
Plamuurmessen zijn er in diverse soorten, zo is er het "Duitse" plamuurmes, dat een nogal stug blad en een beukenhouten heft heeft (zie foto). Het zogenaamde "Engelse" plamuurmes heeft een veel soepeler stalen blad dat door loopt in het palmhouten heft.
Meestal wordt met twee plamuurmessen gewerkt, waarbij de grotere dient als 'spaarblad', en de kleinere voor het eigenlijke werk, op deze manier wordt de plamuur bij elkaar en in beweging gehouden.

</doc>
<doc id="32772" url="https://nl.wikipedia.org/wiki?curid=32772" title="Spaans gambiet">
Spaans gambiet

Het Spaans gambiet is in de opening van een schaakpartij een variant in de schaakopening Spaans. De witspeler offert hierbij de e-pion, de zet van Paul Morphy, waarmee hij in de open verdediging van het Spaans belandt.
Het Spaans gambiet heeft de ECO-code C80. De beginzetten van dit gambiet zijn:

</doc>
<doc id="32773" url="https://nl.wikipedia.org/wiki?curid=32773" title="Pen-en-gatverbinding">
Pen-en-gatverbinding

Een pen-en-gatverbinding is een houtverbinding waarbij twee houten onderdelen door middel van een pen-gat met elkaar worden verbonden.
Aan het ene deel wordt een rechthoekige pen gemaakt. In het andere onderdeel wordt een rechthoekig gat gehakt of gefreesd met dezelfde afmetingen. Bij de pen wordt bij voorkeur aan beide kanten van de pen een derde van het hout weggehaald, zodat de dikte van de pen 1/3 van de oorspronkelijke houtdikte is.
Een pen-en-gatverbinding is een sterke verbinding, maar de zichtbaarheid van de pen aan de buitenkant van de stijl wordt niet door iedereen als mooi ervaren. Dit feit bepaalt de keuze voor deze verbinding, of een andere bij het ontwerpen.
Om aan dat minder fraaie uiterlijk tegemoet te komen, past men wel een zogenaamde "blinde pen" toe, vooral bij meubels. Hierbij is de pen opgesloten in een niet geheel door het hout doorlopend gat.
Een andere verbindingstechniek is bijvoorbeeld de deuvelverbinding, waarbij losse ronde pennen of deuvels worden gebruikt, die in de regel blind worden toegepast.

</doc>
<doc id="32776" url="https://nl.wikipedia.org/wiki?curid=32776" title="Groefverbinding">
Groefverbinding



</doc>
<doc id="32777" url="https://nl.wikipedia.org/wiki?curid=32777" title="Volledige inductie">
Volledige inductie

In de wiskunde is volledige inductie een methode om te bewijzen dat een uitspraak geldig is voor alle natuurlijke getallen. Het is de bekendste vorm van wiskundige inductie.
Omdat er oneindig veel natuurlijke getallen zijn, kan een dergelijk bewijs niet voor elk getal afzonderlijk worden geleverd. Volledige inductie houdt in de meest gebruikelijke vorm in dat het bewijs wordt geleverd voor het getal 0 en dat wordt bewezen dat als de uitspraak geldig is voor enig natuurlijk getal, de uitspraak ook geldig is voor de opvolger van dit getal. Zonder dat voor ieder natuurlijk getal de uitspraak afzonderlijk is bewezen, kan men nu concluderen dat ze voor elk natuurlijk getal formula_1 geldig is. Uit de geldigheid voor 0 volgt immers de geldigheid voor 1 en uit de geldigheid voor 1 volgt die voor 2, enzovoort. Zo volgt de geldigheid voor ieder getal formula_1.
Na bewezen te hebben dat als de uitspraak geldig is voor enig natuurlijk getal, de uitspraak ook geldig is voor de opvolger van dit getal, heeft het bewijs leveren voor het getal 0 een domino-effect: het correspondeert met het omduwen van de eerste domino; het successievelijk omvallen van elke volgende domino correspondeert met het successievelijke bewijs voor elk volgende getal.
Geschiedenis.
De methode van de volledige inductie werd, hoewel niet formeel beschreven, in de klassieke oudheid wel al gebruikt. Francesco Maurolico (1494-1575), een wiskundige uit Sicilië, gebruikte in zijn werk de methode van volledige inductie ook. Blaise Pascal wordt gezien als de eerste die de volledige inductie formeel beschreef, maar hij was op de hoogte van het werk van Maurolico. De onderstaande behandeling van de volledige inductie is te danken aan Giuseppe Peano.
Definities.
Het principe van volledige inductie is een methode, die in het algemeen wordt gebruikt om te bewijzen dat een uitspraak formula_3 voor alle natuurlijke getallen formula_4 geldig is. Het bewijs verloopt in twee stappen. De eerste stap, het inductiebegin, is het bewijs dat formula_5 geldig is. De volgende stap, de inductiestap, is dat uit de veronderstelling dat de uitspraak waar is voor een getal formula_4, de inductieveronderstelling of inductiehypothese, dus dat formula_3 geldig is, volgt dat de uitspraak ook waar is voor het volgende getal, dus dat formula_8 geldig is. Met verwijzing naar het getal formula_1 spreekt men ook van volledige inductie naar formula_1.
Voor sommige bewijzen wordt het inductiebegin bij het getal 0 gelegd, maar soms ook neemt men het begin bij 1 of bij een groter getal. Dat hangt ervan af voor welke getallen de uitspraak geldig is. Daarom wordt in de definitie het inductiebegin bij een willekeurig getal formula_11 gelegd.
Bewijsschema.
De definitie laat zich vertalen in de volgende stappen voor het bewijs dat formula_3 geldig is voor alle natuurlijke getallen formula_4:
Soms blijkt het nodig, of handig, als inductieveronderstelling de juistheid van alle uitspraken tot en met de index formula_1 te veronderstellen. Dit bewijsschema heet sterke inductie en levert een gelijkwaardige vorm van volledige inductie op.
Beide zijn een vorm van een bewijs met volledige inductie.
Voorbeelden.
Voorbeeld 1.
De somformule van Gauss voor de getallen 1 tot en met formula_1, die geldig is voor alle natuurlijke getallen, is:
Het bewijs met volledige inductie naar formula_1 gaat als volgt.
De formule is geldig voor formula_27, want:
Veronderstel dat voor een zekere formula_1 geldt:
Voor formula_31 geldt dan:
waarmee, met gebruik van de inductieveronderstelling, de geldigheid voor formula_31 is aangetoond.
Er is een eenvoudiger bewijs, dat niet van inductie gebruikmaakt.
Voorbeeld 2.
Ieder positieve gehele getal formula_1, waarbij formula_35, is door een priemgetal te delen.
Het bewijs gaat met de sterke inductie naar formula_1.
Voorbeeld 3.
Een deel van de stelling van Zeckendorf wordt ook bewezen met de tweede vorm van het bewijsschema. Deze stelling zegt dat alle Fibonacci-getallen op een unieke manier de som zijn van een aantal niet opeenvolgende Fibonacci-getallen.
Voorbeeld 4.
Om te bewijzen dat de methode van Laplace om een determinant te berekenen dezelfde uitkomst geeft als de methode van Leibniz, wordt de bewijsmethode van volledige inductie gebruikt. Het bewijs gaat met behulp van volledige inductie, omdat de methode van Laplace recursief is en het bewijs deze recursieve stappen ook teruggaat.
Voorbeeld 5.
De determinant van Vandermonde formula_52 van de orde formula_1 is als volgt gedefinieerd
Het aantal variabelen formula_55 in deze determinant is formula_1.
Voor deze determinant geldt:
Het bewijs hiervan gaat met volledige inductie naar formula_1.

</doc>
<doc id="32778" url="https://nl.wikipedia.org/wiki?curid=32778" title="Zwaluwstaartverbinding">
Zwaluwstaartverbinding

Een zwaluwstaartverbinding, soms afgekort als zwaluwverbinding, is een houtverbinding die bestaat uit een constructie die aan een zwaluwstaart doet denken.
In de houtsector.
Er zijn freesmachines om de verbindingen in het hout van de beide onderdelen aan te brengen. Dat kan eventueel ook met een zaag en een beitel, maar het gaat met een frees sneller en nauwkeuriger. Een zwaluwstaartvormig deel moet precies in een zwaluwstaartvormige ruimte passen. Het is een verbinding die iedere leerlingmeubelmaker moet leren. 
Het karakteristieke van deze verbinding is dat ze trekkrachten kan opnemen. Hoewel het belang van deze verbinding door de huidige krachtige houtlijmen is verminderd, is het een zeer sterke verbinding die veel belasting kan hebben. Deze wordt daarom voornamelijk gebruikt voor verbindingen waar een grote trekkracht op voorkomt, zoals bij de hoekverbinding bij gereedschapkisten.
Er bestaat behalve de gewone zwaluwstaartverbinding ook een verdekte zwaluwstaart. Zo mogelijk nog complexer, maar volgens de klassieke opvatting mooier, die stelt dat de kopse kant van het hout onzichtbaar hoort te zijn in een zorgvuldig afgewerkt meubelstuk, zoals bij de voorkant van een lade. 
In de metaalsector.
Zoals de zwaluwstaartverbinding bestaat als houtverbinding, bestaat zwaluwstaartverbinding ook in de metaalsector.
Een zwaluwstaart bestaat uit twee delen: 
Deze twee delen samen noemen we een zwaluwstaartgeleiding. Deze geleiding zorgt ervoor dat bijvoorbeeld een machineonderdeel slechts in één richting kan verschuiven. Er zijn ook zwaluwstaartverbindingen waarbij de zwaluwstaart taps loopt en de verbinding helemaal niet kan bewegen en in elke richting krachten en momenten kan opnemen. De verbinding wordt dan in een richting waarbij de zwaluwstaart in elkaar wordt geschoven met een pen geblokkeerd.

</doc>
<doc id="32779" url="https://nl.wikipedia.org/wiki?curid=32779" title="Spaans middengambiet">
Spaans middengambiet

Het Spaans middengambiet is in de opening van een schaakpartij een variant in de schaakopening Spaans. Wit offert hierbij een pion. Het gambiet is ingedeeld bij de open spelen.
De beginzetten van dit gambiet zijn: 1.e4 e5 2.Pf3 Pc6 3.Lb5 a6 4.La4 Pf6 5.d4
Eco-code C 77.

</doc>
<doc id="32781" url="https://nl.wikipedia.org/wiki?curid=32781" title="Elst (Utrecht)">
Elst (Utrecht)

Elst is een dorp in de Nederlandse provincie Utrecht en behoort tot de gemeente Rhenen. Het dorp heeft inwoners (, CBS). Tot 1 januari 2006 behoorde een klein deel van het dorp tot de gemeente Amerongen.
Geografie.
Het dorp ligt aan de Nederrijn, aan de zuidkant van de Utrechtse Heuvelrug. Er vaart een veerpont (Geldersweert) naar de overkant van de rivier, die aansluit op de weg naar Ingen.
De Elsterberg van 63,2 meter hoog en de Galgenberg bevinden zich ten noorden van het dorp. Ten noordoosten van het dorp liggen de Prattenburgse Berg, de Sparreboomsche Berg en de Buurtsche Berg.
Geschiedenis.
In 1981 vonden in de buurt Elst-Het Woud archeologische opgravingen plaats, waarbij ruim 250 vroegmiddeleeuwse graven werden aangetroffen (waaronder vier paardengraven en een hondengraf), daterend van de vroege 5e tot midden 8e eeuw. Veel graven bevatten grafgiften. De rijkste graven met gouden en zilveren sieraden waren vrouwengraven uit de 6e eeuw. 22 graven bevatten wapens, waaronder zwaarden, schilden, bijlen en vooral speer- en pijlpunten. Bijzonder was de vondst van een houten, met brons beslagen emmer. De vondsten bevinden zich in het Provinciaal Archeologisch Depot in Utrecht.
Bezienswaardigheden.
In Elst bevindt zich de voormalige tabaksplantage "Plantage Willem III". Verder heeft het dorp een kleine korenmolen, 't Wissel, die na jarenlange verwaarlozing is gerestaureerd en thans op vrijwillige basis in bedrijf is. De Nederlands Hervormde kerk staat er sinds 1819; Elst had in de jaren daarvoor een sterke groei doorgemaakt. De Klinkhamer is een woonhuis ontworpen door Gerrit Rietveld, gebouwd in 1949 in opdracht van de huisarts Van Ommeren. Het huis kijkt uit over de uiterwaarden.
Religie.
Het dorp kent de volgende kerkgenootschappen:
Media.
De lokale omroep "Dorp en streek tv", is gericht op Maarn, Maarsbergen, Renswoude, Scherpenzeel, Woudenberg, Rhenen en Elst.
Geboren in Elst.
Een andere bekende inwoonster van Elst was Mies Bouwman. In de jaren 70 werd inwoner Dirk van Noort een bekende Nederlander, na zijn stellige ontkenning van het feit dat er mensen op de maan waren geweest. Deze uitspraken deed hij in het programma "Showroom".

</doc>
<doc id="32782" url="https://nl.wikipedia.org/wiki?curid=32782" title="Overberg (Utrechtse Heuvelrug)">
Overberg (Utrechtse Heuvelrug)

Overberg is een dorp in de Nederlandse provincie Utrecht. Het is een van de zeven dorpen van de gemeente Utrechtse Heuvelrug.
Door het dorp loopt de spoorlijn Utrecht - Rhenen. Overberg ligt in het grensgebied van de Utrechtse Heuvelrug en de Gelderse Vallei, ten westen van Veenendaal. De Utrechtse Heuvelrug is sinds 2003 een nationaal park. In Overberg wordt als enige plaats buiten Oost-en Noordoost-Nederland in december op de midwinterhoorn geblazen.
Efrathakerk.
De Efrathakerk, een Hervormde kerk van de PKN, is in gebruik genomen op tweede kerstdag van het jaar 1873. Wellicht daarom de opvallende naam "Efrathakerk". Van oktober 1978 tot februari 2012 stond in deze kerk een orgel dat was gebouwd door J. Hoogenes uit Sprang-Capelle. In februari 2012 plaatste de orgelbouwer Pels &amp; Van Leeuwen uit 's-Hertogenbosch een ander orgel. Dit orgel was oorspronkelijk door L. Verschueren uit Heythuysen in 1965 gebouwd voor de Gereformeerde Kerk in Zandvoort. Door een fusie tot één PKN-gemeente was het Verschueren-orgel in Zandvoort overbodig geworden.
Op 10-jarige leeftijd begon Gerben Budding als organist in deze kerk, waar hij 20 jaar lang mede de gemeentezang begeleidde. Hij speelde ook een grote rol bij de komst van het Verschueren orgel. Thans is hij hoofd organist in de St. Janskerk te Gouda en stadsorganist van die stad.
Asielzoekerscentrum voor jongeren (AZC).
In een voormalige jeugdgevangenis in Overberg (gesloten in 2010), werden vanaf mei 2014 tot 1 januari 2018 minderjarige vluchtelingen opgevangen. De komst van het AZC naar Overberg leidde in 2014 tot onrust en heftige discussies bij omwonenden. Na de mededeling dat er vierhonderd asielzoekers zouden komen, kwam de buurt in opstand. Het aantal vluchtelingen ging daarop naar beneden naar tweehonderd. Sinds 2018 worden het pand en de bijbehorende voorzieningen, niet meer gebruikt. Wat er in de toekomst met het pand gaat gebeuren is nog altijd niet bekend. Het is eigendom van het Rijk.
Gemeentelijke herindelingen.
Tot de gemeentelijke herindeling van 1 januari 2006 hoorde Overberg met Amerongen en een deel van het dorp Elst tot de voormalige gemeente Amerongen.
Bij besluiten van de Staten van de provincies Gelderland en Utrecht van februari 2008 is Overberg in de procedure meegenomen om mogelijk opnieuw heringedeeld te worden bij een gemeentelijke herindeling tussen de huidige gemeenten Renswoude, Scherpenzeel en Woudenberg.
Via een volksraadpleging, gehouden op 28 mei 2008 koos 76% van de opgekomen kiezers ervoor om bij de gemeente Utrechtse Heuvelrug te blijven. 24% zou bij de eventuele nieuwe Valleigemeente willen behoren. Het opkomstpercentage was hierbij 59,74%. Naar aanleiding van de uitslag van de volksraadpleging werd Overberg, bij besluit van Provinciale Staten van Utrecht, niet ingedeeld bij de nieuwe Valleigemeente, maar bleef het dorp onderdeel van de gemeente Utrechtse Heuvelrug.
Overigens is het voorstel van wet voor de geplande samenvoeging van de gemeenten Woudenberg, Renswoude en Scherpenzeel in 2010 na de val van het kabinet-Balkenende IV controversieel verklaard en werd de wet in april 2011 verworpen. 

</doc>
<doc id="32783" url="https://nl.wikipedia.org/wiki?curid=32783" title="Graafschap Vlaanderen">
Graafschap Vlaanderen

Het graafschap Vlaanderen (Frans: "Comté de Flandre" of "Comté des Flandres") is een historisch gebied dat aanvankelijk deel uitmaakte van West-Francië en vanaf 1464 van de (zuidelijke) Nederlanden. Het graafschap bestond van 862 tot 1795.
Kroon-Vlaanderen behoorde door het Verdrag van Verdun (843), en zeker na het Verdrag van Ribemont (880), als enig gewest van de latere Nederlanden tot West-Francië. Vanaf het einde van de negende eeuw begon het graafschap een onafhankelijke koers te varen tegenover zijn leenheer, de Franse koning. Dat was mogelijk door de opbloeiende handel en nijverheid die een zekere welvaart bracht en voor een sterke onderhandelingspositie tegenover de koning leidde. Dit resulteerde in verschillende conflicten. Naast het Franse Kroon-Vlaanderen had de graaf van Vlaanderen vanaf 1062-1063 onder Boudewijn V van Vlaanderen ook gebieden in het Rooms-Duitse Rijk in leen (Rijks-Vlaanderen). De belangrijkste daarvan waren het Land van Aalst, de Vier Ambachten en Zeeland Bewestenschelde. Ten noorden van de Alpen was het graafschap Vlaanderen eeuwenlang een van de meest economisch- en cultureel ontwikkelde gebieden van Europa. Een hoog percentage van de inwoners leefde reeds in steden. Lange tijd konden Brugge en Gent zich qua omvang met Londen en Parijs meten.
Het graafschap Vlaanderen was een tweetalig graafschap. Het zuiden rond Rijsel sprak Frans (Frans-Vlaanderen), het noorden en de kuststreek sprak Nederlands.
In de 15e eeuw werd gestart met de eenmaking van de Nederlanden. Vanaf het einde van de veertiende eeuw maakte Vlaanderen deel uit van het Bourgondische Rijk, dat na de dood van Maria van Bourgondië in 1482 aan de Habsburgers toeviel. Na een oorlog tussen Frankrijk en Duitsland onder keizer Karel V kwam Kroon-Vlaanderen formeel los van Franse kroon (Vrede van Madrid in 1525). De Pragmatieke Sanctie in 1549 vervolmaakte het eenmakingsproces van de (zuidelijke) Nederlanden.
Als gevolg van de Tachtigjarige Oorlog trad een eerst langzaam, maar steeds dieper verval in. Niet alleen was er grote schade aangericht, maar ook emigreerde een groot deel van de protestantse elite naar Frankrijk, Duitsland, Engeland en de Republiek der Zeven Verenigde Nederlanden. Vervolgens kreeg Vlaanderen ook zwaar te lijden onder de Devolutieoorlog en de Spaanse Successieoorlog. Hierdoor ging veel Vlaams gebied definitief verloren aan Frankrijk. Aan het einde van deze periode was er niets meer over van de vooraanstaande positie die Vlaanderen gedurende eeuwen in Europa had gespeeld.
Het graafschap Vlaanderen is het enige deel van het middeleeuwse Frankrijk dat vandaag geen deel meer uitmaakt van het hedendaagse Frankrijk (met uitzondering van Frans-Vlaanderen). Kleinere delen van het oude Vlaanderen maken nu deel uit van het Waals Gewest en de Nederlandse provincie Zeeland. Het overige deel van het graafschap vormt nu ongeveer 40% van het hedendaagse Vlaams Gewest.
Etymologie.
Vlaanderen, Vlaming en Vlaams zijn afgeleid van "flâm", een Ingveoonse vorm van het Germaanse "flauma", hetgeen "overstroomd gebied" betekent. Deze etymologie lijkt de enige die taalkundig mogelijk is en klopt geografisch uitstekend. Het Vlaamse kustgebied werd tussen de 3e en de 8e eeuw tweemaal per dag overstroomd door de Noordzee.
Een inwoner van dit overstroomd gebied is dus een "Flaming", het adjectief "Flamis". Door bij de stam "flâm" het suffix "-andra" te voegen, bekomt men in datief meervoud "Flaumandrum", verkort tot "Flamandrum" en uiteindelijk "Flandrum". Ten slotte werd de "f" een "v" in het Nederlands, vandaar "Vlaming", "Vlaams" en "Vlaanderen". De plaatsnaam staat in het meervoud in het Nederlands "Vlaanderen", het Duits "Flandern", het Engels "Flanders", het Spaans "Flandes" en het Italiaans "le Fiandre". In het Frans gebruikt men zowel "Les Flandres" als "La Flandre".
De Vlamingen doen hun intrede in de geschiedenis in het levensverhaal van Sint-Eligius (ca.590-660), de "Vita sancti Eligii". Dit werd opgesteld vóór 684, maar is slechts bekend in een omwerking van rond 725. Daar verschijnen de "Flanderenses" die wonen "in Flandris". In het Latijn evolueerde dit later tot de gestandaardiseerde vormen "Flandrenses" en "Flandria".
Grondgebied en administratief-juridische onderverdeling.
Het grondgebied van het graafschap Vlaanderen komt slechts gedeeltelijk overeen met dat van het huidige gewest Vlaanderen in België. Enkel de provincies West- en Oost-Vlaanderen maakten er deel van uit.
Het historische Vlaanderen ligt verspreid over:
Het graafschap Vlaanderen wordt sinds graaf Boudewijn V onderverdeeld in een aantal kasselrijen (of burggraafschappen, Frans: "châtellenie". Eventueel kon een kasselrij verder onderverdeeld worden in ambachten.
Binnen het graafschap was de kasselrij de belangrijke bestuurlijke en gerechtelijke indeling. Aanvankelijk waren er vijf kasselrijen: het Brugse Vrije (Brugge), Sint-Omaars, Gent, Kortrijk en Doornik. Later ontstonden bij opsplitsing van de oorspronkelijke kasselrijen nog nieuwe, zoals onder meer die van Ieper en Oudenaarde. Initieel werden deze gebieden bestuurd door burggraven, vandaar ook het synoniem voor kasselrij, burggraafschap. Later werden baljuws ingeschakeld, bestuursambtenaren die door de graaf werden benoemd.
Vlag en wapen.
Het huidige wapen van Vlaanderen werd ingevoerd door Filips van de Elzas: een klimmende leeuw van sabel, getongd en genageld van keel, op het gouden veld. In het verhaal van de Guldensporenslag speelt het wapen en de bijhorende strijdleuze "Vlaanderen de Leeuw!" een cruciale rol in het groeiend Vlaams zelfbewustzijn. De strijdkreet werd vooral bekend in de 19e eeuw dankzij de roman "De Leeuw van Vlaanderen" (1838) van Hendrik Conscience. Het is opvallend dat de leeuw als heraldisch symbool vooral gebruikt werd in de randgebieden en buurlanden van het Heilige Roomse Rijk: de ingezetenen beklemtoonden hun onafhankelijkheid tegenover de keizer, die een adelaar voerde, door een even machtig dier in het wapenschild op te nemen. De leeuw met zijn moedig karakter was in West-Europa bekend sedert de oudheid, onder meer door de fabels van Aesopus.
Voorgeschiedenis.
Prehistorie en Romeinse Tijd.
Het Vlaamse gebied was al bewoond in de prehistorie. In de IJzertijd vormde de Kemmelberg een belangrijke Keltische vestiging. Toen Caesar de streek rond 54 v.Chr. veroverde, trof hij er de volgende Belgische stammen aan: de Menapiërs, de Morinen, de Nerviërs en de Atrebaten. Tussen de 1e en de 3e eeuw werd de bevolking deels geromaniseerd. Maar ten noorden van de Via Belgica bleven er toch enkel authentieke bewoningskernen over. Het was vooral niemandsland, dat veel te lijden had van overstromingen van de Noordzee. Naarmate de druk op het Romeinse Rijk toenam, sijpelden Saksische groepen de kust- en Scheldestreek binnen. De Via Belgica werd gebruikt als scheiding tussen deze Germaanse volkeren en de Gallo-Romeinse bevolking (aangevuld met Germaanse laeti en militairen) ten zuiden ervan. Tot ca. 420 bleef de kustverdediging rond Boulogne en Oudenburg, de Litus Saxonicum, functioneren. Deze forten werden bemand door Saksische soldaten.
In Toxandrië stonden de Salische Franken klaar om de westelijke provincie Belgica Secunda te bestormen. Over dit volk bestaan veel historische onwaarheden, vooral gebaseerd op Gregorius van Tours (6e eeuw). Enkel op basis van Sidonius Apollinaris (5e eeuw) kan een historische datering opgesteld worden. Een eerste inval werd bij de Slag bij Atrecht afgeslagen, maar na de moorden op de Romeinse generaal Aëtius (454) en keizer Valentinianus III (455) hadden ze vrij spel. Vanuit Duisburg (Tervuren) veroverde koning Chlodio Kamerijk en Doornik en daarna het land tot aan de Somme. Na zijn dood ontstonden verschillende Salische koninkrijken, waaronder Doornik en Kamerijk. Childerik wordt in 463 vermeld als koning van Doornik en bondgenoot van de Romeinen tegen de Visigoten. Hij was ook administrator van de provincie Belgica Secunda. Zijn zoon Chlodovech (Clovis) veroverde vanaf 486 geheel Noord-Frankrijk.
6e eeuw.
De leeggelopen kust- en Scheldestreek was al deels herbewoond vanaf de 4e eeuw met Saksische families die hun Germaanse cultuur en taal behielden. De Salische Franken zelf vestigden zich in de 5e eeuw in het huidige Noord-Frankrijk en Wallonië, vooral rond de steden Kamerijk, Doornik en Bavay. Zij assimileerden zich met de plaatselijke Gallo-Romeinse bevolking. Hier ontstond lange tijd een Germaans-Romaans menggebied. Vanaf de 6e eeuw werd het niemandsland ten noorden hiervan aangevuld met Rijnlandse Franken en andere Germaanse groepen van over de Rijn.
Deze eerste immigratiegolf in het huidige Vlaamse gebied ging gepaard met een beperkte kerstening. In het kielzog van de immigranten probeerden missionarissen de heidense bevolking te evangeliseren, maar zij kenden weinig succes. De bisdommen werden terug ingesteld, meestal met dezelfde grenzen uit de laat-Romeinse tijd: het Kolenwoud scheidde het bisdom Kamerijk weer van het bisdom Tongeren, terwijl de Schelde opnieuw de grens werd tussen de bisdommen Kamerijk en Doornik. Vedastus en Eleutherius van Doornik kregen tot taak om respectievelijk het bisdom Atrecht en het bisdom Doornik nieuw leven in te blazen. Deze bisdommen slaagden er echter niet in om zelfstandig te overleven. Aan het einde van de 6e eeuw werd de zetel van Atrecht met die van Kamerijk verbonden en in het begin van de 7e eeuw gebeurde hetzelfde tussen Doornik en Noyon.
Op het einde van de 6e eeuw bestond in het noorden van het latere Neustrië het Hertogdom Dentilinus ("ducatus Dentilini"). Men vermoedt dat dit het noordwestelijk gebied tussen de Noordzee en het Kolenwoud omvatte, m.a.w. de bisdommen Boulogne, Terwaan, Atrecht, Doornik, Kamerijk en Noyon. Het hertogdom van Dentilinus was vooral bedoeld als militair en strategisch bolwerk tegen invallen van Friezen en Saksen. Het was als het ware de hoeksteen in de militaire verdediging van het Merovingische rijk. In 600 moest Chlotarius II (584-628) het hertogdom van Dentilinus tijdelijk aan Austrasië afstaan, maar vanaf 613 maakte het hiervan geen deel meer uit.
7e eeuw.
Eind 6e en vooral in de 7e eeuw kwam er een nieuwe instroom vanuit het westen. De Kanaalkust (Pas-de-Calais) was in de 5e eeuw Germaans geworden en afstammelingen van Saksen en Franken trokken nu in het latere Vlaanderen en Brabant. Ook van over de Rijn kwamen nieuwe Germaanse groepen. De nieuwe nederzettingen kregen vaak de naam van de Germaanse hoofdman aangevuld met -inga haim. Dit betekent: de woonst van de clan van X. Bijvoorbeeld Petegem: Petta-inga-haim, de woonst van de clan van Petta, Waregem: Waro-inga-haim, de woonst van de clan van Waro.
De kolonisatie en germanisering van Vlaanderen is dus vooral een fenomeen uit de 6e en 7e eeuw. In de 7e eeuw was het bevolkingspeil tot een aanvaardbaar niveau gestegen om er weer een kerkelijke, militaire en bestuurlijke infrastructuur op te bouwen. Ook op taalkundig gebied was de situatie gestabiliseerd zodat in het omvangrijke tweetalige gebied een lineaire taalgrens kon ontstaan in de 8e eeuw. In het wel al lang dichtbevolkte Pas-de-Calais was er al een taalgrens in de 6e–7e eeuw tot stand gekomen, maar in de 9de eeuw kwam hier echter weer een romaniseringsbeweging op gang die tot op vandaag doorwerkt.
De evangelisatiepoging in de 6e eeuw door bisschoppen als Eleutherius en Vedastus waren grotendeels mislukt. Daarom koos men in de 8e eeuw voor een andere strategie. Deze evangelisatiebeweging vond plaats onder impuls van koning Dagobert I. Hij stelde aan enkele toegewijde missionarissen uit het zuiden van zijn koninkrijk een aantal van zijn koninklijke domeinen in het noorden ter beschikking. Het was hun taak om ter plaatse een klooster of abdij op te richten die moesten dienen als bastions voor het christendom in een heidense omgeving. Van hieruit kon dan werk gemaakt worden van de bekering van de plaatselijke bevolking.
Zo stichtte Audomarus in 649 de abdij van Sithiu (St.-Bertijns in Sint-Omaars) en Aubertus in 680 de abdij van Sint-Vaast nabij (Atrecht/Arras). De kerstening van de bevolking was vooral het werk van missionarissen, zoals Amandus (Sint-Baafs en Sint-Pieters in Gent) en Eligius (kuststreek en Antwerpen). In de vita van Eligius (of Sint-Elooi) werd voor de eerste keer melding gemaakt van Vlamingen, toen hij rond 650 op rondreis was in dit gebied.
Vlaanderengouw.
Tijdens de 7e eeuw kwamen in de latere Vlaamse gebieden de eerste gouwen of pagi tot stand, dit waren administratieve onderverdelingen van de civitates. Deze gouwen uit de 7e en vooral 8e eeuw zullen de basis worden van het graafschap Vlaanderen. De pagus Tornacensis dateert al van circa 580, voor de 7e eeuw kennen we de pagus Cambracinsis in 663, de pagus Taroanensis vanaf 649 en de pagus Bracbatensis op het einde van die eeuw. Verder zijn nog de pagus Rodaninsis bekend vanaf 707, de pagus Gandao uit het eerste kwart van de 8e eeuw, de pagus Mempiscus vanaf 723 en de pagus Flandrensis (Vlaanderengouw) rond 745. Uit deze laatstgenoemde gouw rond de omgeving Brugge groeide nadien het graafschap Vlaanderen, waarvan Boudewijn I (bijgenaamd Boudewijn met de ijzeren arm) in 862 de eerste gouwgraaf werd.
Geschiedenis.
Context.
De geschiedenis van het graafschap Vlaanderen begint in de Karolingische tijd. Het latere Vlaanderen was uit economisch oogpunt een bloeiende streek, met een reeks havenplaatsen langs de Schelde (Gent, Doornik, Valencijn en Kamerijk), de Scarpe (Lambres) en de kust (Quentovic, Boulogne en Isera Portus, een haven aan de IJzermonding). Bovendien lagen er ook een aantal rijke abdijen zoals Sint-Bertijns, Sint-Baafs, Sint-Amandus en Sint-Vaast.
In 751 slagen de hofmeiers erin de Merovingers aan de dijk te zetten en zelf de troon te bemachtigen. De laatste Merovingische koning, Childerik III, werd in de latere Sint-Bertinusabdij in Sint-Omaars ondergebracht en zijn lange haren, een uiterlijk kenteken van macht, werden afgesneden. Karel de Grote volgde zijn vader Pepijn de Korte op in Neustrië en Austrasië en kon na de dood van zijn broer Karloman het hele Frankische rijk herenigen. Hoewel hij vooral in Aken resideerde, trok hij ook rond in zijn rijk. Zo kwam hij in 811 de vloot inspecteren die hij in Boulogne en Gent had laten aanleggen tegen invallen van de Noormannen.
Door het Verdrag van Verdun (843) werd het Frankische rijk in drie delen gesplitst. Het oorspronkelijke Vlaanderen, dat zich ruwweg uitstrekte tussen Oudenburg, Aardenburg en Torhout, maakte nu deel uit van West-Francië. In dezelfde negende eeuw ontstond het graafschap Vlaanderen, maar dit zou al tijdens het bewind van de tweede graaf van Vlaanderen, Boudewijn II, een onafhankelijke koers gaan varen tegenover zijn leenheer, de Franse koning. De spanningen tussen leenman en leenheer zouden blijven bestaan tot het graafschap in 1526 onder keizer Karel V definitief loskomt van de Franse kroon.
Ontstaan en groei in de 9e, 10e en 11e eeuw (864-1071).
Militair, economisch en politiek beleefde Europa een diepe crisis. De Vikingen vielen binnen vanuit het noorden, de Magyaren via het oosten en de Saracenen vanuit het zuiden. Allen lieten ze een spoor van verwoesting na. Het centrale gezag van de twee Frankische rijken wist geen weerstand te organiseren, waardoor de bevolking het vertrouwen in hun verre heersers verloor. Lokale machtige individuen zagen nu hun kans schoon om het machtsvacuüm op te vullen. Dikwijls waren dat kinderen van medewerkers van Karel de Grote.
Het graafschap stamt af uit een gouwgebied of Pagus Flandrensis. De titel graaf werd voor het eerst gebruikt door Boudewijn I van Vlaanderen 'met de ijzeren arm' (862 - 879). Boudewijn schaakte in 861 de dochter van de Frankische vorst Karel de Kale, Judith van West-Francië. Volgens de legende werden ze in de echt verbonden door de bisschop van Doornik en vluchtten ze naar het kasteel van Rumbeke. In werkelijkheid trokken ze naar Utrecht en later naar Lotharingen waar Lotharius II hen beschermde tegen de macht van Karel de Kale. Na bemiddeling door de paus verzoende de Frankische koning zich echter met zijn schoonzoon, en gaf in 864 de titel graaf en de bijhorende leengebieden als bruidsschat: de gouwen Flandrensis (rond Brugge), Waas, Kortrijk en wellicht ook de gouw Gent. Na 866 verkreeg hij ook de Ternaasgouw. Aanvankelijk beoogden de Franse koning Karloman van Frankrijk hiermee de verdediging van het Franse achterland tegen de invallen van de Noormannen te verzekeren.
Na het vertrek van de Noormannen kon Boudewijn II (879-918) de omliggende geplunderde gewesten inlijven, buiten de gouwen van zijn vader ook Rodenburg en Mempiscus en de vijf pagi tussen Leie en Schelde. Na de dood van de abt Rudolf in 892 tevens opnieuw Ternaas en Bonen. Graafschap Vermandois (in 897) en graafschap Artesië (in 899) moest Boudewijn na een oorlog weer afstaan aan koning Odo I van Frankrijk.
Arnulf I (918-965) veroverde in 931-932 het gouw Artesië (na de dood van de gouwgraaf van Artesië), Ponthieu en Oosterbant In 933 overleed zijn broer Adalolf en plaatste de gouwen Bonen en Ternaas onder zijn direct gezag. In 947 verkreeg Arnulf de strategische zuidelijke stad Montreuil (Pas-de-Calais) aan de Kwinte van Hugo de Grote. De voortijdig dood van zijn zoon Boudewijn III van Vlaanderen in 962 veroorzaakte een opstand van de twee zonen van zijn broer Adalolf. Een neef liet Arnulf vermoorden maar de overgeblevene, Arnulf II van Boulogne veroverde Boonen en Ternaas en dwong Arnulf tot een akkoord met de koning Lotharius van Frankrijk in ruil voor de veroverde gebieden om zijn minderjarige kleinzoon Arnulf II van Vlaanderen te beschermen na zijn dood als voogd.
Onder de zeer jonge Arnulf II van Vlaanderen (965-988) stond het graafschap onder druk. De regent van de 4-jarige Arnulf, Boudewijn Baldzo, buitenechtelijke zoon van Adolf, creëerde graafschap Kortrijk. Regent Dirk II van Holland, aangetrouwde grootoom van Arnulf II, werd graaf van Gent en Waas. Vanaf 976 regeerde Arnulf over wat er van het graafschap overbleef.
Zijn vrouw Suzanna van Italië hertrouwde met de kroonprins Robert II van Frankrijk, een huwelijk geregeld door Hugo Capet, de jonge Robert scheidde al van veel oudere Suzanne in 991/992 en behield Montreuil en Ponthieu voor de Franse kroon. De meerderjarige Boudewijn IV (988-1035), bouwden het machtsgebied opnieuw uit tot alle gebieden ten zuiden en westen van de Schelde, het hedendaagse Zeeuws-Vlaanderen inbegrepen. Hij plaatste graafschappen Gent, Waasland en Kortrijk weer onder zijn gezag en het noordelijke deel van Ternaas met de steden Ariën en Sint-Omaars en dwong bij de graven in het zuiden (Boulogne, Guînes, Saint-Pol en Hesdin) de erkenning van zijn suzereiniteit af. Boudewijn IV veroverde ten oosten van de Schelde en werd door keizer Hendrik II de Heilige beleend met Zeeland Bewestenschelde, de Vier Ambachten in 1012 en later in 1015 met mark Valencijn. Zijn zoon Boudewijn V trouwde met Adela van Mesen, de jongste dochter van koning Robert II.
Boudewijn V (1035-1067) veroverde markgraafschap Ename; keizer Hendrik III ontnam hem Valencijn en viel Vlaanderen binnen. Na de dood van de keizer werd het graafschap in 1059, het Land van Aalst (samen met de Vier Ambachten en Zeeland Bewestenschelde vormde het Rijks-Vlaanderen), toegewezen. Hij steunde zijn schoonzoon, hertog van Normandië Willem de Veroveraar tijdens de verovering van koninkrijk Engeland en was voogd over Filips I van Frankrijk.
Boudewijn VI van Vlaanderen (1067-1070) werd door het huwelijk in 1051 met Richilde van Henegouwen, graaf van Henegouwen en na de dood van zijn vader ook kort graaf van Vlaanderen (personele unie). Zijn zoon Arnulf III van Vlaanderen (1070-1071), ondanks de steun van koning van Frankrijk en de hertog van Normandie, werd verslagen door zijn oom.
De bloei in de 12e en 13e eeuw (1071-1278).
Nadat Robrecht I de Fries de macht had gegrepen in 1071 over Vlaanderen, steunde hij zijn stiefzoon Dirk V van Holland bij het heroveren van Holland op de bisschop van Utrecht, en ging hij op pelgrimstocht naar Jeruzalem (1086-1091). Hij hervormde het bestuur ten nadele van de adel en clerus met steun van de steden. Brugge groeide uit tot Europees handelscentrum. Zijn zoon Robrecht II van Jeruzalem bestendigde het beleid en nam deel, als een van de leiders, aan de Eerste Kruistocht (1096-1100) die Jeruzalem veroverde. Robrecht II sterft tijdens een expeditie van Lodewijk VI van Frankrijk tegen Theobald IV van Blois in 1111. De achttienjarige Boudewijn VII van Vlaanderen volgt zijn vader op en versterkte verder het gezag en de godsvrede in Vlaanderen en versloeg de Zuid-Vlaamse leengraven. In 1119 sterft Boudewijn kinderloos aan verwonding opgelopen tijdens oorlog met Lodewijk om Willem Clito hertog van Normandië te maken ten kost van Hendrik I van Engeland.
Boudewijn wees zijn neef en raadgever Karel I, bijgenaamd Karel de Goede, van het huis Denemarken aan als opvolger. Tijdens de hongersnood van 1124-1125 verhinderen verschillende van zijn maatregelen dat het dodenaantal erg hoog opliep, zijn politiek was vooral gericht op de openbare vrede en wou machtsmisbruiken van rijke Brugse familie Erembalden geleid door Bertulf stoppen. Karel werd vermoord door de clan. Gervaas van Praet, kamerling van graaf en de Bruggelingen en koning Lodewijk bevrijdde de stad.
In de opeenvolgende verwarring wees Lodewijk Willem Clito (1127-1128) aan als opvolger. Willem was kleinzoon van Mathilde van Vlaanderen, zus van Robrecht de Fries, en Willem de Veroveraar. Diederik van de Elzas, zoon van Gertrudis van Vlaanderen, tevens zus van Robrecht, en hertog Diederik II van Lotharingen van het huis Elzas werd gevraagd door de steden en pro-keizer gezinde edelen om graaf te worden. Lodewijk trok zich terug uit de strijd toen bleek dat Hendrik I van Engeland, Diederik steunde. Willem won verschillende slagen maar stierf aan een verwonding aan zijn hand. Diederik werd door beide partijen als opvolger aangewezen.
Onder Diederik (1128-1168) en zijn opvolger Filips van de Elzas (1168-1191) werd Vlaanderen steeds belangrijker.
Diederik bezocht het heilig land en trouwde in 1139 met Sybille van Anjou, weduwe van Willem Clito, dochter van Fulco V van Anjou. Diederik nam deel aan de Tweede Kruistocht (1145-1149). Tijdens de kruistocht liet Boudewijn III van Henegouwen, achterkleinzoon van Boudewijn VI van Vlaanderen, broer van Robrecht de Fries, de aanspraken van zijn familie op het graafschap Vlaanderen opnieuw gelden en viel Vlaanderen binnen. In 1151 tekende Boudewijn en Diederik vrede bezegeld met een huwelijk in 1169 tussen zijn dochter van Diederik, Margaretha van de Elzas, en zoon van Boudewijn, Boudewijn de Moedige.
In de tweede helft van de 12e eeuw kende het graafschap zijn glansperiode toen Filips van de Elzas via de erfenis van zijn vrouw het graafschap Vermandois bij zijn gebied kon voegen. Het gebied waarover hij heerste, strekte zich uit tot 25 kilometer van Parijs. Het was groter dan dat waarover de zijn leenheer, de Franse koning direct zeggenschap had. Filips van de Elzas regelde in 1180 het huwelijk tussen de vijftienjarige Filips II van Frankrijk en zijn tienjarige nichtje Isabella van Henegouwen, dochter van Margaretha van de Elzas en schonk hem het graafschap Artesië als bruidsschat. Hij zorgde voor het wapenschild met leeuw. Filips stierf op tocht naar het heilig land tijdens de belegering van Akko in 1191.
Tijdens zijn bewind konden de steden zich verder ontwikkelen en werden de instellingen hervormd. Ook werden de havens Grevelingen, Nieuwpoort, Damme, Biervliet, Duinkerke en Mardijk gesticht, alsook Calais door Filips' broer Mattheüs. Behalve als kolonisatie dienden deze havens ook om de gevolgen van de verzanding te beperken van de Aa, IJzer en Zwin, waardoor Sint-Omaars, Ieper en Brugge minder goed bereikbaar werden. Biervliet diende ook als steunpunt tegen Holland.
De Vlamingen dreven handel met Engeland, de Baltische landen en Frankrijk en over land met het Rijnland en Italië. Vooral de wolhandel met Engeland was van groot belang voor de opkomende lakennijverheid. De rijkdom van vele Vlaamse steden — hun belforten en lakenhallen getuigen hiervan — is hieraan te danken. Daarnaast was er een belangrijke graanvaart op Engeland en via Holland op Hamburg. Sint-Omaars werd in de twaalfde eeuw de belangrijkste noordelijke doorvoerhaven voor Franse wijn. Deze eeuw was de doorbraak van de Vlaamse koopvaardij, met handel op Engeland, het Baltische gebied en Zuidwest-Frankrijk, naast de landwegen naar het Rijnland en Italië, later slechts tot de jaarmarkten van Champagne.
Margaretha en haar man Boudewijn de Moedige volgde snel haar broer op voordat koning Filips het graafschap aan de kroon liet vervallen. In 1194 volgde haar zoon Boudewijn IX van het huis Henegouwen haar op als graaf van Vlaanderen en Henegouwen. Boudewijn nam deel aan de Vierde Kruistocht en het beleg en val van Constantinopel (1204). Zijn broer Filips I van Namen trad op als regent. De kruisvaarders stichten het Latijnse Keizerrijk en kozen Boudewijn tot keizer in 1204. tijdens het beleg van Griekse Edirne (stad), dat gesteund door de Bulgaarse tsaar Kaloyan van Bulgarije, werd Boudewijn in 1205 gevangengenomen en niet meer weer gezien. In 1206 stuurde het Bulgaarse Rijk een brief naar paus Innocentius III en meldde dat Boudewijn was overleden.
Zijn jonge dochters Johanna van Constantinopel en Margaretha II van Vlaanderen werden in 1208 onder de hoede van koning Filips geplaatst. Op 1212 trad Johanna in het huwelijk met Ferrand van Portugal en bestuurde Vlaanderen. Reeds in 1212 werden ze gedwongen om Ariën-aan-de-Leie en Sint-Omaars op te geven aan Filips II en 1214 werd Ferrand geallieerd met de koning Jan I van Engeland, keizer Otto IV van het Heilige Roomse Rijk verpletterend verslagen en gevangengenomen bij de Slag bij Bouvines. Pas bij de Vrede van Melun in 1226 kwam Ferrand vrij. Na de dood van Ferrand in 1233 onderhield Johanna goede relaties met Frankrijk én Engeland. In 1244 volgde Margaretha haar zuster op.
Margaretha (1202-1280) was als 10-jarige getrouwd met Burchard van Avesnes, later in 1221 stemde ze onder druk toe tot ontbinding van het huwelijk en hertrouwde in 1223 met Willem van Dampierre. Gravin geworden, bestuurde ze samen met haar zoon uit haar 2de huwelijk Willem II van Vlaanderen. Jan van Avesnes, zoon uit haar eerste huwelijk verzette zich hiertegen. Koning Lodewijk IX van Frankrijk bemiddelde en verdeelde: Vlaanderen voor Willem, Henegouwen voor Jan. Jan zocht een bondgenoot in de graaf van Holland, Willem II van Holland en trouwde met zijn zus Aleid van Holland en verbond het graafschap Henegouwen en Holland voor 2 eeuwen. Na vertrek van de koning op kruistocht volgde de Vlaams-Henegouwse Successieoorlog. Willem kwam om het leven tijdens een toernooi (men verdacht Jan van kwaad opzet) en Jan versloeg zijn opvolger Gwijde bij de Slag bij Westkapelle in 1253. In 1254 keerde Lodewijk IX terug en bevestigde zijn eerdere arbitrage. De oorlogen hadden Vlaanderen veel geld gekost en Margaretha was genoodzaakt veel macht aan de steden te geven.
De crisis in de 14e eeuw (1278-1384).
In 1278 werd Gwijde van Dampierre graaf van Vlaanderen en ging het graafschap over op het huis Dampierre. De koning van Frankrijk, Filips IV van Frankrijk, wilde Vlaanderen definitief veroveren en startte de Frans-Vlaamse Oorlog, met als hoogtepunt de Guldensporenslag bij Kortrijk in 1302 en de Slag bij Pevelenberg in 1304. In de jaren 1315-1317 werd Vlaanderen getroffen door een grote hongersnood.
Lodewijk II van Nevers opgevoed aan het Franse hof en getrouwd met de dochter van koning Filips V van Frankrijk, Margaretha van Frankrijk, volgde zijn grootvader Robrecht III van Vlaanderen op in 1322 en koos voor de Franse koning. Het Franse leger versloeg verpletterend de Vlaamse volkstroepen bij de Slag bij Kassel (1328). In de Honderdjarige Oorlog koos de graaf opnieuw de zijde van de Franse koning. Een verbod op de uitvoer van Engelse wol naar Vlaanderen volgde. Jacob van Artevelde leidde de opstand en in 1339 vluchtte Lodewijk en verliet voorgoed zijn graafschap. Lodewijk sneuvelde in de Slag bij Crécy in 1346.Zijn zoon Lodewijk van Male, gedwongen door de weversgilde om te trouwen met de dochter van koning Eduard III van Engeland, vluchtte en kon pas in 1349 terugkeren na een vergelijk met de Engelse koning. In 1349 werd Vlaanderen voor de eerste keer in meer dan 600 jaar getroffen door de pest. In 1379 brak de Gentse opstand uit. Bij de Slag bij Westrozebeke in 1382 werden de Vlaamse steden onder de leiding van Filips van Artevelde verslagen door het Franse leger van Karel VI van Frankrijk. Pas in 1385, na de dood van Lodewijk, met de Vrede van Doornik, werd er een vredesovereenkomst getekend door zijn schoonzoon Filips de Stoute met de Gentse partizanen.
De Bourgondische 15e eeuw (1384-1506).
Door het huwelijk van Margaretha van Male in 1369 met Filips de Stoute, hertog van Bourgondië, jongere broer van koning Karel V van Frankrijk, kwam hieraan een einde en ging Vlaanderen over in handen van het Huis Valois, dat heerste over het hertogdom Bourgondië. In 1404 ontstond er onder Margaretha van Male voor een korte tijd een personele unie tussen het graafschap Vlaanderen en het hertogdom Brabant (deel van het Duitse Keizerrijk). Vanaf 1464 is er terug een personele unie met Brabant en wordt de basis gelegd voor de natievorming van de Nederlanden. Filips de Goede richt de Staten-Generaal der Nederlanden op.
In de 15de eeuw was Vlaanderen een goudmijn voor Lodewijk van Male en Filips de Stoute.
In 1470 telde het graafschap ongeveer 750.000 inwoners, waardoor het in vergelijking met het hertogdom Brabant zeker dichtbevolkt was.
In 1477 trouwde de gravin van Vlaanderen, Maria van Bourgondië met Maximiliaan I van Oostenrijk, die later keizer van het Heilige Roomse Rijk zou worden. Door het overlijden van Maria van Bourgondië in 1482, gingen de Nederlanden over naar het huis Habsburg: hun zoontje Filips de Schone (1478-1506) werd daarbij de wettige graaf van Vlaanderen.
De Zeventien Provinciën in de 16e eeuw (1506-1598).
In de eerste decennia van de zestiende eeuw werd het graafschap betrokken bij de Gelderse Oorlogen. In 1506 wordt keizer Karel V de nieuwe graaf van Vlaanderen. Echter tot 1515 fungeert zijn grootvader, keizer Maximiliaan I van Oostenrijk, als voogd. Zo ontstond tijdelijk de situatie dat de keizer van het Heilige Roomse Rijk een leenman was van de Franse koning. Keizer Karel heroverde Doornik op Frankrijk en op 2 januari 1522 liet hij het rechtsgebied van het Frans Parlement over Vlaanderen en Artesië opheffen. Na de Italiaanse Oorlogen (terug met Frankrijk) kwam Kroon-Vlaanderen formeel los van Franse kroon (Vrede van Madrid 1525 en Damesvrede van Kamerijk 1529). Daarmee werd het laatste spoor van het Franse opperleenheerschap uitgewist en werden de Bourgondische gebieden één aansluitend geheel over de oude grens van het verdrag van Verdun heen.
Door de Pragmatieke Sanctie van 1549 werd de personele unie van de Lage Landen gebetonneerd. Deze constitutionele akte bepaalde dat Vlaanderen onderdeel werd van de Zeventien Provinciën, die de Nederlanden uitmaakten en vanaf dat ogenblik steeds als één geheel overgeërfd zouden worden. Vanaf dan maken de Nederlanden officieel geen deel meer uit van het Heilige Roomse Rijk, een proces van losweking dat al ingezet werd door Filips de Goede in 1464.
In het Westkwartier van Vlaanderen kwam in 1520 een nieuwe christelijk religieuze stroming tot bloei, het anabaptisme (doopsgezinden) voornamelijk in lakenindustrie, later volgde het calvinisme. In 1550 vaardigde Karel V in de Nederlanden het Bloedplakkaat tegen de Protestantse Reformatie. In Steenvoorde (in Frans-Vlaanderen) in 1566 brak de Beeldenstorm los. Deze verspreidde zich over heel de Nederlanden en leidde uiteindelijk tot de Tachtigjarige Oorlog en de afscheiding van de Republiek der Verenigde Provinciën. Vlaanderen nam aanvankelijk deel aan de Opstand als lid van de Unie van Utrecht en tekende ook het Plakkaat van Verlatinghe in 1581, maar in de jaren 1579-1585, een periode bekend als de calvinistische "Gentse Republiek", werd het gewest heroverd door Alexander Farnese (1578-1592) en het koninklijke Spaanse "Leger van Vlaanderen". Grote delen van de Vlaamse en Zuid-Nederlandse bevolking migreerden tussen 1567 en 1585. Hondschote van 18.000 naar 385, Brugge verloor ongeveer de helft van zijn inwoners.
De Spaanse 17e eeuw (1598-1713).
Vlaanderen bleef onder de heerschappij van de koning van Spanje. Landvoogden bestuurden de Spaanse Nederlanden onder anderen Albrecht van Oostenrijk (1598-1621) en Isabella van Spanje (1621-1631). Lodewijk XIV van Frankrijk veroverde tijdens openvolgende oorlogen grote delen van de Zuidelijke Nederlanden en Vlaanderen tijdens de Frans-Spaanse Oorlog (1635-1659) en Vrede van de Pyreneeën (graafschap Artesië, gebieden in Picardië en graafschap Henegouwen), en na de dood van Filips IV van Spanje, de Devolutieoorlog en de Vrede van Aken (1668) en de Hollandse Oorlog en annexeerde het hele zuiden van Vlaanderen, dat zo bekend werd als Zuid-Vlaanderen of Frans-Vlaanderen. Deze situatie werd in 1678 geformaliseerd (Vrede van Nijmegen). Een deel werd terugveroverd tijdens de Negenjarige Oorlog (1688-1697) en Vrede van Rijswijk en na de kinderloze dood van Karel II van Spanje en de Spaanse Successieoorlog en Vrede van Utrecht (1713) (de 18e-eeuwse provincie West-Vlaanderen).
De Oostenrijkse 18e eeuw (1713-1789).
Na het uitsterven van de Spaanse tak van de Habsburgers, werd de Oostenrijkse tak, keizer Karel VI van de Habsburgers opnieuw graaf van Vlaanderen. Onder zijn dochter Maria Theresia van Oostenrijk (1740-1780) kwamen de Oostenrijkse Nederlanden tot grote bloei.
Halve eeuw revoluties (1789-1830).
In 1789 brak de Brabantse Omwenteling uit, een revolutie tegen keizer Jozef II. In 1790 waren het graafschap Vlaanderen en de provincie West-Vlaanderen (de teruggegeven gebieden door Frankrijk), twee stichtende leden van de Verenigde Nederlandse Staten. Zoals de andere landen van de Oostenrijkse Nederlanden riep ook het graafschap Vlaanderen zijn onafhankelijkheid uit. Dit gebeurde op de Vrijdagmarkt te Gent op 4 januari 1790. Het "Manifest van de Provincie Vlaanderen" was opgesteld door Karel Jozef de Graeve en Jan Jozef Raepsaet; ook kanunnik Maarten de Bast werkte eraan mee.
Het graafschap Vlaanderen hield definitief op te bestaan in 1795, toen het door Frankrijk geannexeerd werd, en opgedeeld in twee departementen: het Leiedepartement "(Lys)", (het huidige West-Vlaanderen) en het Scheldedepartement "(Escaut)", (nu Oost-Vlaanderen en Zeeuws-Vlaanderen).
Na de Franse Revolutie werd het graafschap niet hersteld, maar werden de twee departementen als de Nederlandse provincies Oost- en West-Vlaanderen op in een nieuwe Nederlandse eenheidsstaat, en later door de Belgische Revolutie in het unitaire België.
Koninkrijk België (1830).
De titel graaf van Vlaanderen werd overgenomen door de Belgische vorsten en bleef verder bestaan. Hij werd in de regel aan de tweede in lijn voor de opvolging als koning der Belgen gegeven. De titel van graaf van Vlaanderen werd afgeschaft bij Koninklijk Besluit van 16 oktober 2001.
Onder Vlaanderen verstaat men tegenwoordig in eerste instantie het noordelijke gewest van België, dit is de samenvoeging van het Vlaams Gewest en de Vlaamse Gemeenschap.

</doc>
<doc id="32786" url="https://nl.wikipedia.org/wiki?curid=32786" title="Goedereede">
Goedereede

Goedereede (, Goerees: "Goeree") is een stadje en voormalige gemeente in de Nederlandse provincie Zuid-Holland. Het stadje telt circa inwoners en is gelegen op de kop van het eiland Goeree-Overflakkee, het voormalige eiland Goeree (oude benaming: "Westvoorn"). Tot 31 december 2012 vormde Goedereede met de dorpen Ouddorp en Stellendam een zelfstandige gemeente. Sindsdien maakt het gebied deel uit van de gemeente Goeree-Overflakkee.
Geschiedenis en ontwikkeling.
Romeinse tijd.
De geschiedenis van Goedereede gaat terug tot de Romeinse tijd toen er ten noordwesten van het huidige stadje al sprake was van een belangrijke havennederzetting. Archeologen vonden in de jaren vijftig en tachtig van de twintigste eeuw in de polder De Oude Oostdijk veel Romeins materiaal in de bodem. Onderzoek naar dit materiaal heeft uitgewezen dat Goedereede in de Romeinse tijd een doorvoerhaven was van producten uit het gehele westelijke deel van het Romeinse Rijk. De haven stond in verbinding met de castella langs de Rijn en diende vermoedelijk ter ondersteuning van het Romeinse leger. De Romeinseweg herinnert aan het Romeinse verleden van Goedereede.
Ten noordwesten van de vindplaats heeft mogelijk een kustverdedigingsfort gelegen. Dit fort kwam in de zeventiende eeuw bij een storm bloot te liggen, maar is vervolgens in de golven verdwenen. In de volksmond wordt deze plek 'De Ouwe Waerelt' genoemd.
Middeleeuwen.
Toen vanaf de derde eeuw de zeespiegel begon te stijgen was de plaats gedurende enkele eeuwen onbewoond. Enkele kilometers oostelijk van de oude Romeinse strandwal ontstond het eiland Westvoorn. Op dat eiland werd in de middeleeuwen het huidige Goedereede gesticht. De stad was met name in de veertiende en vijftiende eeuw een belangrijke handelsplaats met stadswallen.
In de middeleeuwen nam door de gunstige ligging van het eiland en de uitbreidende scheepvaart de bedrijvigheid op en rond het eiland toe. Steeds meer vissers, boeren en kooplieden vestigden zich op Westvoorn. Deze nederzetting kreeg de naam van Goede Reede (veilige haven) of Goer-ee (ruw, woest eiland). De naam "Goedereede" betekent "veilige ankerplaats".
De nederzetting kreeg in 1312 stadsrechten en privileges van de heer Gerard van Voorne. Een belangrijk recht werd verkregen in 1331, namelijk het recht van vrije weekmarkt. Dit hield in dat de handel in een bepaalde streek naar een bepaald centrum werd getrokken. Het handelsverkeer kwam op gang en rond het jaar 1477 was er in de haven van Goedereede sprake van een bloeiende economie.
Ondertussen teisterden water, storm en wind het eiland onder meer in de jaren 1421, 1530, 1570 (Allerheiligenvloed), 1618 en 1682. In 1418 werd de stad geteisterd door krijgsvolk van Jan van Beieren en door brandstichting en plundering ernstig geschonden. In 1428 moest men zich weren tegen de Zevenbergers en in 1490 sloeg de stad in het kader van Jonker Fransenoorlog een aanval af van de Hoeken onder Frans van Brederode. In 1482 werd Goedereede getroffen door een stadsbrand, doordat een vrouw in de Catharinastraat hete as had uitgegoten. De stad werd na elke ramp steeds herbouwd. 
Rond 1545 telde Goedereede 160 huizen binnen de stadsgrachten. Aan het eind van de 16e eeuw, kort na de invoering van de protestantse Reformatie, vonden in Goedereede en Ouddorp enkele geruchtmakende heksenprocessen plaats, waarbij vrouwen en mannen ter dood werden gebracht.
Paus Adrianus VI.
De Utrechter priester Adriaen Florisz. Boeyens (2 maart 1459 – 14 september 1523) was de enige Nederlandse Paus, Adrianus VI. Omdat Utrecht en de Nederlanden destijds nog onderdeel waren van het Heilige Roomse Rijk beschouwen Duitsers hem ook als Duitse paus. Priester en theoloog Boeyens was tussen 1492 en 1507 pastoor van Goedereede, maar benoemde een andere priester als zijn waarnemer. Boeyens heeft ook enige tijd in Goedereede gewoond; tijdens zijn ambtsperiode en daarna keerde hij tot 1522 regelmatig terug naar Goedereede om er in de parochiekerk de hoogmis op te dragen en de biecht af te nemen. In zijn voormalige woonhuis bevindt zich thans het hotel-restaurant "De Gouden Leeuw", dat nog altijd een "Pausenkamer" heeft, die gehuurd kan worden voor speciale gelegenheden. Na de invoering van de Reformatie eind 16e eeuw nam de publieke herinnering aan de oud-pastoor sterk af. In het gemeentearchief van Goedereede is nog een brief bewaard gebleven die de toenmalige bisschop Adriaen naar Goedereede stuurde.
Moderne tijd.
De historische economische grootheid en het aanzien van Goedereede gingen verloren door de vele aanslibbingen. De haven moest steeds worden verlegd, de kooplui trokken er weg, en de handel en visserij verliepen evenzeer steeds moeizamer. Goedereede werd na het bedijken van de omliggende polders een landbouwdorp. Het stadje raakte steeds meer in verval. De stadsmuren werden niet meer onderhouden en ten slotte gesloopt. De laatste poort van Goedereede, de Molenpoort is aan het begin van de twintigste eeuw gesloopt. De resten van enkele poorten en de stadsmuur zijn op sommige plaatsen in het stadje nog altijd zichtbaar.
Door Rijkswaterstaat is na de Watersnood van 1953 besloten om ter beveiliging van Goedereede de haven af te dammen. In 1958 is even ten zuiden van Goedereede-Havenhoofd een dam met een duiker aangebracht. Scheepvaart naar Goedereede was daarmee niet meer mogelijk en alle vissers werden nu gedwongen op het Havenhoofd te blijven liggen.
In het jaar 2017 heeft de gemeente Goeree-Overflakkee voor het grondgebied van de voormalige gemeente Goedereede een QualityCoast Platinum Award ontvangen voor haar inspanningen om een duurzame toeristische bestemming te worden. Deze hoogst haalbare award binnen het keurmerk is wereldwijd maar vier keer behaald.
Sinds 2014 worden ook de jaarlijkse Portdagen gehouden in Goedereede. Deze festiviteiten zijn in het leven geroepen om te vieren dat de Goereese vissersvloot in 1918 434 vaten Portugese Port had opgevist. De Portdagen vinden altijd plaats in het 3e weekend van juni. Tijdens deze feestdagen is er vaak veel muziek (onder andere de lokale Koninklijke Fanfare Apollo) en zijn er activiteiten voor jong en oud. De dagen worden traditiegetrouw afgesloten met het druk bezochte 'portkoor', een muziekevenement waarbij veel bekende oude en nieuwe nummers onder luidkeels gezang ten gehore gebracht worden.
Bezienswaardigheden.
Zie verder de lijst met rijksmonumenten in Goedereede.
Een deel van Goedereede is een beschermd dorpsgezicht.

</doc>
<doc id="32788" url="https://nl.wikipedia.org/wiki?curid=32788" title="Rijksweg 6">
Rijksweg 6

 
 
 
 
 
 
 
Rijksweg A6 is een Nederlandse rijksweg en autosnelweg. De A6 loopt van knooppunt Muiderberg (A1) via Almere, Lelystad, Emmeloord en Lemmer naar knooppunt Joure (A7) bij Joure. De weg vormt een belangrijke verbinding tussen Amsterdam en Noord-Nederland. Met de voltooiing van de A27 bij Almere zijn Flevoland en het noorden van Nederland beter bereikbaar geworden voor automobilisten vanuit vooral de zuidelijke Randstad.
Er liggen twee beweegbare bruggen in de A6 die in de zomer voor enige vertraging kunnen zorgen. Het gaat om de Ketelbrug, in Flevoland, over het Ketelmeer en de Friese Scharsterrijnbrug.
Geschiedenis.
Voorheen was het wegdeel tussen knooppunt Emmeloord en knooppunt Joure onderdeel van Rijksweg 50 (A50), in juni 1994 is dit gedeelte deel geworden van Rijksweg 6. Het feit dat de A6 vanuit noordelijke richting bij knooppunt Emmeloord rechtdoor overgaat in de N50, en het verkeer dat de A6 verder wil volgen moet afslaan, getuigt hier nog van.
Oorspronkelijk was het plan dat de A6 vanaf Emmeloord door zou lopen via Wolvega, Oosterwolde en Roden naar Groningen, maar dit traject werd in 1977 geschrapt.
Tot 14 oktober 2017 eindigde de A6 bij Joure op een verkeersplein. In 2015 werd gestart met de bouw tot een volledig knooppunt, waarbij het gelijkvloerse verkeersplein kwam te vervallen. Op 13 en 14 oktober 2017 werd het nieuwe knooppunt stap voor stap geopend waardoor het verkeersplein kwam te vervallen.
Wegenproject Schiphol-Amsterdam-Almere.
Minister Peijs (kabinet-Balkenende III) was aanvankelijk van plan om de A6 te verbinden met de A9 door middel van een tunnel langs het Naardermeer tussen knooppunt Holendrecht en knooppunt Muiderberg. Grote maatschappelijke weerstand tegen deze verbinding deed het kabinet besluiten te kiezen voor het stroomlijnalternatief.
Het stroomlijnalternatief omvat een verbreding van ten minste de A6, de A1 en de A10. Over een verbreding van de A9 is overleg met de regio gestart. Een sleutelfactor was of de rijksoverheid de gemeente Amsterdam weet te bewegen om financieel bij te dragen aan de verbreding van de A9. Met de verbredingen moeten de fileproblemen op het traject Schiphol-Amsterdam-Almere worden verminderd. Op 19 oktober 2007 heeft de raad van Almere unaniem besloten de verdere onderhandelingen met het rijk over groei met 60.000 woningen op te schorten wegens het achterblijven van een kabinetsbesluit dat perspectief biedt op het oplossen van de fileproblemen tussen Almere en Amsterdam/Schiphol. In 2013 werd gestart met de wegverbreding, die opgedeeld werd in twee delen, namelijk Muiderberg - Stedenwijk en Stedenwijk - Oostvaarders.
Muiderberg - Almere-Stedenwijk.
Op 4 december 2013 werd gestart met de wegverbreding van de A6 tussen knooppunt Muiderberg en de Havendreef (Almere-Stedenwijk). Door de verbreding werd naast de bestaande Hollandse Brug een nieuwe tweede brug gebouwd. De aansluiting Almere Stad-West werd omgebouwd tot knooppunt Gooimeer. Daarnaast werd de wisselstrook in de A1 werd verlengd over de A6 tot voorbij knooppunt Gooimeer. De snelweg ging van 2x3 rijstroken tussen Muiderberg en Almere-Stad naar 2x4 rijstroken, plus een wisselbaan met 2 rijstroken. De tweede Hollandse Brug werd op 28 november 2015 in gebruikgenomen, zodat de oude Hollandse Brug omgebouwd kon worden. In 2016 werd de verbreding tussen Muiderberg en Almere-Stad afgerond en op 4 oktober 2017 werd de wisselbaan geopend.
Almere-Stedenwijk - Almere-Oostvaarders.
De A6 tussen Almere Poort en Almere Oostvaarders werd verbreed van 2 rijstroken per richting naar een parallelstructuur met 4 rijstroken per richting (per rijbaan 2 rijstroken). Daarnaast werd ook aansluiting Almere-Haven volledig aangepast, deels ook door de komst van de Floriade 2022. Voor deze Floriade werd bovendien over de A6 een kabelbaan gebouwd. De werkzaamheden voor dit gedeelte werden op 16 februari 2017 gestart. Op 12 november 2018 werd de parallelstructuur richting Lelystad geopend en op 1 juli 2019 volgde parallelstructuur richting Muiderberg, waardoor de verbreding van de A6 (op afrondende werkzaamheden na) een jaar eerder klaar was dan gepland.
Naamswijzigingen aansluiting.
Door de ontwikkeling van Almere, wegverbredingen en nieuwe bewegwijzering kregen diverse aansluitingen een nieuwe naam. De volgende wijzigingen werden doorgevoerd:
Verkeersintensiteiten.
Onderstaande intensiteiten gelden na de betreffende aansluiting.

</doc>
<doc id="32789" url="https://nl.wikipedia.org/wiki?curid=32789" title="Slovakije">
Slovakije



</doc>
<doc id="32790" url="https://nl.wikipedia.org/wiki?curid=32790" title="Middelharnis">
Middelharnis

Middelharnis (), in het plaatselijke dialect "Menheerse" genoemd, is een plaats in de gemeente Goeree-Overflakkee in de Nederlandse provincie Zuid-Holland. De plaats Middelharnis, met inwoners per , vormt samen met Sommelsdijk ( inwoners) een woonkern. Deze gezamenlijke kern heeft een centrumfunctie op het eiland Goeree-Overflakkee. Tot 31 december 2012 was de gemeente Middelharnis een zelfstandige gemeente bestaande uit de vier dorpen Middelharnis, Sommelsdijk, Nieuwe-Tonge en Stad aan 't Haringvliet. Op 1 januari 2013 ontstond de gemeente Goeree-Overflakkee uit de vier gemeenten Oostflakkee, Middelharnis, Dirksland en Goedereede.
Etymologie.
Middelharnis was het middelste deel van een schorrengebied dat bekendstond als 'Vier Hernissen'. De plaatsnaam is dus een samenstelling van 'middel' en 'hernis', dat kudde betekent, vergelijk 'her"der"', iemand die de kudde hoedt. De '-nis' kan hier een afleidingssuffix zijn vergelijkbaar in woorden als wildernis. Waar wildernis een gebied is dat bepaald wordt door de wilde natuur, is een hernis een gebied dat bepaald wordt door - of geschikt is voor - de kudde die er op graast: weiland door water doorsneden of uitkomend op een rivier.
Evenwel mogelijk is dat 'hernis' een samenstelling is van het eerder genoemde "herde", 'kudde' of 'hoeder van een kudde' en "nes", 'neus' of 'land uitstekend in water'. In het geval van Middelharnis zou het dan gaan om weiland in buitendijks schorrengebied. Oorspronkelijk zou het een gemene (d.w.z. niet private) weide betreffen, waar het vee graasde onder de hoede van daartoe aangestelde herders. Een vergelijkbaar gebruik van 'nes' in de betekenis van 'uitstekend land in water' is herkenbaar in de namen van het nabijgelegen Spijkenisse, Bruinisse, Renesse en Stavenisse.
Geschiedenis.
Het Oudeland van Middelharnis werd in 1465 ter bedijking uitgegeven tezamen met polder Het Oudeland van Sommelsdijk en de Polder Duivenwaard en vormt een dijkring. Opvallend is de samenwerking die daarmee gepaard ging. Het Oudeland van Middelharnis was eigendom van de Heren van Putten, Het Oudeland van Sommelsdijk was Zeeuws en Polder Duivenwaard behoorde toe aan de Heren van Grijsoord. Al snel werd begonnen met de bouw van kerk en toren in laatgotische stijl.
De kerk van Middelharnis is in zijn oorspronkelijk staat te zien op het schilderij "Het laantje van Middelharnis" van Meindert Hobbema. Meindert Lubbertszoon Hobbema (1638-1709) was een Nederlandse schilder van landschappen, die werd geboren in Amsterdam. Zijn bekendste werk is "Het Laantje van Middelharnis" (1689), dat tegenwoordig in de National Gallery in Londen hangt.
Het Raadhuis van Middelharnis, waarin in de periode 1992-2006 het Rien Poortvlietmuseum was gevestigd, is uit het jaar 1639 en is in Hollands Classicistische stijl gebouwd. In het fronton bevindt zich het wapen van Middelharnis. Op het gebouw bevinden zich drie beelden die symboliseren voorzichtigheid, liefde en gerechtigheid.
Op het torentje van het raadhuis ziet men een koperen gaffelscheepje. Dit symboliseert dat Middelharnis van origine een vissersplaats is. Tot het eind van de 19e eeuw voeren de beugsloepen uit naar de Noordzee. Daarna zochten de vissers werk in de groeiende Rotterdamse havens.
Middelharnis heeft drie molens gehad, maar niet een heeft de tand des tijds doorstaan.
Ook het tramstation is verdwenen. Daar stapten van 1909 tot 1957/1961 de reizigers, die met de veerboot het Haringvliet waren overgestoken, op de tram van de Rotterdamsche Tramweg Maatschappij naar Ouddorp, Ooltgensplaat of Middelharnis Haven.
Middelharnis is met Sommelsdijk een tweelingdorp.
Nieuwbouw vindt voornamelijk plaats ten noorden van Middelharnis en Sommelsdijk in de nieuwe wijk Westplaat. Deze wijk ligt deels in de Westplaatpolder en deels in de Everdinapolder. Eind jaren 90 is begonnen in het westelijk deel en van daaruit is de wijk oostwaarts uitgebreid.
Joodse gemeenschap.
In de tweede helft van de 18e eeuw vestigden zich Joden in verscheidende dorpen op Goeree en Overflakkee. Rond 1800 vormde zich een Joodse gemeente in Middelharnis en Sommelsdijk, die haar godsdienstoefeningen hield in verschillende panden in Sommelsdijk en Middelharnis. De wens een echte synagoge te hebben werd in 1842 werkelijkheid; er verrees een nieuw gebedshuis op de dijk tussen Middelharnis en Sommelsdijk, dat op 28 april van het genoemde jaar werd ingewijd door E.J. Löwestein, opperrabbijn te Rotterdam. De synagoge bood plaats aan 150 mensen. In de synagoge was een kleine afzondering gemaakt, waarin onderwijs werd gegeven. Deze voorziening voldeed echter niet en men ging op zoek naar financiële middelen om een eigen school te stichten. Nadat een perceel naast de synagoge verworven was en het benodigde bedrag door middel van een inzameling en subsidie was verkregen kon op 17 juli 1857 de eerste steen van de school gelegd worden.
In april 1892 werd het vijftigjarig bestaan van de synagoge feestelijk herdacht. Vijftig jaar later was er weinig reden voor feestelijkheden. Op 2 mei 1942 werd het dragen van de Jodenster verplicht en vanaf augustus 1942 werden de eerste Flakkeese Joden weggevoerd naar de vernietigingskampen. De grootste deportatie vond begin november van datzelfde jaar plaats. Met uitzondering van een handvol onderduikers werden alle Joodse inwoners weggevoerd en vermoord. Na de oorlog werden de synagoge en school verkocht. Enkele elementen van de joodse eredienst gingen naar de joodse gemeente te Rotterdam.
De joodse school werd afgebroken; de eerste steen van het gebouw is tentoongesteld in het Streekmuseum Goeree-Overflakkee, als onderdeel van een vaste collectie voorwerpen die herinneren aan de Joodse gemeenschap. De synagoge deed een tijd dienst als café en discotheek; tegenwoordig is er een kledingwinkel in gevestigd. Op 27 april 1995 werd door rabbijn Awraham Soetendorp een zwartmarmeren plaquette op de gevel van de voormalige synagoge onthuld, die het winkelend publiek herinnert aan de Joodse gemeenschap die tot de oorlogsjaren in Middelharnis heeft geleefd en op haar hoogtepunt ruim 150 leden telde. Inmiddels is de originele synagoge afgebroken en vervangen door een modern gebouw. De gedenksteen is op dezelfde plek herplaatst. Het enige wat op Goeree-Overflakkee verder nog herinnert aan de Joodse gemeenschap zijn drie Joodse begraafplaatsen te Goedereede, Dirksland en Middelharnis.
Het Parochet (voorhangsel) uit de synagoge is bewaard gebleven en gerestaureerd. Het is in gebruik bij de synagoge van Leiden.
Cultuur.
Na de Watersnood van 1953 schonken Australische Kerken aan Middelharnis een ontmoetingscentrum "het Diekhuus". Het kwam in beheer bij de toenmalige stichting voor Maatschappelijk Werk. Het Diekhuus heeft zich ontwikkeld als cultureel centrum en is tegenwoordig gevestigd in de voormalige lagere school onderaan "D'n Diek". In 2004 verscheen "Een huis voor iedereen" de geschiedenis van 50 jaren Diekhuuswerk. In het Diekhuus is onder andere het kleinste filmhuis van Nederland gevestigd "Filmhuis Middelharnis". In 2006 vierde het zijn dertigjarig bestaan. Op het voormalige schoolplein werden muziektheatervoorstellingen gemaakt: "Meekrap" (2001 en 2002) en "Mare, als de zee spreekt." (2004). Ook de eilandelijke culturele stichting Podium Goeree-Overflakkee is in het Diekhuus gevestigd, zij onderhoudt onder andere het eilandelijke digitale cultuurplein met informatie over de regionale culturele agenda en in de regio gevestigde cultuuraanbieders.
In oktober 2010 kreeg Middelharnis de beschikking over een jongerencentrum. De grondslag van het Jongerenactiviteitencentrum (JAC) werd in 1983 door het Diekhuuswerk gelegd met het jongerencentrum Jailhouse dat nu als PopPodium gebruikmaakt van het JAC en onder andere organisator is van het popfestival Flakkeese Dagen. Middelharnis kent een groot aantal kerken, onder meer een gereformeerde gemeente (638 leden), een hersteld hervormde kerk (1006 leden) en een christelijk gereformeerde kerk (649 leden). Jehova's getuigen komen bijeen in de koninkrijkszaal.
Het centrum.
Middelharnis heeft een oud centrum met een naar verhouding groot winkelaanbod. Aan de haven bevinden zich cafés en restaurants. Rond de monumentale kerk bevinden zich smalle, pittoreske straatjes. Aan de Raadhuisstraat bevindt zich het oude raadhuis uit 1639 in Hollands classicistische stijl.
Monumenten.
Een deel van Middelharnis is een beschermd dorpsgezicht. Verder zijn er in de plaats tientallen rijksmonumenten, zie:
Havens.
Direct aan het Haringvliet is de "Tramhaven", geschikt voor vaartuigen CEMT-klasse I. Via de sluis (die normaal openstaat) kan het Havenkanaal bevaren worden door CEMT-klasse I schepen. Bij Middelharnis is de verenigingshaven van Watersportvereniging Flacquee.
Sport.
De gemeente concentreert de sportvelden op het sportcomplex in de Van Pallandpolder.
In Middelharnis speelt de voetbal- en atletiekvereniging Flakkee. Flakkee speelde in 1956/1957 en in 1958/1959 mee in de KNVB Beker voor profclubs. Flakkee werd beide keren in de eerste ronde verslagen, door Hermes DVS (1-4) en Xerxes (0-1).
In 2001 is zaterdag voetbalvereniging De Jonge Spartaan opgericht. Met ongeveer 700 leden is dit de grootste voetbalvereniging van het eiland Goeree-Overflakkee.
In 2012 is Hockey Club Goeree Overflakkee heropgericht, deze nieuwe hockeyvereniging is gevestigd in Middelharnis maar is gericht op de gehele gemeente Goeree-Overflakkee.
In 1989 is de bowling vereniging de Staver opgericht.

</doc>
<doc id="32791" url="https://nl.wikipedia.org/wiki?curid=32791" title="Tjechië">
Tjechië



</doc>
<doc id="32792" url="https://nl.wikipedia.org/wiki?curid=32792" title="Dirksland">
Dirksland

Dirksland () is een plaats en voormalige gemeente in de gemeente Goeree-Overflakkee in de Nederlandse provincie Zuid-Holland, op het eiland Goeree-Overflakkee. Het dorp heeft ongeveer inwoners. Dirksland heeft een eigen ziekenhuis, het Van Weel-Bethesda-ziekenhuis. Dit ziekenhuis heeft een belangrijke functie voor de gezondheidszorg op Goeree-Overflakkee en de omliggende gebieden. Tot 1 januari 2013 was Dirksland een zelfstandige gemeente.
De overige kernen van de voormalige gemeente waren van 1966 tot en met 2012 Herkingen en Melissant.
Belangrijke gebouwen en instellingen.
Als via de N215 langs Dirksland gereden wordt, dan valt vooral de watertoren van Dirksland op. De watertoren is al lang niet meer in gebruik.
De belangrijkste instelling is het regionale ziekenhuis "Het van Weel-Bethesda ziekenhuis". Het ziekenhuis is voor het eiland Goeree-Overflakkee en daarbuiten. De huisartsenpost van het eiland, "t Hellegat", is gevestigd in het ziekenhuis. Verder heeft Dirksland een zwembad: "De Gooye".
Economie.
Dirksland heeft een beperkt aantal winkels, mede vanwege de geringe afstand tot de streekverzorgende kern Middelharnis. De weekmarkt is op zaterdagmorgen van 08.00 tot 12.30 uur bij de Geldersedijk, gelegen naast de Coop.
Kerken.
De Nederlands-Hervormde kerk.
De Nederlands Hervormde kerk van Dirksland bevindt zich midden in het oude centrum van het dorp en stamt uit de 15e eeuw. Hij was oorspronkelijk gewijd aan Johannes de Doper. De kerk is een van de meest gave kerken van Goeree-Overflakkee, zowel qua interieur als van de buitenkant. Een fresco, vervaardigd door Jan van Scorel, toont de heilige Christophorus.
Om de kerk ligt een kerkgracht. De kerk is gebouwd op een schiereilandje dat grenst aan de monumentale Voorstraat. De kerk heeft 852 zitplaatsen. Om de kerk ligt de kerkring met idyllische oude pandjes.
Gereformeerde Gemeente.
De grootste kerkelijke gemeente van het dorp (qua aantal kerkgangers) is de Gereformeerde Gemeente. Het kerkgebouw aan de Mozartsingel is gebouwd in 2001 en telt circa 1000 zitplaatsen.
Voetbalclubs.
De voetbalclub van Dirksland is DVV '09. (Vroeger Des'67 en V.V.Dirksland.)
Zetelverdeling in de voormalige gemeente.
De gemeenteraad van Dirksland bestond uit 13 zetels. Hieronder staat de samenstelling van de gemeenteraad van 1990 tot 2012:

</doc>
<doc id="32793" url="https://nl.wikipedia.org/wiki?curid=32793" title="Postbode">
Postbode

Een postbode, postbezorger of brievenbesteller is iemand die de laatste handelingen uitvoert van de postbezorging, namelijk het daadwerkelijk afleveren oftewel "bestellen", van de post, in de brievenbus, of soms in handen, van de geadresseerde. Eventueel kan een postbode ook post voorsorteren. 
Nederland.
In Nederland besloot het geprivatiseerde postbedrijf TNT Post in 2010 te stoppen met het werken met professionele brievenbestellers in vaste dienst, dit is later gedeeltelijk teruggedraaid. 
De postbode deed zijn of haar werk vele jaren in dienst van het staatsbedrijf der PTT. Na de privatisering verwerkte TNT Post de brieven met, in 2003, circa 42.000 postbodes in vaste dienst en zaterdagmedewerkers. In de toenmalige zes "Sorteercentra Brieven" van TNT Post werkten zo'n 7.500 mensen.
Vanaf 2005 werkte TNT Post met machines die de post al op huisnummer konden sorteren, de zogenaamde HSM of huisnummersorteermachine. Bestelkantoren die niet over dergelijke machines beschikten kregen de post vanuit een andere vestiging gesorteerd aangeleverd.
Het takenpakket van de postbode werd in de 21e eeuw steeds verder verkleind, TNT Post maakte na 2010 alleen nog gebruik van deeltijdwerkers, met als functienaam 'postbezorger'. Voormalige postbodes bereidden de diensten voor hen voor. Pakketten werden door freelance pakkettenbezorgers met eigen vervoer bezorgd. Dit opdelen van de functie in verschillende onderdelen zorgde er in Nederland voor dat de authentieke postbode voorgoed uit het servicepakket van de voormalige PTT verdween. De traditionele postbode was een man die veertig uur per week werkte, en vaak kostwinner was voor een gezin. De tegenwoordige postbezorger is een parttimer. Een deel van de pakketbezorging (die niet door de brievenbus passen) werd in het najaar van 2004 al niet meer door postbodes en postbezorgers op de fiets of brommer bezorgd.
In juni 2010 maakte TNT Post, die na de privatisering de taken van het staatsbedrijf der PTT tot dan toe voortzette, bekend dat de functie postbode zou worden opgeheven. 11.000 mensen zouden daardoor hun baan verliezen. In februari 2013 maakte PostNL, de opvolger van TNT Post, bekend dat de meeste postbodes hun baan zouden blijven behouden. Dit besluit kwam na verschillende klachten over de kwaliteit van de bezorging en onvoldoende begeleiding van de nieuwe werknemers door ervaren krachten. 
België.
In België staan zo'n 28.747 medewerkers van bpost (tot 2010 De Post) in voor de postverwerking, waarvan ongeveer 10.000 postbodes.
Naast de bestelling van brieven, voeren de postbodes nog enkele andere taken uit, waaronder de contante uitbetaling van pensioenen aan huis.
Vooral in de Vlaamse dialecten wordt een postbode ook aangeduid met het Franse woord facteur.

</doc>
<doc id="32795" url="https://nl.wikipedia.org/wiki?curid=32795" title="Rijksweg 27">
Rijksweg 27

 
 
 
 
Rijksweg A27 is een autosnelweg en rijksweg in Nederland. De A27 loopt van knooppunt Sint-Annabosch bij Breda (al bewegwijzerd vanaf knooppunt Galder) naar knooppunt Almere. Het laatste stuk, tussen Huizen en Almere, is in 1999 aangelegd.
Beschrijving.
Tussen knooppunt Sint-Annabosch en knooppunt Lunetten volgt de E311 de A27. Direct na knooppunt Lunetten loopt het tracé door een deel van het landgoed Amelisweerd, ten oosten van Utrecht. Hiertoe werd in 1982 besloten door toenmalig Minister van Verkeer en Waterstaat Henk Zeevalking, ondanks felle protesten. Het tracé is als gevolg van deze protesten wel iets verlegd, zodat meer van het landgoed behouden kon blijven. Vanaf de kruising met de A12 tot aan afrit Maarssen vormt de A27 de Ring Utrecht-Oost.
Dit deel van de A27 is een van de drukste delen. Rijkswaterstaat heeft het plan hier de komende jaren de verkeersstromen te ontvlechten, zodat de weg hier in totaal 14 rijstroken (nu 10 rijstroken) krijgt tussen knooppunt Lunetten en knooppunt Rijnsweerd. Net als in 1982 rijzen hiertegen felle protesten. Een bijzonderheid is dat op deze locatie een Hectometersprong is tussen km 72.0 en km 77.1.
De A27 vormt een belangrijke noord-zuidverbinding. In de zomer maken veel vakantiegangers uit Midden-Nederland gebruik van de snelweg, om in België of Frankrijk te komen. Belangrijke knelpunten zijn de Hagesteinsebrug over de Lek en de Merwedebrug bij Gorinchem. Voor laatstgenoemd knelpunt is de Nederlandse overheid eind 2005 een studie gestart; de bedoeling is om knooppunt Gorinchem te herstructureren en een tweede brug bij Gorinchem aan te leggen.
In 2006 werd een spitsstrook tussen Gorinchem en Noordeloos aangelegd en werd het viaduct bij Noordeloos vervangen en verbreed. In een later stadium worden deze spitsstroken doorgetrokken naar knooppunt Everdingen. In de Nota Ruimtelijke Ordening is daarnaast opgenomen dat de A27 van knooppunt Hooipolder tot Hilversum in beide richtingen drie rijstroken breed wordt. De aangelegde/aan te leggen spitsstroken duiden hier reeds op. Een ander voormalig knelpunt was de Brug bij Keizersveer over de Bergsche Maas. Reeds in 1978 is deze oude, smalle brug vervangen door delen van de oude Moerdijkbrug.
In 2008 werd door Rijkswaterstaat de mogelijkheid geopperd voor verbreding van de A27 ten oosten van de stad Utrecht. Net als in de jaren tachtig leverde dit hevige protesten op. In september 2012 kondigde (demissionair) minister Schultz van Haegen nieuwe plannen voor de verbreding aan. Ook dit stuitte op protesten, bij zowel partijen in de Tweede Kamer als bij de gemeente Utrecht. Verladersorganisaties toonden zich daarentegen verheugd. Het Bestuur Regio Utrecht en de provincie Utrecht stemden in met de plannen. Onder druk van de Tweede Kamer zegde de Minister uiteindelijk toe om (nogmaals) te laten onderzoeken of verbreding wel echt nodig is. Rijkswaterstaat berekende dat de verbreding van de A27 bij het Utrechtse landgoed Amelisweerd vijf keer meer natuur kan opleveren dan de oppervlakte die verdwijnt.
Drie nieuwe bruggen.
In de A27 worden tussen 2022 en 2030 drie bruggen over de grote rivieren vervangen door nieuwe of elders gerenoveerde bruggen. Dit betreft de Hagesteinsebrug, de Merwedebrug en de Keizersveerbrug. Hiervoor wordt door het ministerie 389 miljoen euro beschikbaar gesteld. Dat bedrag komt boven op het bedrag van 860 miljoen euro dat al is gereserveerd voor de verbreding van de A27 naar 2 keer 3 rijstroken.
Verbreding A27 Utrecht-Noord - knooppunt Eemnes.
In 2017 en 2018 werd de A27 tussen aansluiting Utrecht-Noord en knooppunt Eemnes verbreed van 2x2 rijstroken naar 2x3 rijstroken. Daarnaast werd een spitsstrook aangelegd van Utrecht-Noord naar Bilthoven. Tevens werd de ovatonde in aansluiting Bilthoven vervangen door kruispunten met verkeerslichten. De aansluiting Hilversum, waarbij bij de aanleg rekening mee gehouden was dat hier rijksweg 80 naar Hoofddorp aangesloten zou worden, werd gesloopt en vervangen door een eenvoudige haarlemmermeeraansluiting. In juli 2017 werd gestart met de werkzaamheden en in de zomer van 2018 werden de eerste rijstroken in fases geopend, zodat vanaf september 2018 alle rijstroken beschikbaar waren. In april 2019 werd de spitsstrook tussen Utrecht-Noord en Bilthoven in gebruik genomen. Naast de verbreding van de A27 maakte ook de verbreding van de A1 tussen knooppunt Eemnes en Amersfoort-West onderdeel uit van dit project. De kosten van het gehele project was €220 miljoen inclusief een onderhoudscontract van 25 jaar door de aannemerscombinatie 3Angle (Heijmans, Fluor en 3i Infrastructure).

</doc>
<doc id="32796" url="https://nl.wikipedia.org/wiki?curid=32796" title="Rijksweg 20">
Rijksweg 20

 
 "(afgerond maar nog niet open)"
 
 
 
Rijksweg 20 ook wel bekend als A20 is een Nederlandse rijksweg en is volledig een autosnelweg. De A20 begint bij de N213 in Westerlee. Via de steden Maassluis, Vlaardingen en Schiedam komt de A20 uit in het noorden van Rotterdam. Na het verlaten van Rotterdam via de oostkant eindigt de snelweg, via Nieuwerkerk aan den IJssel in Gouda bij het knooppunt Gouwe. De gehele route is 39 kilometer lang.
De E25 volgt de volledige route van de A20 en de E19 volgt het gedeelte van de A20 tussen de knooppunten Kleinpolderplein en Terbregseplein. Voor verkeersmeldingen zoals voor files of wegenonderhoud staat de A20 bekend als de verbinding tussen Gouda en Hoek van Holland.
Geschiedenis.
20e eeuw.
In 1966 werd het wegvak Vlaardingen-West - Maassluis geopend. Een jaar later in 1967 volgde het wegvak Schiedam - Vlaardingen-West. In de jaren 70 werden drie nieuwe wegvakken geopend: Terbregseplein - Prins Alexander in 1973, Maasdijk - Maasluis in 1975 en in 1976 werd in januari het wegvak Maasdijk - Westerlee geopend als 2x1 weg. Twee maanden later opende er een nieuwe rijbaan, waardoor het wegvak Maasdijk - Westerlee een 2x2 weg werd. In 1984 werd het Cortlandt-aquaduct geopend ter hoogte van Nieuwerkerk aan den IJssel. In de tweede helft van de jaren 80 opende het wegvak Prins Alexander - knooppunt Gouwe.
21e eeuw.
In 2012 werd de maximumsnelheid op het traject Vlaardingen-West - Westerlee tussen 19 en 6 uur verhoogd naar 130 km/u. In 2014 werd het eerste deel van vernieuwde afslag Moordrecht geopend. Door file op de afritten van de voormalige afslag sloeg dit terug op de A20 zelf. Tevens werd in 2014 het kruispunt aan het einde van de A20 in Westerlee vervangen voor een turborotonde. Op 19 december werd de maximumsnelheid op het traject Westerlee - Vlaardingen-West tussen 6 en 19 uur verhoogd naar 130 km/u. Een jaar later in 2015 werd in stappen de rest van de vernieuwde afslag Moordrecht geopend. Tevens zou tussen Prins Alexander en Moordrecht in beide richtingen de maximumsnelheid verhoogd worden naar 130 km/u. Echter werd dit plan in december ingetrokken, vanwege slecht wegdek. Ook opende de A4 tussen knooppunt Kethelplein en Delft. Hiervoor werd knooppunt Kethelplein deels gewijzigd. Halverwege maart 2020 werden de maximumsnelheid op alle snelwegen overdag verlaagd naar 100 km/u. Dit gold ook voor de trajecten op de A20. Uitzondering was het gedeelte met trajectcontrole. Hier bleef de maximumsnelheid 80 km/u.
Vanwege de aanleg van de A16 tussen knooppunt Terbregseplein en de A13 werden het wegvak tussen knooppunt Terbregseplein en Prins Alexander aangepast. Vanaf knooppunt Terbregseplein beschikt het verkeer over 3 rijstroken richting Gouda (dit was voorheen van het punt dat de A16 samenvoegde) en het weefvak werd vernieuwd. Verkeer komende vanuit de A16 (vanuit Dordrecht), moet nu invoegen op de A20. Aansluiting Prins Alexander kreeg twee rijstroken vanaf knooppunt Terbregseplein.
Restanten.
Er zijn diverse restanten in het landschap te vinden die naar rijksweg 20 verwijzen:
Toekomst.
Begin 2019 heeft de minister van infrastructuur beslist dat in 2021 de werkzaamheden zullen starten om het traject tussen afslag Nieuwerkerk a/d IJssel en knooppunt Gouwe in beide richtingen te verbreden naar drie rijstroken per rijrichting.
Met de komst van de A24 zal er een nieuw knooppunt ontstaan tussen Maassluis en Vlaardingen. Tussen dit knooppunt en Vlaardingen zal de A20 verbreed worden naar 2x3 rijstroken. De werkzaamheden zijn gestart in 2018 en de opening is voorzien voor 2024.
Ongevallenstatistieken.
Stichting Incidentmanagement Nederland maakt jaarlijks naar aanleiding van het aantal bergingsopdrachten een ongevallenanalyse. Hiervoor splitsen ze alle wegen op in wegvakken van vijf kilometer en tellen daar alle bergingsopdrachten na ongevallen bij op. Ongevallen waarbij alleen vrachtauto's betrokken waren, worden niet meegeteld.
Schadeverzekeraar Univé analyseerde het aantal ongevallen in Nederland van 2016 t/m 2018. Ze kwamen tot de conclusie dat de A20 ter hoogte van aansluiting Crooswijk op de derde plaats staat qua aantal ongevallen. Alleen kijkend naar de provincie Zuid-Holland gebeurden hier de meeste ongevallen. Op de vierde plaats stond aansluiting Overschie.
File top 50.
Een aantal locaties van de A20 komen en kwamen voor in de file top 50. Een leeg vak betekent dat de desbetreffende locatie niet voorkwam in de file top 50.

</doc>
<doc id="32798" url="https://nl.wikipedia.org/wiki?curid=32798" title="Affligem">
Affligem

Affligem is een gemeente in de Belgische provincie Vlaams-Brabant. Het ligt met de Bellebeek op de grens van het Pajottenland en de Brabantse Kouters en telt ruim 13.000 inwoners, die Affligemnaren worden genoemd. Grensgemeenten zijn: Aalst (noorden en westen), Denderleeuw (zuidwesten), Liedekerke (zuiden), Ternat (zuidoosten) en Asse (oosten).
Affligem weerklinkt bijna dagelijks op de radio als knelpunt waar de files op de A10/E40 Oostende-Brussel ontstaan. Affligem heeft een eigen afrit aan die snelweg: 19a, evenals een carpoolparking.
Etymologie.
De vroegste vermeldingen van de plaatsnaam "Affligem" zijn "Afnegen" (1096), "Haffligeniensis" (1100), "Haflengeint" (1105) en "Affligiensis" (1112). De naam Affligem in zijn huidige vorm komt voor het eerst voor in 1130. Hij komt voort uit het Germaanse *"Abulingahaim", dat op zijn beurt is opgebouwd uit de persoonsnaam "Abulo"- (of "Avilo"-), het verzamelsuffix -"inga" en het het woord "haim-az" "huis, nederzetting". De naam van de gemeente betekent dus letterlijk "woonplaats van de mensen/stam van Abulo/Avilo".
Geschiedenis.
Tweede wereldoorlog.
De gemeente werd rond 23 mei 1940 bezet door het Duitse leger en bevrijd rond 8 september 1944. In de speciale "Nacht und Nebel" concentratiekampen werd minstens één weerstander uit de gemeente ter dood gebracht door onthoofding.
Deelgemeenten.
De huidige gemeente Affligem is op 1 januari 1977 ontstaan uit de fusie van de volgende voormalige gemeenten die nu deelgemeenten zijn:
De gemeentenaam 'Affligem' kwam in voege op 9 juli 1980. Voordien werd de fusiegemeente ten voorlopige titel Hekelgem genoemd, evenwel tot ongenoegen van velen. Het was dankzij een wetsvoorstel van begin 1979 van Jef Valkeniers uit Schepdaal dat de naam van de fusiegemeente Hekelgem werd gewijzigd in Affligem.
Het wapenschild van de gemeente Affligem (decreet 23 januari 1977) is afgeleid van het vroegere zegel van de schepenbank van de abdij van Affligem.
Het huidige gemeentehuis ontstond uit het nijverheidscomplex Boplaco, dat werd aangekocht omwille van zijn gunstige ligging in het geografisch centrum van Affligem. Aan het gemeentelijk centrum werden inmiddels tal van uitbreidingen aangebracht: een politiegebouw met magazijnen (1981), de sporthal "Bellekouter" en het cultureel centrum "Bellekouter" (1999).
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Bestuur 2013-2018.
Burgemeester tijdens de bestuursperiode 2013-2018 was Walter De Donder (LIJST BURGEMEESTER). Hij leidde een coalitie bestaande uit LIJST BURGEMEESTER en N-VA. Samen vormden ze de meerderheid met 15 op 23 zetels in de gemeenteraad. Walter De Donder is naast zijn rol als burgemeester ook acteur, waarin hij ook, toepasselijk, de burgemeester speelt in het kinderprogramma Samson &amp; Gert. Schepenen waren eerste schepen Leo De Ryck (overleden 28/3/2018), tweede schepen Guy Uyttersprot, derde schepen Herman Steppe, vierde schepen Bert De Roeck, vijfde schepen Belinda Everaert en zesde schepen Els Van Nieuwenhove.
Bestuur 2019-2024.
Bij de gemeenteraadsverkiezingen van 14 oktober 2018 kreeg de LIJST BURGEMEESTER de meeste stemmen en kreeg Walter De Donder 2.600 voorkeursstemmen. Hij werd opnieuw burgemeester in een coalitie met het liberale OPEN2040. Samen vormen ze een meerderheid van 16 zetels in de gemeenteraad. Eerste schepen is Tim Herzeel.
Resultaten gemeenteraadsverkiezingen sinds 1976.
&lt;br&gt;
Mobiliteit.
Spoorweg.
Aan de zuidelijke rand van deze gemeente bevinden zich spoorwegstations Liedekerke "(tot 1982: Liedekerke-Teralfene)" en Essene-Lombeek, allebei op spoorlijn 50 Brussel-Noord – Jette – Denderleeuw – Aalst – Gent-Sint-Pieters.
Toerisme.
Door deze gemeente loopt onder meer de fietsroute Denderende steden.

</doc>
<doc id="32799" url="https://nl.wikipedia.org/wiki?curid=32799" title="A27">
A27



</doc>
<doc id="32800" url="https://nl.wikipedia.org/wiki?curid=32800" title="Separatisme">
Separatisme

Separatisme of secessionisme is het streven naar een (formele) terugtrekking uit een bestaande organisatie of staat, en het oprichten van een eigen organisatie of staat. Een organisatie of meerdere organisaties die samen separatisme nastreven worden wel een afscheidingsbeweging genoemd.
Algemeen.
In de praktijk wordt de term 'separatisme' vooral gebruikt om staatkundige afscheidingsbewegingen aan te duiden. Dit hoeft niet altijd op nationaal niveau te zijn, maar kan bijvoorbeeld gebeuren op deelstaat-niveau, zoals het streven van het noordelijke, landelijke deel van de staat New York van de Verenigde Staten om zich af te scheiden van de agglomeratie New York. Een van de recentste voorbeelden is de afsplitsing van het kanton Jura van Bern in Zwitserland in 1978. Maar vaker gaat het over een secessie op nationaal niveau, zoals het streven van Quebec om zich af te scheiden van Canada.
Soms is separatisme geen doel op zichzelf, maar een onderdeel van een pan-nationalisme, waarbij een land zich, zodra het zich daadwerkelijk heeft afgescheiden, bij een ander land wil aansluiten. Dit was het geval tijdens de Belgische Revolutie, waarin het Voorlopig Bewind het oorspronkelijke doel had om de Zuidelijke Nederlanden (België) van het Verenigd Koninkrijk der Nederlanden af te scheiden, om daarna meteen op te gaan in Frankrijk. Deutschösterreich probeerde zich in 1918 af te scheiden van Oostenrijk-Hongarije, om vervolgens aan te sluiten bij Duitsland, maar dat mislukte. Echter zou in 1938 de Anschluss hier toch voor zorgen.
In de Servische Republiek in Bosnië-Herzegovina wil men zich afscheiden, om daarna meteen op te gaan in Servië. Binnen de Vlaamse Beweging bestaat er een stroming, die meteen na de Vlaamse onafhankelijkheid zich wil herenigen met Nederland (Grootneerlandisme).
Ook kan separatisme slaan op het zich afscheiden van een organisatie (staten kunnen in die zin ook als organisaties beschouwd worden), bijvoorbeeld een religieuze groepering. Zo was het Lutheranisme een secessie uit de Rooms-Katholieke Kerk.
Formalisatie.
Vaak wordt er een probleem gemaakt rond de formalisering van deze afscheiding. Zo is Taiwan in de praktijk afgescheiden van China, maar deze secessie is nooit geformaliseerd. China heeft verklaard Taiwan de oorlog te verklaren indien ze dit wel doet. Een formalisatie op zich is niet voldoende om tot een werkelijke afscheiding te komen. Zo verklaarde Umberto Bossi van de Lega Nord het noordelijke deel van Italië, Padania, officieel onafhankelijk. Bossi bezat echter niet het gezag om deze formele secessie ook in de praktijk door te zetten.
Motieven.
De motieven van separatisme kunnen erg verschillend zijn. Vaak gaat het om bevrijdingsseparatisme van een bezettende mogendheid, zoals de Zwitsers van het Oostenrijk van de Habsburgers. Andere kunnen van volksnationalistische signatuur zijn, bijvoorbeeld Quebec. Een derde mogelijkheid is een separatisme omwille van economisch-politieke redenen, zoals bij de Confederate States of America. Het Vlaams-nationalisme valt zowel binnen de tweede als de derde categorie.
Bekende secessionistische groepen.
 Baskenland
 Oblast Donetsk
 Noord-Ierland
 Padanië
 Quebec
 Schotland
 Vlaanderen
 Wallonië
 Zuid-Molukken

</doc>
<doc id="32801" url="https://nl.wikipedia.org/wiki?curid=32801" title="Secessionisme">
Secessionisme



</doc>
<doc id="32802" url="https://nl.wikipedia.org/wiki?curid=32802" title="Northbridge">
Northbridge

Een northbridge was een van de geïntegreerde schakelingen op het moederbord van een IBM PC-compatibel die samen de chipset vormden. De northbridge regelde de communicatie tussen de processor en de rest van het systeem, maar er kon ook een geïntegreerde GPU (Graphic Processor Unit) in zitten.
Op nieuwere systemen is de northbridge al volledig verdwenen, vermits alle taken die vroeger door de northbidge werden uitgevoerd, in nieuwere processoren geïntegreerd zijn (zo zit de geheugencontroller bij AMD en Intel al jaren in de processor). Sinds de komst van multikernprocessoren en de introductie van de Intel Sandy Bridge en AMD Fusion processoren (in 2011) is de northbridge volledig verdwenen. Een voorbeeld hiervan is de APU waarbij de northbridge zit ingebouwd in de processor en men alleen een southbridge nodig heeft en wat geheugen met een Flash geheugen of EEPROM

</doc>
<doc id="32803" url="https://nl.wikipedia.org/wiki?curid=32803" title="Beersel (gemeente)">
Beersel (gemeente)



</doc>
<doc id="32805" url="https://nl.wikipedia.org/wiki?curid=32805" title="Begijnendijk">
Begijnendijk

Begijnendijk is een plaats en gemeente in de provincie Vlaams-Brabant in België. De gemeente telt ruim 10.000 inwoners, die Begijnendijkenaars of Begijnendijkers. De inwoners van de deelgemeente Betekom worden Betekomenaars genoemd ofwel de wringers.
Toponymie.
Het toponiem "Begijnendijk" is letterlijk te nemen en doelt op de dijk vlak aan het domein van de Begijnen. Het gaat hier waarschijnlijk over een domein dat toebehoorde aan de Begijnen van Aarschot. Dijk wordt hier gebruikt in de zin van verhoogde weg langs water.
Geschiedenis.
In de late middeleeuwen was Begijnendijk belangrijk voor de turfwinning. Turf was een waardevolle delfstof die overvloedig voorkwam in de moerassige laagten langs de Merenloop en elders. In de zestiende en zeventiende eeuw was Begijnendijk een gehucht van Aarschot en heel dun bevolkt. Vóór 1798 was een groot deel van het grondgebied in handen van de abdij van Averbode en de Aarschotse Begijnen. In die periode was Begijnendijk een gehucht dat bij Aarschot behoorde tot het zijn statuut van onafhankelijke gemeentelijke verkreeg tijdens het Frans bewind onder Napoleon I. Op 8 maart 1796 bepaalde een decreet dat Begijnendijk een aparte gemeente werd. Vanaf de achttiende eeuw groeide de bevolking sterk aan om kort vóór de fusie ongeveer 4.700 inwoners te bereiken. De fusiegemeente Begijnendijk ontstond op 1 januari 1977 uit de buurdorpen Betekom en Begijnendijk. Daarbij gingen de wijken Bloemsehoeve en Balenberg verloren aan respectievelijk Aarschot en Tremelo.
Warmterecord.
Op 25 juli 2019 bereikte Begijnendijk met een gemeten temperatuur van 41,8 °C (meetpunt aan basisschool De Puzzel) een Belgisch warmterecord. Een dag eerder, op 24 juli 2019, werd het vorige record gevestigd in Kleine Brogel met 39,9 °C.
Geografie.
Kernen.
Begijnendijk ligt tussen de Kempen en het Hageland. Naast Begijnendijk zelf ligt in de gemeente nog de deelgemeente Betekom.
Natuur en landschap.
Begijnendijk ligt in de Zuiderkempen op een hoogte van 10-12 meter. In het noorden vindt men de "Meerloop" met het moerasgebied de "Meren". Er zijn enkele kleiputten.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Voor de fusie: In 1965 was Th. De Bruyn burgemeester.
Bij de gemeentefusie van 1977 werd René Goriëns (tot dan burgemeester van Betekom) de burgemeester van de fusiegemeente. Bij koninklijk besluit van 10 november 1997 werd hij ereburgemeester.
2001-2006.
Jozef Verhaegen (Modern Gemeentebeleid Begijnendijk) was vijftien jaar burgemeester toen hij op 28 juli 2003 plots overleed. Roger Verduyckt volgde hem op. In maart 2006 verliet Verduyckt de partij MGB.
2007-2012.
Burgemeester werd Willy Michiels (MGB) na de verkiezingen van oktober 2006. Hij kreeg meer stemmen dan de lijsttrekker van zijn partij (toen OCMW-voorzitster) Patricia Stevens (anno. 2018 bij S.A.F.E) en leidde een coalitie van MGB en Leef.
2013-2018.
Willy Michiels (MGB) bleef burgemeester. Hij leidde een coalitie bestaande uit MGB en CD&amp;V. Samen vormden ze de meerderheid met 11 op 21 zetels. Sinds de gemeenteraad van 22 februari 2016 zetelden twee MGB leden als onafhankelijke gemeenteraadsleden, zodat de coalitie geen meerderheid meer had.
2019-2024.
De nieuwe Burgemeester van Begijnendijk/ Betekom is Bert Ceulemans (Samen). Hij leidt een coalitie van vier partijen: Samen, N-VA, S.A.F.E. en Leef. Samen vormen ze een meerderheid met 12 op 21 zetels. Sinds eind 2021 zetelt raadslid Verduyckt als raadslid voor Open Vlaamse Liberalen en Democraten de zusterpartij van MGB en niet meer voor Samen. De partij Modern Gemeente Beleid ( 9 zetels) zit als enige partij, in de oppositie. In tegenstelling tot voorbije legislaturen heeft de meerderheid 6 jaar standgehouden zonder enige vorm van depanage uit de oppositie. 
Overige.
Sint-Lucia is de patroonheilige van Begijnendijk.
Nabijgelegen kernen.
Betekom, Baal, Pijpelheide, Houtvenne, Ramsel, Aarschot

</doc>
<doc id="32807" url="https://nl.wikipedia.org/wiki?curid=32807" title="Bekkevoort">
Bekkevoort

Bekkevoort is een plaats en gemeente in de Belgische provincie Vlaams-Brabant. De gemeente telt ruim 6.000 inwoners en ligt op een hoogte van 64 meter.
Geografie.
Kernen.
Naast Bekkevoort zelf zijn er nog twee andere deelgemeenten, met name Assent en Molenbeek-Wersbeek.
Natuur en landschap.
Bekkevoort ligt in het Hageland op een hoogte van 41 meter. Er zijn enkele getuigenheuvels met hoogten van 54 tot 80 meter. Vooral ten zuiden van de dorpskom zijn veel boomgaarden te vinden.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Voormalige burgemeesters.
2013-2018.
Burgemeester is Hans Vandenberg (CD&amp;V). Hij leidt een coalitie bestaande uit CD&amp;V en sp.a. Samen vormen ze de meerderheid met 12 op 17 zetels.
2019-2024.
Burgemeester is Hans Vandenberg (CD&amp;V). Hij leidt een coalitie bestaande uit CD&amp;V en sp.a. Samen vormen ze de meerderheid met 13 op 17 zetels.
Resultaten gemeenteraadsverkiezingen sinds 1976.
&lt;br&gt;
Overige.
Sint-Pieter is de patroonheilige van Bekkevoort.
Nabijgelegen kernen.
Diest, Schoonderbuken, Optielt, Wersbeek

</doc>
<doc id="32808" url="https://nl.wikipedia.org/wiki?curid=32808" title="Bertem">
Bertem

Bertem is een plaats en gemeente in de provincie Vlaams-Brabant in België. De gemeente heeft in 2019 de kaap van 10.000 inwoners overschreden. De gemeente ligt in de landstreek Dijleland.
Toponymie.
Het toponiem "Bertem" is mogelijk afkomstig van het Germaanse "berta", dat "schitterend" betekent, en van "heem". Bertem kan dus verklaard worden als "schitterende woning". De naam Bertem kan ook verwijzen naar de moerassen van de Voer of naar de eigennaam Beert.
Geschiedenis.
Bertem ontstond als landgoed van de abdij van Corbie (Frankrijk). Het dorp telt nog vele "teussers" of veehandelaars. Om die reden is de huisstijl van de gemeente Bertem ook gebaseerd op het aloude "teussersgebaar"; twee handen die het gebaar uitvoeren waarmee de veeboeren een overeenkomst afsloten.
Op 23 november 1870 landde in Bertem een gasballon uit het belegerde Parijs. Behalve de piloot Wilfrid de Fonvielle (fr) had "L'Égalité" vier passagiers, twaalf postduiven en wat post voor verwanten aan boord.
Tweede Wereldoorlog.
De gemeente werd op 16 mei 1940 bezet door het Duitse leger. Op 5 juli 1944 werd Bertem getroffen door een geallieerd luchtbombardement. De bevrijding volgde op 4 september 1944.
Minstens 24 weerstanders werden naar het "Auffanglager" van Breendonk gedeporteerd.
Geografie.
Kernen.
De fusiegemeente telt naast Bertem zelf nog de deelgemeenten Korbeek-Dijle en Leefdaal.
Natuur en landschap.
Bertem ligt op een hoogte van 37-94 meter. Het ligt aan de Voer. Het Bertembos en Eikenbos zijn de grootste bossen in Bertem. De Koeheide is een natuurreservaat beheerd door Natuurpunt. Op het leemplateau van Leefdaal komt een populatie hamsters voor en in Korbeek-Dijle de vroedmeesterpad.
In het landschap lopen tal van holle en gekasseide wegen. Deze vormen ruimtelijk-structurerende en ecologische linten in het (half)open landschap.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Mobiliteit.
Tegenwoordig is Bertem vooral bekend als doorvoergebied van de E40. Op het hoogste punt van de gemeente bevinden zich twee indrukwekkende radarinstallaties van Skeyes, voorheen Belgocontrol, die het vliegverkeer in de gaten houden.
Politiek.
Bertem kende jarenlang een vrij opmerkelijk politiek systeem. Geen echte partijen, maar de twee fanfares vormden de basis hiervoor. Zo is er de 'IV Eemskinderen', opgericht in 1867, en liberaal van inborst, en de 'Vrijheidszonen', de fanfare van de "sissen", de plaatselijke katholieken, ontstaan in 1891. Haar oorsprong lag waarschijnlijk in geschillen in de gemeenteraad over het onderwijs. Daar bleken de verschillen tussen de verschillende leden zo groot, dat een splitsing zich opdrong. De fanfares steunden een bepaalde lijst tijdens gemeenteraadsverkiezingen. Ook Leefdaal, waar Bertem in 1977 mee fuseerde, kende een gelijkaardig systeem.
2013-2018.
Bertem wordt bestuurd door een coalitie van Gemeentebelangen-Open Vld en CD&amp;V. Samen vormen ze de meerderheid met 14 op 21 zetels. Tot eind 2015 was Albert Mees (Gemeentebelangen-Open Vld) burgemeester. Halverwege de legislatuur werd hij opgevolgd door zijn partijgenoot Joël Vander Elst.
2019-2024.
Na de verkiezingen van 2018 werd de coalitie tussen Gemeentebelangen-Open Vld en CD&amp;V verdergezet met opnieuw 14 op 21 zetels. Joël Vander Elst werd herverkozen als burgemeester met 1361 voorkeurstemmen. Dit was de eerste keer dat een politicus in Bertem zoveel stemmen kreeg. De partijen sp.a en Groen trekken deze verkiezingen als een kartel naar de kiezer. In de gemeenteraad vormden ze nadien echter 2 verschillende fracties. Dit had tot gevolg dat er wel 3 van de 4 rechtstreeks verkozenen socialistisch waren maar door verschuivingen er vanaf september 2022 nog maar 1 socialistisch gemeenteraadslid overbleef. Het aantal gemeenteraadsleden van Groen steeg daarentegen van 1 naar 3.
De Bertemse gemeenteraad ziet er na de verkiezingen van 14 oktober 2018 als volgt uit:
Nabijgelegen kernen.
Meerbeek, Veltem, Egenhoven, Korbeek-Dijle, Leefdaal

</doc>
<doc id="32810" url="https://nl.wikipedia.org/wiki?curid=32810" title="Bever (België)">
Bever (België)

Bever (Frans: "Biévène") is een plaats en gemeente in het Pajottenland in de Belgische provincie Vlaams-Brabant. De officiële taal is er het Nederlands. Daarnaast kent het ook taalfaciliteiten voor haar Franstalige minderheid. De gemeente telt ruim 2200 inwoners.
Toponymie.
Volgens de etymologen heeft de naam van de gemeente Bever waarschijnlijk een Keltische oorsprong (beven = grens; beber = knaagdier bever).
Straatnamen.
Bever is de enige gemeente in België die de straten niet individueel een naam geeft maar consequent met wijknamen werkt. Hierbij hebben alle straten in een wijk dus dezelfde naam (de wijknaam in kwestie). Dit levert evenwel soms problemen op voor postbezorging en gps-systemen.
Geschiedenis.
De naam van de gemeente komt voor het eerst voor in 946, in een akte van de abdij van Gembloers. In de karolingische tijd lag het grondgebied van Bever in de Brabantgouw die in het zuiden tot aan de Hene reikte. De graven van de Henegouw, ten zuiden van de Hene, veroverden in de elfde eeuw een deel van de gouw Brabant. Daardoor lag Bever tot het einde van de achttiende eeuw in het graafschap Henegouwen.
Gedurende het feodaal tijdperk was de gemeente verdeeld over twee grote heerlijkheden. Het leen van Rubempré-Renesse werd in 1621 aangekocht door Philippe de Massiet. De heerlijkheid Bever, met een kasteel op de plaats "Burght", kwam in 1516 in handen van het huis Croÿ. Het kasteel is thans verdwenen, maar het gemeentewapen herinnert nog aan de Croÿs.
In 1594 en 1595 werden twee vrouwen tijdens de heksenvervolging veroordeeld voor toverij en verbrand.
In de Franse tijd maakte Bever deel uit van het departement Jemappes, nadien van de provincie Henegouwen.Ten gevolge van het trekken van de taalgrens werd Bever in 1963 met een belangrijk deel van Akrenbos overgeheveld van de provincie Henegouwen naar de provincie Brabant; de gehuchten Warissaet en Groenstraat werden overgeheveld naar Opzullik.
Sinds 1995 maakt Bever deel uit van de nieuwe provincie Vlaams-Brabant.
Geografie.
Kernen.
Met 1978 ha is de gemeente met haar massieve vorm de meest uitgebreide van de streek. Buiten de hoofdkern van het centrum vormen Akrenbos, Burght, Broeck en Romont de voornaamste gehuchten.
Topografie.
Het reliëf bestaat uit een licht zuid-noord hellend vlak, met een gemiddelde helling kleiner dan 1%, waarvan de hoogtelijnen schommelen tussen 30 en 75 m. De twee hoogste punten treft men aan op Commijn (73,75 m) en Romont (71,25 m).
Hydrografie.
Dit hellend plateau wordt door 3 evenwijdige beken gedraineerd die zich aansluiten bij de Mark (bijrivier van de Dender) en de oppervlakte in brede valleien doorsnijden: de Arenbergbeek ten westen, de Carmoybeek in het centrum en de Pontembeek (Plasbeek-Eisbroekbeek) in het oosten. Een klein gedeelte (minder dan 10%) van de gemeente ten zuiden van de waterscheidingskam van Romont maakt deel uit van het stroomgebied van de Rembecq die zich verder bij de Sylle aansluit en zo de Dender bereikt.
Klimaat.
Door zijn ligging in het centrum van het land, heeft het dorp de eigenschappen van een gematigd zeeklimaat met kleine temperatuurschommelingen (3 °C in januari en 17 °C in juli) en een hoge vochtigheidsgraad (gemiddeld 180 dagen neerslag met een hoogte van 750 mm).
Stratigrafie.
De brede valleien zijn gekenmerkt door donkere alluviale kleigronden, met een moeraskarakter. In deze gebieden neemt men dan ook logischerwijs vooral weiden en een gesloten landschap waar. Elders op het plateau bestaat de bodem uit fijne materialen (zand en leem) die in deze streek werden afgezet door de noordenwinden tijdens het Pleistoceen.
Bodemgebruik.
Deze vruchtbare, minder vochtige gronden, worden gebruikt voor verscheidene teelten (koren, veevoeder en industriële gewassen) en geven een open akkerlandschap. Onder de bodem vindt men eerst een 35 m dikke ondergrondse laag gevormd door zand en klei (tertiair tijdperk) die de harde silure leisteen uit het primaire tijdperk bedekt. Pal op de taalgrens ligt het bosreservaat Akrenbos.
Urbanisatie.
De structuur van de huisvesting toont weinig ordening en lijkt op een mengsel van geconcentreerde en verspreide bewoning. Men telt verschillende gehuchten met telkens een kern waaromheen boerderijen en residentiële woningen in losse orde verschijnen.
Aangrenzende gemeenten.
Gelegen in de zuidwesthoek van Vlaams-Brabant (Pajottenland) deelt het dorp grenzen met 6 andere deelgemeenten die aan drie provincies toebehoren: Viane (Oost-Vlaanderen), Zullik, Lessenbos, Twee-Akren (Henegouwen), Tollembeek en Sint-Pieters-Kapelle (Vlaams-Brabant).
Bezienswaardigheden.
Zie: Lijst van onroerend erfgoed in Bever
Demografie.
Bij de eerste officiële volkstelling in 1846 telde Bever meer dan 3000 inwoners. Later, ten gevolge van de uittocht naar de grote stedelijke en industriële centra, daalde de bevolking tot 1627 inwoners in 1961. Door de grenswijziging van de gemeente in 1963 is het aantal inwoners gestegen tot 1828 eenheden. Thans blijft het inwonertal zich rondom de 1900-2000 personen handhaven.
Samenstelling.
Men moet opmerken dat de bevolking een groot deel oudere mensen telt. Het geboortecijfer ligt daardoor lager dan het sterftecijfer, zodanig dat het relatieve evenwicht van de bevolking alleen gebonden is aan de migratiestromen; het aantal inwijkelingen ligt nu opmerkelijk hoger dan het aantal uitwijkelingen. De huidige actieve bevolking bestaat vooral uit pendelaars die tewerkgesteld zijn in industriële en tertiaire ondernemingen van de regionale centra, vooral Brussel. Het aantal landbouwers die vroeger de voornaamste beroepscategorie vormden, is aanzienlijk gedaald met als gevolg een duidelijke uitbreiding van de bedrijfsgrootte. In 1961 gaf de landbouw nog werk aan 256 mensen (42 % van de actieven). Volgens de jongste statistieken (1991) zijn er in Bever maar 77 bedrijven meer die 135 mensen tewerkstellen, waarvan dan nog een relatief groot gedeelte de landbouw met een andere activiteit combineert.
Politiek.
2019-2024.
Burgemeester is Kristof Cattie van "Thuis in Bever". Deze partij had begin 2019 de meerderheid met 6 op 11 zetels. De oppositiepartij "Open Voor De Mens" telde begin 2019 een minderheid met 5 op 11 zetels. In 2020 besloot Rudi Geuens uit de oppositie zijn partij te verlaten en als onafhankelijke te zetelen. Later begin 2022 besloot ook Françoise Herman uit de meerderheid haar partij te verlaten en als onafhankelijke te zetelen. Sinds 2024 is ook Yvo Reygaerts onafhankelijke. Sindsdien telt de gemeenteraad van Bever 5 zetels voor "Thuis in Bever", 3 zetels voor "Open Voor De Mens" en 3 onafhankelijken. Omdat er geen meerderheid kon gevormd worden wordt het bestuur nu gevormd door een minderheid van 5 zetels op 11 zetels.
Resultaten gemeenteraadsverkiezingen sinds 1976.
&lt;br&gt;
Sport.
De plaatselijke voetbalclub Excelsior Bever speelt in de 2de provinciale reeks van de provincie Henegouwen.
In januari 2019 werd de Gezinssport Bever opgericht om recreatief te sporten.
Cultuur.
In 1977 werd in Bever de vereniging De Makrallen opgericht met als doel de plaatselijke heksenfolklore in eer te houden.
Nabijgelegen kernen.
Akrenbos, Viane, Herhout, Lessenbos, Bassilly

</doc>
<doc id="32812" url="https://nl.wikipedia.org/wiki?curid=32812" title="Bierbeek">
Bierbeek

Bierbeek is een plaats en gemeente in de Belgische provincie Vlaams-Brabant. De gemeente telt ruim 10.000 inwoners.
Toponymie.
Bierbeek ontleent zijn naam aan de Molendaalbeek, die in het gelijknamig gehucht ontspringt en deel uitmaakt van het Dijlebekken. Voor "bron" bestaan in het Oudgermaans de woorden "bir", "birre" of "borre". Een andere bron meent dat de naam is afgeleid van het Germaanse "birnu", dat 'mest' betekent. Volgens deze bron zou "Bierbeek" dus "een beek met mest" betekenen.
Geschiedenis.
Tijdens de prehistorie was Bierbeek een uitverkoren en druk bezochte plaats. Getuige daarvan zijn de vele archeologische sites die werden ontdekt. Er werden ook diverse Romeinse sites gelokaliseerd, onder andere een landbouwnederzetting (Villa Rustica) aan de Herpendalstraat. Samen met de omliggende dorpen maakte Bierbeek eertijds deel uit van het graafschap Brunerode, dat in 879 bij Duitsland werd ingelijfd, maar in 1105 definitief toegevoegd werd aan het graafschap Leuven. De baronie Bierbeek was toen een van de belangrijkste van het Hertogdom Brabant. De bekendste telg van het geslacht van Bierbeek is de Zalige Walter van Bierbeek, die als ridder deelnam aan de Kruistochten en in 1183 intrad in de Cisterciënzerabdij te Hemmerod.
In 1248 verloor de baronie haar zelfstandigheid en ging over naar het latere hertogdom Aarschot. Uiteindelijk kwam Bierbeek in 1620 in bezit van het Huis Arenberg. In 1842 werd het gehucht Blanden zelfstandig en in 1928 ook het gehucht Haasrode. Beide gemeenten maken nu deel uit van de gemeente Oud-Heverlee.
Tweede Wereldoorlog.
De gemeente werd op 16 mei 1940 bezet door het Duitse leger en bevrijd op 4 september 1944. Minstens acht weerstanders werden naar het "Auffanglager" van Breendonk gedeporteerd.
Na-oorlogse periode.
Bierbeek bestaat sedert 1976 uit de vroegere deelgemeenten Bierbeek, Korbeek-Lo (gedeeltelijk), Lovenjoel en Opvelp.
In Bierbeek werd in 2020 voor het eerst in België met agrivoltaics geëxperimenteerd.
Geografie.
Kernen.
Naast Bierbeek zelf telt de gemeente nog drie andere woonkernen, met name Korbeek-Lo, Lovenjoel en Opvelp. Ongeveer 1/4 van deelgemeente Bierbeek wordt ingenomen door het Mollendaalbos, dat zelf deel uitmaakt van het Meerdaalwoud, een groot boscomplex ten zuiden van Leuven.
Aangrenzende gemeenten.
De fusiegemeente Bierbeek grenst aan Oud-Heverlee (W), Leuven (NW), Lubbeek (N) en Boutersem (O), maar ook aan de Waals-Brabantse gemeenten Bevekom (Z) en Graven (ZW).
Natuur en landschap.
Bierbeek ligt op het Brabants Plateau op een hoogte van 40-109 meter. Ongeveer 1 km ten zuiden van Bierbeek ontspringt de Molendaalbeek die in noordelijke richting stroomt.
In de omgeving van Bierbeek liggen belangrijke kasseiwegen en holle wegen. Ten zuidwesten van de kom ligt het "Mollendaalbos" dat deel uitmaakt van het uitgestrekte Meerdaalwoud.
Den "Dikken Eik," de dikste en waarschijnlijk ook oudste boom in het Meerdaalwoud, stamt uit de tweede helft van de 17e eeuw. Zijn omtrek bedraagt meer dan vijf meter op zijn breedste punt.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
College van burgemeester en schepenen.
Bierbeek werd in de periode 2007-2012 bestuurd door een coalitie van CD&amp;V, sp.a - Spirit en N-VA.
Het college van burgemeester en schepenen was als volgt samengesteld:
Religie.
In de gemeente bevinden zich verschillende kerkdorpen. De kerken zijn:
Nabijgelegen kernen.
Haasrode, Korbeek-Lo, Lovenjoel, Neervelp, Opvelp

</doc>
<doc id="32813" url="https://nl.wikipedia.org/wiki?curid=32813" title="Boortmeerbeek">
Boortmeerbeek

Boortmeerbeek is een gemeente in de Belgische provincie Vlaams-Brabant. De gemeente ontstond in 1977 uit een fusie van Boortmeerbeek met Hever. De gemeente ligt in de landstreek Dijleland en in de Brabantse Kempen, centraal tussen de steden Mechelen en Leuven. Boortmeerbeek telt ruim 13.000 inwoners
Toponymie.
De naam "Boortmeerbeek" houdt een dubbele grensbetekenis in. "Meer" is een mark of een grens, en door "Boort" wordt die grens nogmaals benadrukt. "Beek" komt vanzelfsprekend van de ligging aan de Molenbeek. Eigenaardig is wel dat de Molenbeek in de huidige gemeente Meerbeek ontspringt en nabij de grens met Hever in de Dijle uitmondt. Dat roept de gedachte op dat "Boort" ook de boord of het einde van de Meerbeek (Molenbeek) zou kunnen betekenen doch de geschiedkundigen weerhouden die mogelijkheid niet.
Geschiedenis.
Ontstaan.
De historische bronnen van Boortmeerbeek en Hever gaan terug tot in de 13e eeuw, maar de dorpen zouden mogelijk als kleine nederzettingen al omstreeks het jaar 900 hebben bestaan.
Omdat de dorpskernen ontstonden op de meest geschikte plaatsen waar het cultuurlandschap en het wegennet samenvallen is het begrijpelijk dat de kern van Boortmeerbeek op de samenvloeiing van twee oude heirbanen en dicht bij de Molenbeek gevormd werd. Deze banen zijn respectievelijk de oude heirbanen Leuven-Mechelen en Elewijt-Rijmenam; deze laatste vormde de verbindingsweg tussen twee dorpen die al in de Romeinse periode als kleine "villa" of nederzetting bestonden.
Middeleeuwen.
Eeuwen lang waren Boortmeerbeek en Hever bestuurlijk van elkaar gescheiden. Boortmeerbeek behoorde immers tot het land van Brabant, en viel logischerwijs onder het bestuur van diens hertogen, terwijl Hever onder de Heerlijkheid Mechelen viel en bijgevolg gelieerd was aan het Prinsbisdom Luik en later het graafschap Vlaanderen. Gezien de strategische ligging van Boortmeerbeek aan de Dijle, die de oude gouwgrens vormde tussen het land van Brabant, Taxandrië (Antwerpen), het land van Rijen en het Luikse met Mechelen, was het een belangrijke grenspost van waaruit de Hertogen ieder water- en wegverkeer konden blokkeren tijdens een (militair) conflict.
Ook het in Hever gelegen Kasteel Ravestein, vele jaren afhangend van het Hof van Swijveghem te Muizen, speelde bij die conflicten een belangrijke militaire rol: het was als het ware de Mechelse tegenhanger van Boortmeerbeek. De eerste versterkingen op de plaats waar ook vandaag nog het (modernere) kasteel staat werden aangebracht in de dertiende eeuw en verder uitgebreid in de vroege veertiende eeuw; niet toevallig de periode waarin het Hertogdom Brabant -vruchteloos- probeerde het Mechelse grondgebied in te lijven.In diezelfde periode werd een tweede kunstmatige versterking gebouwd in Schiplaken, een vrijwel onbewoonde uithoek en gehucht van Hever. Opnieuw bevindt zich vandaag de dag nog steeds een kasteel op dezelfde plek. Het kasteel van Schiplaken, even oud en even belangrijk als "Motte" of kunstmatige verdedigingspost als Ravesteyn, was evenwel omvangrijker aan gronden en bossen. Boortmeerbeek was van oudsher volledig afgestemd op de kanunniken van Zellaer en het klooster van Muizen.
Te Boortmeerbeek was het hof Audenhoven de belangrijkste heerlijkheid met bestuursmacht. De waterburcht "Hof te Ghoye", in de Dreef, overblijfsel van het oude hof van Meerbeek waarin voor 1300 de oude ridders "de Helrode" en later de "Meerbeeks" verbleven die dicht bij de hertogen van Brabant stonden, was eveneens een belangrijk domein. Het laatste kasteel in het domein Audenhoven werd pas omstreeks 1950 gesloopt doch het hof te Ghoye verdween al in 1855 toen het afgebroken werd op last van gravin d'Oultremont.
18e en 19e eeuw.
In de vroege 18e eeuw was een zekere J.F. de Santa Cruz de heer van Boortmeerbeek, de achter de kerk wonende Hendrik Schots was van 1688 tot en met 1707 zijn officier.
De latere Leuvensesteenweg en het kanaal Leuven-Dijle (Leuvense vaart) vormden de afscheiding tussen Boortmeerbeek, Hever en Schiplaken. Al de bossen ten zuiden van de steenweg/het kanaal vormden één groot geheel rond het oude kasteel van Schiplaken, en werden door graaf de Ferraris herleid tot "Plantsoenbos" op zijn topografische kaarten van de Oostenrijkse Nederlanden.
In de vroege 19e eeuw bestond Boortmeerbeek voor een helft uit primitief akkerland rond het domein Audenhoven en de andere helft uit gemeenschappelijke beemden rond de dorpskern en het Hof te Ghoye.
Vanaf de helft van de 19e eeuw werden aan spoorlijn 53 station Boortmeerbeek, station Biststraat en station Hever geopend. In 1984 werd station Biststraat weer gesloten.
Tweede Wereldoorlog.
Boortmeerbeek werd in de Tweede Wereldoorlog op de kaart gezet door enkele jonge verzetsstrijders uit het Brusselse die op de spoorlijn een Jodentransport (het XX-ste Konvooi) tegenhielden en zo enkele Joden van de gaskamers in Auschwitz wisten te redden. Dit was het enige Jodentransport dat in Europa kon worden tegengehouden tijdens de Tweede Wereldoorlog. De gemeente Boortmeerbeek heeft in 1993, onder impuls van Robert Korten, een gedenkteken opgericht nabij het treinstation. Ze wil daarmee de jaarlijkse herinnering aan het XX-ste konvooi in het teken stellen van vrede, solidariteit, verdraagzaamheid en respect voor iedere medemens.
Buurtbewoners meldden dat er tijdens de eindfase van de Tweede Wereldoorlog een V1 was ingeslagen nabij de Wespelaarsebaan en de treinroute Mechelen-Leuven. V-1's werden door de Duitsers afgevuurd richting Mechelen. Tijdens de zomermaanden van 1944 (juni of juli) dropte een bommenwerper van de geallieerden zijn bommen over de velden nabij de Hollestraat. Er is geen weet of dit vliegtuig is neergestort of veilig is kunnen landen.
Fusies.
Op 1 januari 1977 ontstond de fusiegemeente Boortmeerbeek door een samenvoeging van de gemeentes Boortmeerbeek en Hever. Hierdoor werd ook het tot de gemeente Hever behorende dorp Schiplaken aan Boortmeerbeek toegevoegd.
In april 2022 kwamen Karin Derua, burgemeester van Boortmeerbeek, samen met Bart Somers en Alexander Vandersmissen, respectievelijk titelvoerend en waarnemend burgemeester van Mechelen, tot een akkoord om te fuseren zodat Boortmeerbeek vanaf 2025 deel zou uitmaken van Mechelen. Hierbij zou Boortmeerbeek samen met Muizen een van de Mechelse stedelijke districten vormen. Boortmeerbeek zou hierbij ook de provincie Vlaams-Brabant verlaten en zoals de rest van Mechelen deel uitmaken van de provincie Antwerpen. De plannen zorgden voor opschudding in de gemeente en voor veel weerstand bij de bevolking. Zo protesteerden onder meer honderden inwoners aan het gemeentehuis. Op 1 mei 2022 werd bekendgemaakt dat de fusie met Mechelen niet doorging.
Geografie.
De gemeente Boortmeerbeek bestaat uit de dorpen Boortmeerbeek, Hever en Schiplaken. Boortmeerbeek ligt in het oosten, Schiplaken in het westen en Hever in het noorden.
Boortmeerbeek grenst aan de gemeenten Bonheiden, Haacht, Kampenhout, Mechelen en Zemst.
Natuur en landschap.
Boortmeerbeek ligt op een hoogte van 6-13 meter. De bodem is zandig. Ten zuiden van Boortmeerbeek loopt het Kanaal Leuven-Dijle en ten noorden loopt de Dijle. De Dijlevallei, met het natuurgebied Pikhakendonk, is landschappelijk van belang.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Legislatuur 2019-2024.
Schepencollege tot oktober 2021 ("Derua I").
De Burgemeester was Karin Derua (Open Vld). Zij leidde een coalitie bestaande uit Open Vld en Vooruit. Deze partijen hadden sinds de gemeenteraad van 11 mei 2020 nog slechts 11 van de 23 zetels, nadat voormalig burgemeester Michel Baert van Open VLD besloot om als onafhankelijke te zetelen. Deze coalitie had aldus geen meerderheid in de gemeenteraad .
Schepencollege na oktober 2021 ("Derua II").
Als gevolg van de beslissing van Michel Baert (Open Vld) om als onafhankelijke in de gemeenteraad te zetelen werd door middel van een constructieve motie van wantrouwen het toenmalige schepencollege qua samenstelling aangepast. Open VLD ging in zee met N-VA, waardoor eerste schepen Baert (Open Vld, later onafhankelijk) en vijfde schepen Serranne (Vooruit) plaats moesten ruimen voor Audrey Bogaert (Open Vld) en Hans Crol (N-VA). Dit betekent dat N-VA voor de eerste maal ooit in het Boortmeerbeekse gemeentebestuur zetelt. Na de gemeenteraad van september 2023 nam derde schepen Dennis Bosny (Open VLD, later onafhankelijk) de beslissing zijn schepenambt alsook zijn zetel in de gemeenteraad op te geven. Zijn ontslag uit de gemeenteraad van Boortmeerbeek betekende dat de partij Open VLD een nieuw raadslid naar voor mag schuiven alsook een nieuwe schepen. De vraag die daarbij rijst is of de gemeenteraad het vertrouwen zou geven aan een voordrachtsakte ten voordelen van Open VLD (wat betreft de benoeming van een nieuwe schepen). Tot op heden bedroeg het zetelaantal van Open VLD 7 gemeenteraadszetels ten gevolge van het mislukte fusiedossier. Dat aantal stijgt nu weer naar 8 gemeenteraadszetels ten gevolge van Bosny's vertrek. Op de gemeenteraadszitting van oktober werd uiteindelijk de naam van Ann Sleyp vermeld op de voordrachtsakte ter vervanging van Bosny als derde schepen. Sleyp ontving het vertrouwen van de raadsleden, met 12 handtekeningen onder haar voordrachtsakte.
Gemeenteraad.
De verkiezingen van 14 oktober 2018, de navolgend de fusieperikelen en het vrijwillig ontslag van toenmalig derde schepen Bosny leverden de volgende zetelverdeling op in de gemeenteraad van Boortmeerbeek:
Nabijgelegen kernen.
Hever, Rijmenam, Haacht-Station, Schiplaken

</doc>
<doc id="32814" url="https://nl.wikipedia.org/wiki?curid=32814" title="Boutersem">
Boutersem

Boutersem is een plaats en gemeente in de Belgische provincie Vlaams-Brabant. De gemeente telt ruim 8.000 inwoners. Een andere naam, die door de inwoners van Boutersem wordt gebruikt, is "Baatsem". De oude spelling die hier en daar te vinden is in Boutersem is "Bautersem".
Geografie.
Kernen.
Naast Boutersem zelf telt de gemeente volgende woonkernen: Butsel, Kerkom, Neervelp, Roosbeek, Vertrijk, Willebringen en Honsem.
Geschiedenis.
De Tiendaagse Veldtocht van 2 tot 12 augustus 1831 was een veldtocht van koning Willem I der Nederlanden om de Belgische Opstand met wapengeweld te onderdrukken. Op 11 en 12 augustus 1831 stonden in Boutersem het Belgische leger , aangevoerd door koning Leopold I, en het Nederlandse leger, aangevoerd door prins Willem (de latere koning Willem II) tegenover elkaar : de Slag bij Boutersem of de Slag bij Leuven (1831). België verkreeg zijn soevereiniteit door de dreiging van Franse militaire steun.
De gemeente in zijn huidige vorm is ontstaan als gevolg van drie fusieoperaties. In 1964 werden Boutersem en Vertrijk samengevoegd en in 1970 werden Roosbeek en Kerkom aan die fusiegemeente toegevoegd. Bij de nationale fusieoperatie van 1976 werden Willebringen en Neervelp die sedert 1970 deel uitmaakten van de fusiegemeente Honsem opgenomen, en kreeg de gemeente zijn definitieve grenzen.
In 1980 kocht de gemeente Boutersem het kasteel van Kwabeek en het bijbehorende park en vestigde hier het gemeentehuis. Deze functie vervult het tot op de dag van vandaag.
De geschiedenis van het 12e Linieregiment van het Belgisch Leger is nauw verbonden met die van de gemeente Boutersem. De gemeente heeft daarom in 2019 met de stad Luik samengewerkt aan een tentoonstelling en datzelfde jaar een straat de naam "12e Liniehof" gegeven.
Op 12 augustus 2021 was er de herdenking "190 jaar Slag bij Boutersem". Deze herdenking vond plaats in aanwezigheid van onder meer van de plaatsvervangend Nederlandse ambassadeur en het Belgische Bataljon 12de Linie.
Natuur en landschap.
Boutersem ligt aan de Velp die in oostelijke richting stroomt, met zijrivieren als "Kleine Vondelbeek". Het ligt in het Hageland op een hoogte van 50-93 meter. Een belangrijk natuurgebied is Snoekengracht in de vallei van de Velp. Verder vindt men hier het Butselbos.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Cultuur.
Taal.
De officiële taal is er het Nederlands. Vele, vooral oudere inwoners gebruiken er het lokale dialect. Door immigratie van mensen die in Leuven studeerden en achteraf in de streek bleven hangen, wordt het lokale dialect in een minderheidsrol verdrongen.
Religie en levensbeschouwing.
In de gemeente bevinden zich verschillende kerkdorpen. De kerken zijn:
Daarnaast bevinden zich ook kapelletjes op het grondgebied van de gemeente waaronder de Sint-Martinuskapel bij Hoogbutsel en de Onze-Lieve-Vrouw-ten-Bloedekapel in Roosbeek.
Mobiliteit.
Openbaar vervoer.
Het openbaar vervoer in Boutersem wordt verzekerd door de NMBS (treinverbindingen) en De Lijn (busverbindingen).
Spoorvervoer.
Boutersem heeft 1 spoorwegstation: het station Vertrijk in de gelijknamige deelgemeente. Dit station ligt langs spoorlijn 36 en verbindt de gemeente onder andere rechtstreeks met Landen, Tienen, Leuven, de luchthaven in Zaventem en Brussel.
Busvervoer.
Boutersem kent twee belangrijke buslijnen op haar grondgebied. De lijn 380 (Leuven – Boutersem - Tienen) verbindt de kernen Roosbeek en Boutersem met de steden Tienen en Leuven. Lijn 6 (Hoegaarden – Neervelp – Leuven – Wijgmaal) verbindt de deelgemeente Neervelp met Leuven. Voor de intergemeentelijke verplaatsingen is er ook een belbus aanwezig in Boutersem. Met deze belbus kan iedereen in de gemeente zich ook naar Tienen verplaatsen. Er zijn ook nog specifieke schoolbussen en marktbussen in de verschillende deelgemeentes. Enkel lijnen 527 (schoolbus naar Heverlee) en 680 (marktbus naar Tienen) rijden door de hoofdkern Boutersem.
Wegennet.
De belangrijkste wegen op het grondgebied van Boutersem zijn de N3 (die de gemeente verbindt met o.a. Leuven en Tienen), de N234 (Bevekom en Binkom) en de E40 (Leuven, Brussel, Tienen en Luik).
Politiek.
Burgemeesters.
2013-2018.
Burgemeester is Sarah Boon (sp.a). Zij leidt een coalitie bestaande uit sp.a en CD&amp;V. Samen vormen ze de meerderheid met 12 op 19 zetels.
2019-2024.
Na de gemeenteraadsverkiezingen van 14 oktober 2018 werd CD&amp;V de grootste partij. De CD&amp;V sloot een coalitie met N-VA en Open VLD. Samen vormen ze een meerderheid van 11 op 19 zetels. De burgemeester is Chris Vervliet.
Resultaten gemeenteraadsverkiezingen sinds 1976.
&lt;br&gt;
&lt;br&gt;
Nabijgelegen kernen.
Butsel, Roosbeek, Vertrijk, Lovenjoel, Lubbeek

</doc>
<doc id="32815" url="https://nl.wikipedia.org/wiki?curid=32815" title="Diest">
Diest

Diest is een stad in de Belgische provincie Vlaams-Brabant. Het is gelegen aan de Demer op de grens van het Hageland en de Kempen. De gemeente grenst in het oosten aan de provincie Limburg. Het stadscentrum gaat terug tot in de middeleeuwen. Diest is een Oranjestad door de historische band met het huis Nassau.
Geschiedenis.
Oudheid.
Hoewel het moeilijk te bepalen is wanneer de eerste mensen zich in Diest bevinden, vindt men tal van gebruiksvoorwerpen uit het neolithicum (3000 tot 1500 voor Christus) in de bodem terug.
In de IJzertijd, de tijd van de Kelten in de streek, vinden de naam "Diest" en "Demer" hun oorsprong. De Indo-Germaanse stam "Dheus", hetgeen goddelijk of heilig betekent, en het achtervoegsel "-t", hetgeen nederzetting betekent, vormen Diest. Demer zou afkomstig zijn van het woord "tam", hetgeen donker betekent, en "ara", hetgeen water betekent. Opmerkelijk is het feit dat de bijrivieren van de Demer met hun naam ook verwijzen naar de donkere kleur van het water, het Zwartwater en de Zwartebeek.
Middeleeuwen.
Diest was een graafschap van het Karolingische rijk. De stad dankte haar groei aan haar gunstige ligging: Diest lag langs de handelsweg Brugge-Keulen en aan de rivier de Demer.
In 1229 kreeg Diest stadsrechten van hertog Hendrik I van Brabant.
In de 14e en 15e eeuw leefden de inwoners in grote welstand door een drukbezochte landbouwmarkt, graan- en veemarkten, maar vooral door de lakennijverheid en -handel. Het Diestse laken was op bijna alle grote West-Europese markten te koop.
Oranje-Nassau.
Diest behoorde toe aan Maria van Loon-Heinsberg, die afstamde van de graven van Loon. Na haar huwelijk in 1440 met Jan IV van Nassau werd Diest deel van het graafschap Nassau-Dillenburg. In 1499 kwam Diest door ruil in het bezit van Engelbrecht II van Nassau, graaf van Nassau. Van zijn blijde intrede is een uitgebreide beschrijving bewaard. Een van zijn opvolgers, René van Chalon, voerde ook de titel "Prins van Oranje". Zo bleef Diest bezit van het huis Oranje-Nassau tot 1795, toen de Zuidelijke Nederlanden bij Frankrijk werden aangehecht. De oudste zoon van Willem van Oranje, Filips Willem, ligt er begraven in de Sint-Sulpitiuskerk. Heden ten dage voert koning Willem-Alexander der Nederlanden nog steeds de adellijke titel "Baron van Diest" (zie Titels Nederlandse koninklijke familie).
Belegeringen.
Door haar ligging bij de Demer, op de grens van het hertogdom Brabant en het prinsbisdom Luik en de connecties met Oranje-Nassau werd de stad vaak belegerd, geplunderd en verwoest. In 1572 nam Willem van Oranje Diest in tijdens zijn tweede invasie, maar nog in hetzelfde jaar kreeg Don Frederik de stad weer in handen. In 1635 bezetten de Republiek der Verenigde Nederlanden en Frankrijk de stad, met de bedoeling de Zuidelijke Nederlanden onder elkaar te verdelen, maar dit mislukte. Tussen 1701 en 1705 kreeg Diest te maken met Franse, Staatse en Spaanse bezetting.
Oostenrijk en Frankrijk.
Onder de Oostenrijkers (1713-1790) herstelde de stad zich. Er werd weer volop handel gedreven en bier gebrouwen. Ook hier was de Habsburgse monarchie niet populair en zagen velen de Fransen in 1792 als bevrijders. Zij gingen nog veel verder dan de Oostenrijkers met de repressie van het katholicisme, het invoeren van de conscriptie en het afschaffen van het ancien régime. Als gevolg hiervan brak de Boerenkrijg uit in 1798.
Het boerenleger bezette vier dagen de stad die de Fransen omsingeld hielden. Het grootste deel van het boerenleger kon via een noodbrug over de Demer ontsnappen en het onverdedigde stadje werd nog maar eens, ditmaal door de Sansculotten, geplunderd.
19e en 20e eeuw.
Tussen 1815 en 1830 volgde de Nederlandse periode. Tussen 1837 en 1853 werd Diest voorzien van nieuwe wallen en versterkingen. Deze fortificaties waren al verouderd bij het uitbreken van de Eerste Wereldoorlog.
Pas in 1929 kreeg de stad zeggenschap over de vroegere fortificaties. Tijdens de Tweede Wereldoorlog werd een groot deel van het nog resterende gedeelte afgebroken. Beide wereldoorlogen veroorzaakten in Diest geen grote schade.
De Citadel van Diest huisvestte tijdens de Tweede Wereldoorlog een opleidingsschool van het Nationalsozialistische Kraftfahrkorps (NSKK), een paramilitaire vervoerorganisatie van de Duitse nazipartij. Niet alleen Vlaamse, maar ook Nederlandse vrijwilligers werden er opgeleid tot chauffeur of bijrijder.
Van 1953 tot 2011 was het Eerste Bataljon Parachutisten gevestigd in de citadel.
Op 1 januari 1971 werd de gemeente Webbekom opgeheven en bij Diest gevoegd. Op 1 januari 1977 fuseerde Diest met Deurne, Kaggevinne, Molenstede en Schaffen.
Geografie.
De gemeente telt naast Diest zelf nog volgende deelgemeenten:
Natuur en landschap.
Diest ligt op de grens van Hageland en de Zuiderkempen. Ten noorden van Diest stroomt het Zwart Water en in Diest stroomt de Demer. De stad ligt op een hoogte van ongeveer 28 meter. In de omgeving vindt men enkele getuigenheuvels. Ten oosten van de kerk ligt het natuurgebied Webbekoms Broek.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Sport.
KFC Diest is een voetbalploeg uitkomend in de nationale reeksen en speelde vroeger in de eerste klasse van België.
Diest kent ook twee voetbalclubs gelegen in de deelgemeenten die uitkomen in de provinciale reeksen: SK Deurne en Sparta Schaffen.
De atletiekclub ROBA heeft een kern gelegen in Diest.
De Koninklijke Tennisclub is een tennisclub gelegen in Diest.
Het Stedelijk Sportstadion De Warande is gebouwd in 1946 en biedt plaats voor 8000 toeschouwers. Het is de thuisbasis van voetbalclub KFC Diest en de Diestse Atletiekclub.
Cultuur en vrije tijd.
In Diest bevindt zich het cultureel centrum Den Amer, waar onder andere veel professionele theatergezelschappen optreden bij hun tournees. Nabij het Webbekoms Broek bevindt zich het Provinciaal Recreatiedomein De Halve Maan.
Politiek.
Gemeentebestuur.
2013-2018.
Het college van burgemeester en schepenen bestond uit de burgemeester en 7 schepenen. Burgemeester was Jan Laurys (DDS). De coalitie bestond uit DDS en sp.a-Groen. Samen vormden ze de meerderheid met 14 op 27 zetels. Voorzitter van de gemeenteraad was Jan Laurys (DDS) (2007-2018).
2019-2024.
Het college van burgemeester en schepenen bestaat uit de burgemeester en 6 schepenen. Burgemeester is Christophe De Graef (Open Diest). De coalitie bestaat uit DDS en Open Diest. Samen vormen ze de meerderheid met 16 op 27 zetels. Voorzitter van de gemeenteraad is Erwin Jennes (DDS) (2019-heden).
Bekende inwoners.
Bekende personen die geboren of woonachtig zijn of waren in Diest of een andere significante band met de stad hebben:
Stedenbanden.
Diest maakt samen met de Nederlandse steden Breda, Buren en Steenbergen, de Duitse stad Dillenburg en de Franse stad Orange deel uit van de Unie van Oranjesteden.
Nabijgelegen kernen.
Kaggevinne, Assent, Webbekom, Schaffen, Okselaar, Molenstede

</doc>
<doc id="32816" url="https://nl.wikipedia.org/wiki?curid=32816" title="Dilbeek">
Dilbeek

Dilbeek is een plaats en gemeente in de Belgische provincie Vlaams-Brabant. Dilbeek ligt in het Pajottenland en is vergroeid met de Brusselse agglomeratie, en bijgevolg ook sterk verstedelijkt. De gemeente heeft een oppervlakte van 4118 hectare en telt ruim 44.000 inwoners. Hiermee is Dilbeek, qua inwoneraantal, de derde grootste gemeente van Vlaams-Brabant (na Leuven en Vilvoorde).
Toponymie.
De naam van de gemeente komt voor het eerst voor onder de vorm "Dedelbeccha" (1075) en is afgeleid van het prehistorische (Keltische of "Belgische") hydroniem "Didilone", dat mogelijk teruggaat op de Proto-Indo-Europese wortel "*dʰeidʰ-" ("schitterend"), enerzijds en het Oergermaanse "*baki-z" / "*bakja-z" ("beek") uit de PIE wortel "*bʰog-" ("beek") anderzijds. Andere – twijfelachtige – etymologieën herleiden de component "dil-" tot het Germaanse "*dalan" ("dal") of de eigennaam Theodulf.
Geschiedenis.
Dilbeek en zijn deelgemeenten behoorden sinds de Karolingische periode tot de Brabantgouw. Omstreeks 1085/1086 kwam dit landsgedeelte onder de graven van Leuven, voorvaderen van de hertogen van Brabant. Binnen het leenstelsel werd het gebied oorspronkelijk bestuurd door de Anderlechtse heren van Aa. Deze bezittingen gingen later over op onder anderen de heren van Zottegem, Gaasbeek en Kraainem. In de bestuurlijke geografie van het hertogdom Brabant maakte het tot het einde van het ancien régime deel uit van het kwartier Brussel. In de kerkelijke geografie behoorde Dilbeek tot 1559 tot het oude bisdom Kamerijk, nadien tot het bisdom Mechelen.
In de 15e eeuw werd in Dilbeek in grote hoeveelheden een witte, kalkhoudende zandsteen, Lediaan, gewonnen. De zandsteen diende niet alleen voor de bouw van enkele plaatselijke kerken, zoals de Sint-Ambrosiuskerk in Dilbeek en de Sint-Pieterskerk in Itterbeek, maar ook voor kerkelijke gebouwen van groot aanzien zoals de kathedraal van Sint-Michiel en Sint-Goedele in Brussel en de Sint-Baafskathedraal in Gent, alsook wereldlijke gebouwen zoals het stadhuis van Leuven en het stadhuis van Brussel. De voormalige steengroeve ("het Steenwerc van Dyelbeke") is nu een groot natuurgebied, de Wolfsputten.
Sinds de 16e eeuw is de geschiedenis van de deelgemeente Dilbeek nauw verweven met die van de andere deelgemeenten Itterbeek en Sint-Martens-Bodegem. Samen werden zij namelijk verenigd in het "Nieuwe Land van Gaasbeek" onder de heerschappij van de Heren van Gaasbeek, met een eigen schepenbank en meier. Vanaf 1690 vormden deze gemeenten samen met andere Gaasbeekse lenen het graafschap Tirimont.
Het gemeentehuis Kasteel de Viron, ontworpen door architect Jean-Pierre Cluysenaar, is een 19e-eeuws kasteel in neotudorstijl, met een park en vijver. Op het eilandje staat de middeleeuwse Sint-Alenatoren, die een restant is van het 13e- of 14e-eeuwse slot dat bewoond werd door de familie van Heetvelde en later door de bisschoppen van Kamerijk. Volgens de legende woonde de familie van vorst Levold, eind 7e eeuw, ook op deze plaats. Het waterslot werd evenwel verwoest tijdens de Negenjarige Oorlog, nadien gerestaureerd door de nieuwe eigenaar Jean Balthasar Malo (1714) en vervolgens gesloopt in 1862 door de familie de Viron.
Begin 20e eeuw bouwde de gemeente een eigen, zeer prestigieuze paardenrenbaan, gesitueerd in het noorden van de gemeente, vlak bij het station (gehucht Wolsem). De paardenrenbaan werd opgericht door Robert Dansaert. Het ingenieuze gebouw werd in 1951 echter gesloopt (en in 1964 ook de tribune) voor de aanleg van een nieuwe wijk: de Savio-wijk
In 1985 verbroederde Dilbeek met Dalton in de Amerikaanse staat Georgia. De voormalige gemeente Schepdaal deed dit al in 1972 met het Oostenrijkse Obervellach (in Karinthië). Sinds 1998 is Dilbeek ook met Franschhoek (in Zuid-Afrika) verbroederd. Initiatiefnemer van deze verbroederingen is ereburgemeester Jef Valkeniers.
De gemeente haalde aan het einde van de jaren 1970 het nationale nieuws met haar actie "Dilbeek, waar Vlamingen thuis zijn", als protest tegen de vestiging van Franstaligen vanuit Brussel. Men plaatste borden met deze tekst langs de uitvalswegen. Deze zijn nog altijd aanwezig, ondanks het feit dat de borden regelmatig worden beklad of vernield. Een gedeelte van het publiek ervaart de borden als ongastvrij. Er bestaat overigens wel degelijk een Franstalige minderheid in Dilbeek, die met vier zetels in de gemeenteraad vertegenwoordigd is.
Sinds enige tijd noemt de gemeente zich voor toeristische doeleinden "Poort van het Pajottenland".
Geografie.
Kernen.
Naast Dilbeek zelf (met zijn gehucht Wolsem) telt de gemeente 5 deelgemeenten. Met name Groot-Bijgaarden, Itterbeek (met gehucht Sint-Anna-Pede), Schepdaal (met gehucht Sint-Gertrudis-Pede), Sint-Martens-Bodegem en Sint-Ulriks-Kapelle.
Natuur en landschap.
Dilbeek is een sterk verstedelijkte plaats die vastgebouwd is aan de Brusselse agglomeratie. De hoogte bedraagt 30-82 meter.
Belangrijke natuurgebieden zijn de Wolfsputten ten noorden van de kom en de Thaborberg in het oosten. Meer naar het oosten, in Itterbeek, vindt men het Begijnenborrebos.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Bestuur 2013-2018.
Burgemeester is Willy Segers (N-VA). Hij leidt een coalitie bestaande uit N-VA, Groen-sp.a en CD&amp;V-DNA. Samen vormden ze tot september 2016 de meerderheid met 18 op 35 zetels. In 2016 ruilde gemeenteraadslid Jos Crabbe CD&amp;V in voor Open Vld – zijn enige politieke wapenfeit, waardoor de coalitie niet langer de meerderheid vormt.
Cultuur.
In het centrum van Dilbeek staat cultureel centrum Westrand. De gemeentelijke bibliotheek bevindt zich in hetzelfde gebouw.
Bijnaam.
De Dilbekenaars dragen de bijnaam "Konijnenfretters". Toen keizer Karel V onverwacht Dilbeek zou bezoeken, werd in "De Gouden Kroon" snel alles in gereedheid gebracht. Te laat merkte de waard dat hij de maaltijd vergeten had. Op de spijskaart verscheen wel "Varken aan 't spit" maar in werkelijkheid had de plaatselijke stroper zijn twaalf konijnenstroppen leeggehaald. De keizer genoot van de heerlijke schotel tot zijn hofmeester het bedrog ontdekte. De waard moest bekennen en vreesde al voor zijn leven, maar de keizer toonde genade. Hij gebood iedereen de waard en zijn dorpsgenoten voortaan Konijnenfretters te noemen. Deze legende werd geschreven in 1957 door Robert Vonck.
Evenementen.
Sinds 2004 wordt in Dilbeek jaarlijks het Vijverfestival georganiseerd, een gratis zomerfestival met pop- en rockmuziek, wereldmuziek, amusement en een wereldkeuken. Het hoofdpodium is een drijvend vlot op de vijver van het park.
Elke woensdagmiddag vindt er een markt plaats op de Sint-Alenalaan. Op de parking van cultureel centrum Westrand vindt elke zaterdagochtend een boerenmarkt plaats.
Verenigingen.
Jong in Dilbeek, de jeugdwerking van de gemeente, is gevestigd in het cultureel centrum Westrand.
Nabijgelegen kernen.
Itterbeek, Groot-Bijgaarden, Sint-Agatha-Berchem, Anderlecht

</doc>
<doc id="32817" url="https://nl.wikipedia.org/wiki?curid=32817" title="Drogenbos">
Drogenbos

Drogenbos is een plaats en faciliteitengemeente in de Belgische provincie Vlaams-Brabant. De gemeente telt ruim 5.000 inwoners. Binnen de gemeentegrenzen liggen geen andere kernen. De gemeente ligt in de Brusselse Rand, is vergroeid met de Brusselse agglomeratie en wordt gerekend tot de streek Zennevallei. De inwoners van Drogenbos zijn de Drogenbossenaars en het traditionele dialect is het Drogenbos, hoewel de gemeente grotendeels is verfranst.
Geschiedenis.
Drogenbos is ontstaan in de 11e eeuw als een van de feodale dorpen onder de hoede van de hoogmeierij van Sint-Genesius-Rode, in het kwartier van Brussel van het hertogdom Brabant. Op kerkelijk vlak hing het dorp af van de parochie van Beersel. Na de Franse invasie werd Drogenbos (toen als "Droogenbosch" gespeld) als gemeente ingedeeld bij het kanton Ukkel van het Dijledepartement.
In de 19e en begin 20e eeuw ontstond er een sterke industriële ontwikkeling door de groei van Brussel en de vestiging van bedrijven in de Zuidelijke Rand, langs het kanaal en de spoorweg.
Op 7 juni 1947 werd de gemeente aangesloten op het Brusselse tramnet met de verlenging van tramlijn 52 vanaf de Stallestraat in Ukkel.
Natuur en landschap.
Drogenbos ligt in het dal van de Zenne op een hoogte van 20-40 meter. Enkele kasteeldomeinen en het onbebouwde Zennedal zorgen voor groene ruimte in dit sterk verstedelijkte gebied.
Cultuur.
Bijnaam.
De inwoners dragen naar verluidt als spotnaam « kaasdrogers », of « kaaskrabbers », omdat er een bekende, hard geurende « Brusselse Kaas » wordt gemaakt, die zwaar op de maag ligt. Drogenbos bestaat als afzonderlijke gemeente nog niet zo lang, pas sinds 1798. Voordien maakte het deel uit van Ukkel.
Politiek.
Drogenbos is een van de zes faciliteitengemeenten rond Brussel. Anders dan in de andere gemeenten respecteert Drogenbos doorgaans de taalwetgeving. Enerzijds is er de tweetalige partij Drogenbos Plus die de communautaire vrede wil bewaren, anderzijds is er de Union des Francophones (UF) die de taalwetgeving niet wil respecteren en liever aanhechting bij Brussel ziet. Door de rechtstreekse verkiezing van de schepenen zit ook de
UF in het schepencollege, al noemt de UF zich graag oppositie.
Burgemeesters.
Bestuur 2013-2018.
Burgemeester blijft Alexis Calmeyn van Drogenbos Plus-LB. Deze partij heeft de meerderheid met 11 op 17 zetels.
Bestuur 2019-2024.
Burgemeester blijft Alexis Calmeyn van Drogenbos Plus-LB. Deze partij heeft de meerderheid met 10 op 17 zetels.
Nabijgelegen kernen.
Ukkel, Linkebeek, Beersel, Ruisbroek, Vorst

</doc>
<doc id="32818" url="https://nl.wikipedia.org/wiki?curid=32818" title="Galmaarden">
Galmaarden

Galmaarden (Frans: "Gammerages") is een plaats en gemeente in het Pajottenland, provincie Vlaams-Brabant in België. De gemeente bestaat naast Galmaarden nog uit de deelgemeenten Tollembeek en Vollezele en telt ruim 8900 inwoners.
Geschiedenis.
Middeleeuwen en Nieuwe tijd.
De oudste vermelding van Galmaarden komt voor in de stichtingsoorkonde van Geraardsbergen van 1068. Het grondgebied van Galmaarden bevond zich van de karolingische tijden tot de elfde eeuw in de Brabantgouw. Toen veroverde de gouwgraaf van de Henegouw, die ten zuiden van de Hene lag, een deel van de gouw Brabant. Binnen het graafschap Henegouwen behoorde Galmaarden tot de kasselrij Aat.
De Keure van Galmaarden dateert van 1330 en het Marktrecht van 1381. Jean de Montignies-saint-Christophe verleende de Galmaardenaren een vrijheidsoorkonde waardoor allerlei feodale verplichtingen werden afgeschaft. In de late middeleeuwen had de stad van "Gaumerage" een zeker belang als centrum van lakennijverheid.
In de 13de eeuw behoorde Galmaarden tot het rechtstreekse bezit van de Henegouwse heren "de Braine" (graafschap Henegouwen), in de 14de eeuw tot "de Montignies-Saint-Christophe. S"inds 1439 was familie "de Hennin-Liétard" eigenaar van de heerlijkheid. In 1606 werd Galmaarden gekocht door Jean de Richardot, wiens zoon Guillaume in 1623 verheven werd tot graaf van Galmaarden door de Spaanse koning Filips IV. Na uitsterven van het geslacht "de Richardot" ging Galmaarden in 1752 na openbare verkoop over naar Paul Antoine Walckiers. Zijn zoon Jean Joseph Walckiers zou de laatste heer van Galmaarden zijn, daar de feodale structuren afgeschaft werden nadat onze gewesten ingelijfd werden bij de Franse republiek in 1795.
Op geestelijk vlak behoorde de St-Pietersparochie van Galmaarden tot het aartsbisdom Kamerijk. Ook de benedictinessen van de abdij van Vorst bezaten belangrijk rechten op het dorp. Na het concordaat van 1802 kwam de parochie onder het aartsbisdom Mechelen te vallen.
Nieuwste tijd.
Vanaf 1795 maakte Galmaarden deel uit van het kanton Herne in het Dijledepartement, later de Nederlandse provincie Zuid-Brabant (1814) en kortweg Brabant (1831). In 1977 fusioneerde Galmaarden met de aangrenzende gemeenten Tollembeek en Vollezele. Sinds 1 januari 1995 behoort Galmaarden tot de provincie Vlaams-Brabant.
In de 20e eeuw werd Galmaarden meer en meer verstedelijkt. Er zijn veel pendelaars die in Brussel werken.
Op 1 januari 2025 fuseert Galmaarden samen met de gemeenten Gooik en Herne tot de gemeente Pajottegem.
Geografie.
Kernen.
Naast Galmaarden zelf bestaat de gemeente uit de dorpen Tollembeek en Vollezele. Daarnaast zijn er ook nog de gehuchten Sint-Paulus, Gemelingen, Rode, Wilderen en Bruinsbroek.
Tabel.
De gemeente wilt na de lokale verkiezingen van 13 oktober 2024 fuseren met Gooik en Herne.
Waterlopen.
De rivier de Mark stroomt vanuit Herne de deelgemeente Tollembeek binnen en vloeit dan via de dorpskern van Galmaarden en het gehucht Sint-Paulus naar Viane.
Mobiliteit.
Galmaarden wordt ontsloten door spoorlijn 123 die in de gemeente station Galmaarden en station Tollembeek verbindt met Geraardsbergen en Denderleeuw enerzijds en Edingen, Halle en Brussel anderzijds.
Reliëf.
Het hoogste punt van Galmaarden is de top van de Bosberg. Deze heuvel was meermaals de scherprechter in het voormalige circuit van de Ronde van Vlaanderen.
Natuur en landschap.
Galmaarden ligt in het Pajottenland op een leemplateau en de hoogte bedraagt 25-108 meter. De Mark stroomt door Galmaarden. 
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Nabijgelegen kernen.
Sint-Paulus, Tollembeek, Herhout

</doc>
<doc id="32819" url="https://nl.wikipedia.org/wiki?curid=32819" title="Geetbets">
Geetbets

Geetbets is een plaats en gemeente in de Belgische provincie Vlaams-Brabant. De gemeente telt ruim 6.000 inwoners.
Toponymie.
Geetbets werd voor het eerst vermeld in 1156 als "Bece". Het betekent dus: "Beek aan de Gete".
Geschiedenis.
Feodale tijd.
De hertog van Brabant bezat de grondheerlijkheid van Geetbets en ook de rechtsmacht, het recht op de openbare wegen en de waterlopen met sluisrecht op de Gete. Zijn plaatsvervanger was de hoofdmeier van Halen, in Geetbets vertegenwoordigd door een plaatselijke meier. Deze toestand bleef onveranderd tot 30 mei 1559, toen de grondheerlijkheid met de rechtsmacht verpand werden aan ridder François Baillet, heer van Neerlinter. De volgende heren van Geetbets waren Renier Reyns (verhef 1613), Catharina Reyns (1622), Oswald Pluyeren, Jan van de Ven (verhef 1651), Jacques Van de Ven (1656), Edmond-Conrard de Voordt, heer van Kortenaken (1683), Jan-Antoon-Lancelot Gheys (1684), Jan de Rijckman (verhef van 2 mei 1697), Jan-Jozef de Ryckman de Betz (verhef 21 januari 1755), de laatste heer van Geetbets want de feodale rechten werden in 1796 door het Franse regime afgeschaft.
Hof ten Hove of de Motte.
Het oudste leenroerig goed te Geetbets was het Hof ten Hove dat misschien reeds in de achtste eeuw "(bron?)" werd gesticht. De hertogen van Brabant, of misschien vroeger reeds de graven van Leuven, belastten de bewoners van dit hof met het toezicht op de grens met het prinsbisdom Luik en met de scheepvaart op de Gete. In de vroege middeleeuwen bestond het hof uit een burcht of wachttoren op een kunstmatige berg of motte. Vandaar de naam van het hof die tot vandaag blijft voortleven, ook al is elk spoor van de burcht sedert lang verdwenen. In de vijftiende eeuw werd het hof nog verpacht, maar in 1662 was er niets meer van te zien.
De oudste bezitters van deze heerlijkheid droegen de naam "de Betze" (van Beetse) of "de Curia" (van den Hove). In de dertiende en veertiende eeuw heetten zij, van vader op zoon, Jan. Van omstreeks 1460 was ten Hove in het bezit van Gijsbrecht de Viltere, nadien van zijn dochter Elisabeth van der Meren (verhef op 18 februari 1509) en Jean de Bertanghe, een erfgenaam. Arnoud Hollanders kocht het leengoed ten Hove op 23 oktober 1555. In het midden van de zeventiende eeuw is de Motte in het bezit van Michiel Wouters.
De heerlijkheid Elsmeren.
Bij de grens met Halen lag de heerlijkheid Elsmeren, een naam die wijst op een met elzenstruiken ingemeerde of ingesloten ruimte. Elsmeren was een bosrijk gebied. De bezitters van het Hof ter Elsmeren hadden een jachtwarande, verscheidene bossen en een visrecht op de Gete, dit alles in leen gehouden van de hertog van Brabant. Deze heerlijkheid was tot in de vijftiende eeuw het bezit van een geslacht dat zijn naam aan het hof ontleende: "van der Elsmeren" (zoals vermeld in het Hertogelijk Cijnsboek van ca. 1330). De oudst bekende heren zijn Arnoud, Henric (verhef op 15 november 1365), Elisabeth (verhef 1401), Wouter en Jan van der Elsmeren (gesplitst verhef in 1405). In het midden van de vijftiende eeuw werd het leengoed gekocht door Dierick van Halle, in 1599 door François Baillet, heer van Neerlinter, dezelfde die de hertogelijke grondheerlijkheid over Geetbets had verworven.
Een van zijn nazaten, Jacques van de Ven, liet omstreeks 1667 het oude Hof te Elsmeren afbreken om op dezelfde plaats een nieuw kasteel op te trekken, het Kasteel van Betz dat nog steeds bestaat. Baron F. de Ryckman de Bets liet van 1923 tot 1927 ingrijpende herstellingen en verfraaiingen aan het kasteel aanbrengen.
De heerlijkheid Ouderaan.
Deze heerlijkheid lag langs de oude Gete (de Oude Aa). Diederic, later zijn broer Henric van Ouderaen, had er omstreeks 1300 een heerlijk hof met uitgebreide feodale rechten. Hun nazaten blijken voortdurend in geldverlegenheid te hebben gezeten, want zij verkochten gedeelten van het landgoed, gingen leningen aan en splitsten de heerlijkheid in verschillende delen.
Historische gebeurtenissen.
Geetbets lag op de scheidingslijn van het hertogdom Brabant en het graafschap Loon. Ver van de grote verbindingswegen leefden de inwoners er rustig, ondanks de veelvuldige oorlogen en gewapende rooftochten van de heren tegen elkaar. Toen het graafschap Loon ingelijfd werd bij het prinsbisdom Luik veranderde een en ander.
Vijftiende eeuw.
In de eerste helft van de vijftiende eeuw vielen gewapende benden uit Luik – uit Herk-de-Stad o.a. - Bets herhaaldelijk binnen. De plunderingen waren zo erg dat de hertog van Brabant zich verplicht zag de inwoners van Bets te ontslaan van de ‘willekeurige belasting’ en die verving door een jaarlijkse bijdrage ("jaerbede" genoemd) van vijf pond, tien Leuvense stuivers en 10 mudden haver.
De hertogen lieten op vele plaatsen grachten graven om de gronden voor overstroming te vrijwaren. Deze grachten werden gewoonlijk "’s Hertogengracht" genoemd zoals nu nog de gracht tussen Budingen en Bets tot in de Graasbeek, in 1480 de "Middelste gracht" geheten.
De strijd van hertog Karel de Stoute met de Luikenaars had ook voor Bets gevolgen. Op 14 september 1465 deden de Luikenaars een inval op het grondgebied van Geetbets waar 120 aanvallers werden gedood. In november 1483 deden de Betsenaars zelf een inval in het land van Luik, namelijk te Rummen, om het door de bende "Groentente" ontvoerde vee terug te halen. De bende hield zich schuil onder ‘de groene tent’ van de dichte bossen, vandaar de naam. Omdat de groententers met het vee naar het land van Luik gevlucht waren, hadden de Betsenaars er niets beters op gevonden dan zich schadeloos te stellen door het vee van Rummen weg te halen. Maar de boeren van Rummen zwoeren op hun eed dat zij niet tot de partij van de Groentente behoorden en kregen hun beesten terug.
In 1488 werd de gemeente Bets meermalen overvallen en geplunderd.
Zestiende eeuw.
Een rampjaar voor Geetbets was 1507. Een leger van ‘Francoisen en Gelderschen’ doorkruiste het Hageland. Het maakte zich meester van de steden Halen en Tienen en al de daartussen gelegen dorpen werden geplunderd en platgebrand. Geetbets werd zo helemaal ontvolkt en zou slechts jaren later stilaan terug bewoond worden.
Tijdens het bestuur van keizer Karel V (1515-1555) kende Geetbets jaren van rust en betrekkelijke voorspoed, maar tijdens het bewind van zijn zoon en opvolger Filips II van Spanje (1555-1598) brandde de godsdienstoorlog in alle hevigheid los, met o.a. de beeldenstormerij. De gemeente Geetbets ging er volledig aan ten onder. In 1572 werd de stad Diest ingenomen door de geuzen en ondernamen de ruiters van kapitein De Mol strooptochten naar de omliggende gemeenten. Met de overname van Diest door het Spaanse leger van de hertog van Alva kwam er geen beterschap. Diest werd meermaals beurtelings door geuzen en Spanjaarden bezet, maar voor de bevolking was de uitslag steeds dezelfde: beide legers waren elkaar waard inzake plunderingen. De gemeente Geetbets kreeg het zo zwaar te verduren dat pastoor Guilelmus Coenen in 1578 de parochie moest verlaten bij gebrek aan parochianen. Geetbets was helemaal ontvolkt.
Zeventiende eeuw.
Van 1598 tot 1633, onder het bestuur van de aartshertogen Albrecht en Isabella, kwam er weer rust in het land. In die tijd bestond er een versterking of fort, Blockhuys geheten, kort aan de Gete op de weg naar Rummen. In die versterking verbleven een honderdtal soldaten die er zelfs een eigen bidplaats hadden. In 1663 kreeg de gemeente de toelating om het fort af te breken en met de stenen de bouwvallige kerkhofmuren te herstellen.
Vanaf 1629 werd het dorp getroffen door verschillende uitbraken van de pest. Vooral de epidemie van 1670 was erg. Dat de ziekte verwoestend toesloeg bewijst het feit dat de bevolking in 1702 tot 380 inwoners geslonken was.
Na de dood van de aartshertogen sloot de Nederlandse Republiek een verbond met Frankrijk en hun legers vielen de Zuidelijke Nederlanden binnen. Van 1648 tot 1713 volgden vijf grote oorlogen elkaar op, waardoor Geetbets veel te lijden had. In 1654 kwamen de troepen van de hertog van Lorreinen binnenvallen met vijf regimenten ruiterij. Veertien dagen kampeerde een heel leger met geschut in Geetbets, wat de gemeente ‘sonder de plunderinghe’ de som van 28600 gulden kostte. In oktober 1659 kreeg Geetbets het bezoek van drie regimenten ruiterij van de prins van Condé. Die plunderden, brandden huizen plat, roofden de paarden en het vee, schoten de varkens dood en eisten bovendien van de uitgeschudde bevolking nog 800 guldens.
Van 1692 tot 1698 had het Hageland veel te lijden van de oorlog van de Liga van Augsburg. Willem van Oranje had een machtig bondgenootschap kunnen sluiten met zowat alle staten van Europa, tegen de gemeenschappelijke vijand Lodewijk XIV van Frankrijk, die de Nederlanden wilde inpalmen. Onophoudend doorkruisten Hollandse, Duitse, Engelse, Spaanse en Franse legers Nederland, overal grote verwoestingen achterlatend. De toenmalige legers waren meestal samengesteld uit huurlingen, tuchteloze kerels die zich enkel lieten inlijven om te kunnen roven en plunderen. Op 22 juli 1693 kampeerde de verbondenen in de omgeving van Landen en werden er door de Fransen belegerd. Die gingen op 29 juli over tot een onverhoedse aanval. Er werd van beide zijden hevig gestreden, maar de verbondenen leden een bloedige nederlaag en restanten van het leger sloegen op de vlucht. Vanaf 8 uur ’s morgens trokken vluchtende benden door Geetbets, vooral Hollandse ruiters. Vanaf 1 uur ’s middags volgden andere soldatenbenden van verschillende naties en talen. De slachting was van weerszijden zo aanzienlijk dat de velden bedekt lagen met lijken en dat de Gete gestremd werd in haar vloed. De stank van de mensen- en dierenlijken bleef dagenlang hangen want omdat de bevolking gevlucht was kon er geen werk gemaakt worden van de begravingen. Besmettelijke ziekten als buikloop en moeraskoorts braken uit en veroorzaakten de dood van vele mensen. In Geetbets stierf een derde van de bevolking, waaronder ook kapelaan Joannes van Hoebroek.
Nog was alle leed niet geleden. Geetbets bleef grote last ondervinden van soldaten, van het Franse leger zowel als van het leger der verbondenen. Op 11 juni 1694 trok de graaf van Athlone Geetbets binnen en bezette met zijn leger de streek van Halen tot Roosbeek bij Tienen. Op 29 juni kwam koning Willem van Engeland in hoogsteigen persoon naar Geetbets en nam er een maaltijd. In 1695 verschenen Spanjaarden te Geetbets onder leiding van kolonel Valancar. Zij verbleven er vijf weken en werden afgelost door het voetvolk van graaf Moucron. In 1696 koos kolonel Benendorf Geetbets uit als winterkwartier. Ook na de vrede die op 20 september 1698 in het kasteel van Rijswijk werd gesloten bleven voorbijtrekkende krijgsbenden nog lang bedreigen. Geetbets diende als overnachtingsplaats achtereenvolgens voor het regiment Tob, het regiment Truck en het regiment Luck. Heel het land werd onveilig gemaakt door benden leeglopers en allerhande zwervers, waaronder vele vreemdelingen.
Achttiende eeuw.
De Zuidelijke Nederlanden kwamen onder de kroon van Oostenrijk (1714-1794). De oorlogen van Lodewijk XV van Frankrijk tegen de gebieden van Maria Theresia werden onderhouden met buitensporige opeisingen in de gemeenten. De ‘staat van onkosten van den Dorpe van Geetbetz gedaen aan de France troepe en de partyen in den jaer 1746’ vermeldt een eindeloze reeks van leveringen van brood, spek, bier, wijn, vlees, kiekens, duven, haver, hooi, kaas, boter, runderen aan de compagnie Grassin en aan afdelingen die in Bets en Halen ingekwartierd lagen. Het dorp moest ook paarden en voertuigen leveren voor militaire transporten van Maastricht naar Diest en naar Namen. In 1748 moest het dorp inkwartiering verschaffen aan de staf en aan zes compagnies van het regiment van generaal Cavalier en aan twee compagnies huzaren van Bausober.
Besmettelijke ziekten sloegen ook in de achttiende eeuw ongenadig toe. Van 1766 tot 1777 woedde de dierenpest in Diest en omstreken waardoor de bewoners van Bets bijna al hun vee verloren. In 1791 stierven 39 personen van buikloop.
Frans bewind.
In 1789 brak de Franse Revolutie uit. De Franse legers vielen de Oostenrijkse Nederlanden binnen en in 1794 werden deze landen bij Frankrijk ingelijfd. Verscheidene Franse verordeningen werden door de bevolking op gemor onthaald, onder andere het verbod op godsdienstige kentekens, het weghalen van kerkklokken en de verplichte inlijving in het Franse leger van jongemannen die via loting werden aangeduid. In 1798 leidde dit tot een opstand, de Boerenkrijg, waarvoor Geetbets door hoofdman Elen uit Scherpenheuvel als verzamelplaats werd ingericht.
Napoleon liet grote versterkingswerken uitvoeren aan de haven van Antwerpen, ‘zijn pistool gericht op Engeland’. Daarvoor waren vele werkkrachten nodig, vooral houtzagers die op de scheepstimmerwerven verplicht aan de slag moesten. Op 1 oktober 1808 werden 15 Geetbetsenaars als houtzagers opgeëist. Sommige familievaders weigerden naar Antwerpen te gaan en werden opgepakt en als ‘réfractaires’ gestraft.
Negentiende eeuw.
Na de val van Napoleon in 1815, tijdens het Verenigd Koninkrijk der Nederlanden, gebeurde er weinig opvallends in Geetbets. De Belgische onafhankelijkheid luidde een tijd in van rust in die zou duren tot het begin van de Eerste Wereldoorlog.
Eerste Wereldoorlog.
Bij het begin van de Eerste Wereldoorlog kwam Geetbets in de frontlijn te liggen toen het Belgisch leger zich achter de Gete terugtrok. Op 12 augustus 1914 was er de slag van Halen. In Geetbets lagen een peloton Belgische karbiniers-wielrijders en het vierde eskadron van het eerste regiment gidsen. Duitse ruiters, die vanuit Grazen de brug over de Gete naderden, werden teruggedreven. Twee van hen werden gedood. Vele gewonde Belgische soldaten werden van Halen naar Geetbets gebracht en er verzorgd. Toen het Belgisch leger zich terugtrok staken de Duitsers op verscheidene plaatsen de Gete over. Vanuit de weiden schoten zij op het dorp waarbij Catharina Vandijck, die met haar zoontje op de arm wegvluchtte, werd gedood. Arthur Wouters, een jongeman uit Grazen, werd terechtgesteld, zogezegd omdat hij op de Duitsers had geschoten. Arthur Swartebroekx werd eveneens door Duitsers gedood, die tussen Herk en Hasselt op een passerende tram vuurden.
In 1916 moesten vele Betsenaren zich in Diest gaan aanmelden. Een vijftigtal werd naar Duitsland weggevoerd. In 1917 kwamen talrijke vluchtelingen uit Frankrijk toe, uit de streek van Nancy. Zij verbleven tot aan het eind van de oorlog bij burgers. Elf soldaten uit Geetbets bleken op het eind van de oorlog te zijn gesneuveld.
Tweede Wereldoorlog.
Met het oog op de verdediging waren Belgische karabiniers en pontoniers belast met overstromingswerken aan de Gete, als op 10 mei 1940 Duitse vliegtuigen laag overvlogen. De Blitzkrieg was begonnen. Op 12 mei werd de brug over de Gete opgeblazen, waarbij soldaat Lagasse uit Brugge het leven verloor. De Duitsers waren niet te stoppen. Op 14 mei waren ze al zo ver gevorderd dat Geetbets achter de vuurlijn lag: de gevluchte inwoners begonnen terug te komen. In de nacht van 5 op 6 april 1942 stortte een Pools vliegtuig brandend neer boven het gehucht Nieuwdorp: de zes bemanningsleden kwamen om. In de nacht van 3 op 4 juli 1943 stortte een Engelse bommenwerper brandend te pletter in Nieuwdorp: zes van de inzittenden werden gedood, één werd krijgsgevangen gemaakt en een andere kon ontsnappen. Hij werd verscheidene weken bij een inwoner verstopt waar hij genas van zijn brandwonden. Tijdens de bezetting werden nog andere geallieerde piloten voor de Duitsers verstopt. Vele jongemannen weigerden om in Duitsland te gaan werken en sloten zich aan bij een weerstandsgroepering. Op 8 april 1944 werden Albert Lavigne uit Melveren en Isidoor Bamps uit Nieuwerkerken, beiden lid van het Geheime Leger, aan het postkantoor vanuit de trein doodgeschoten. Aan de muur van het station hangt een gedenkplaat. In augustus 1944 werd tijdens een luchtgevecht een Duits toestel neergehaald. Het viel te pletter bij de Antoniuskapel in het gehucht Bergen. De gewonde piloot daalde met zijn valscherm neer.
Op 10 september 1944 trokken de eerste Amerikaanse soldaten door de gemeente, uitbundig toegejuicht door de bevolking. Geetbets was bevrijd maar de oorlog was nog niet gedaan. De gemeente leed zware schade door het neerkomen van 9 vliegende bommen, waarbij ook een inwoner, Jules Vanderseypen, werd gedood. Op het eind van de Tweede Wereldoorlog had Geetbets 17 oorlogsslachtoffers te betreuren, waaronder vier gesneuvelde soldaten en vijf weerstanders.
Fusiegemeente.
In 1977 fusioneerde Geetsbets met Rummen, dat in 1971 al was gefusioneerd met Grazen. Geetbets werd ook de naam van de nieuwe gemeente
Geografie.
Kernen.
Naast de dorpskern van Geetbets zelf telt de gemeente nog 3 andere woonkernen met name Grazen, Hogen en Rummen.
Natuur en landschap.
Geetbets ligt in het Hageland op een hoogte van 25-62 meter. De bodem is zandlemig. Ten oosten van Geetbets loopt de Grote Gete in noordelijke richting.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
2013-2018: College van burgemeester en schepenen.
Burgemeester is Jozef -Jo- Roggen (Open Vld). Hij leidt een coalitie bestaande uit Open Vld, sp.a en DNA/GVP. Samen vormen ze de meerderheid met 11 op 17 zetels. Jo Roggen volgde Benny Munten op, die na 12 jaar burgemeesterschap de sjerp moest doorgeven. Munten werd opnieuw schepen.
Trivia.
Het Canvasprogramma De Ideale Wereld heeft sinds 2016 een walk-of-fame van hashtagtegels in Geetbets.
Nabijgelegen kernen.
Kortenaken, Hogen, Budingen, Grazen, Halen

</doc>
<doc id="32820" url="https://nl.wikipedia.org/wiki?curid=32820" title="Glabbeek (Vlaams-Brabant)">
Glabbeek (Vlaams-Brabant)

Glabbeek is een plaats en gemeente in de Belgische provincie Vlaams-Brabant. De gemeente telt ruim 5000 inwoners en ligt op een hoogte van 62 meter.
Geschiedenis.
De dorpsnaam betekent "gladde (heldere of snel stromende) beek", en dus vergelijkbaar met de namen Klabbeek ("Clabecq"), een deelgemeente van Tubeke, en in Duitsland Gladbeck en Mönchengladbach. De plaatsnaam Glabais nabij Genepiën is ook afgeleid van "Glabbeek".
De twee dorpen Glabbeek en Zuurbemde waren eertijds aanhorigheden van het schepenschap Kapellen, in de meierij Halen, onderverdeling van de meierij Tienen.
In 1183 wordt een zekere Frizo van Glabbec vermeld, die hertog Godfried III van Leuven naar Jeruzalem vergezelde. Ridder Leo Jan de Paepe, een rechtsgeleerde uit de Spaanse Nederlanden, was heer van Glabbeek (erkenning van 6 november 1680).
Op de Ferrariskaart uit de jaren 1770 is het dorp weergegeven als "Clabbeeck". Op het eind van het ancien régime werd Glabbeek een gemeente, maar deze werd in 1825 al samengevoegd met de opgeheven gemeente Zuurbemde tot Glabbeek-Zuurbemde.
Bij de gemeentelijke fusies van 1977 werden Attenrode, Bunsbeek en Kapellen aangehecht als deelgemeente. Voor 1981 heette de gemeente Glabbeek-Zuurbemde, daarna werd dit kortweg Glabbeek.
Kernen.
De gemeente bestaat uit de deelgemeenten Attenrode, Bunsbeek, Kapellen en Glabbeek-Zuurbemde. In Glabbeek-Zuurbemde liggen de dorpen Glabbeek en Zuurbemde. In Attenrode ligt nog het dorpje Wever.
Natuur en landschap.
Glabbeek ligt op een hoogte van 35-79 meter met het hoogste punt nabij het gehucht "Rode". Waterlopen zijn de Fokkebeek en de Meenselbeek welke in zuidoostelijke richting naar de Velp stromen.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Dialect.
De bestuurstaal is het Nederlands, maar een groot deel van de inwoners spreekt het plaatselijke Brabantse dialect (Getelands). De gemeente ligt vlak tegen de Uerdinger Linie (ik/ich-lijn) en ligt dus in het uiterste westen van het gebied waar deze klankverschuiving heeft plaatsgevonden.
Politiek.
Gemeenteraad.
Ondanks het slechte verkiezingsresultaat bleef CD&amp;V na de verkiezingen van 14 oktober 2012 traditioneel de grootste partij. De Dorpspartij van Peter Reekmans deed het daarentegen bijzonder goed: de partij haalde uit het niets evenveel gemeenteraadszetels binnen en levert met Peter Reekmans als lijstduwer meteen de populairste politicus van de gemeente.
Meteen nadat de uitslag bekend raakte, nam CD&amp;V het initiatief om een coalitie op de been te brengen. Als snel kwamen CD&amp;V, SAMEN, Open Vld en N-VA tot een bestuursakkoord. Die coalitie (met een nipte meerderheid van 1 zetel) hield echter niet langer dan twee dagen stand. Nadat een verkozene van CD&amp;V uit ontevredenheid overliep naar de Dorpspartij vormde die laatste een coalitie met sp.a.
Tijdens de legislatuur 2013-2018 werd de gemeente bestuurd door een coalitie van de Dorpspartij en sp.a. Ook zij hadden slechts een meerderheid met 1 zetel. Jos Vicca, uittredend sp.a-schepen, werd vanwege zijn ervaring en kennis van de dossiers voorgedragen als burgemeester. Hij moest gedurende één jaar de nieuwe bestuursploeg op weg helpen. In januari 2014 nam Peter Reekmans het burgemeesterschap van hem over. Die laatste was eerste schepen en voorzitter van de gemeenteraad onder het bewind van burgemeester Vicca. Hij was gedurende deze legislatuur de enige burgemeester van Vlaanderen met een LDD-lidkaart.
Na de verkiezingen van 2018 kon Reekmans zijn mandaat verlengen. Zijn partij haalde de absolute meerderheid en ging alleen besturen. Sp.a haalde geen verkozene meer.
Diensten.
De gemeentelijke basisschool is een fusie van scholen uit de drie onderwijsnetten, wat een unicum is in Vlaanderen.
Economie.
In Glabbeek bevindt zich een filiaal van de Belgische Fruitveiling, waardoor Glabbeek het centrum is van de fruitteelt in de omliggende gemeenten.
Sport.
Onder de Glabbeekse sportverenigingen is het voetbal sterk vertegenwoordigd met zes clubs, waaronder vier in het zaalvoetbal en twee in het veldvoetbal. De oudste en grootste veldvoetbalclub is KVZ Glabbeek. De sporthal bevindt zich in Glabbeek-dorp.
Aangrenzende gemeenten.
Aangrenzende gemeenten zijn Tienen, Lubbeek, Tielt-Winge, Bekkevoort en Kortenaken.
Nabijgelegen kernen.
Zuurbemde, Bunsbeek, Wever, Attenrode, Meensel, Kapellen

</doc>
<doc id="32821" url="https://nl.wikipedia.org/wiki?curid=32821" title="Gooik">
Gooik

Gooik is een gemeente in de Belgische provincie Vlaams-Brabant en het arrondissement Halle-Vilvoorde. De gemeente telt meer dan 9.000 inwoners en noemt zichzelf "de Parel van het Pajottenland".
Geschiedenis.
De geschiedenis van Gooik begint net voor onze jaartelling met de aanleg van de heerbaan Bavai-Asse. In de buurt van deze Romeinse verbindingsweg naar Tongeren-Keulen ontstonden ver­scheidene villae.
Van de Karolingische tijd tot de elfde eeuw lag de fusiegemeente Gooik in de Brabantgouw. De deelgemeente Gooik werd reeds in de negende eeuw (samen met Lennik en Wambeek) vermeld als bezit van de Sint-Gertrudusabdij te Nijvel. Aan de Uidekrij, het oor­spronkelijke cen­trum van de Romeinse nederzetting, werd in de twaalfde eeuw de basis van de Sint-Nicolaaskerk gelegd. In dezelf­de tijd begon op 4 km daarvandaan de devotie rond het Heilig Kruis in het ge­hucht de Wastyne, de Woestijn. Het grondgebied Gooik behoor­de tot de abdij van Nijvel.
Gooik raakte door zijn ligging op de grens van Brabant, Vlaanderen en Henegouwen haast constant bij conflicten betrokken. Eind veertiende eeuw brandde Michel de Lig­ne het dorp plat omdat hertogin Jeanne enkele jaren achter­stond met het betalen van wijnrechten. De vazallen onttrokken macht aan de abdij van Nijvel. Gooik werd een heerlijkheid met uitgebreide rechten, afhankelijk van Gaasbeek.
Van de dertiende eeuw tot de vijftiende eeuw was Gooik bezit van de heren van Kraainem. Henri Taye van Elewijt, heer van Wemmel, kocht het dorp in 1430. Engelbert Taye werd in 1652 tot baron verheven. Enkele jaren later werd Willem-Albert van Grysperre, voorzitter van de Brabantse Raad, baron van Gooik.
Eind zeventiende eeuw verwoestten troepen van Lodewijk XIV het kasteel, in Gooik waren op dat ogenblik Nederlandse en Spaanse huurlingen gelegerd. De legers van de Zonne­koning zijn nog enkele keren door Gooik getrokken. Vervolgens kwam deelgemeente Gooik, tot aan het einde van de 18de eeuw, in het kwartier van Brussel van het hertogdom Brabant te liggen. Juridisch hing de baronie af van de meierij van Gaasbeek. Het wapenschild van Gooik met de De 3 Hamers is afgeleid van dat van de familie Gottignies, die als baronnen Gooik beheersten.
Na de Franse invasie werd Gooik (toen als "Goyck" gespeld) als gemeente ingedeeld bij het kanton Sint-Martens-Lennik van het Dijledepartement. Dit departement werd nadat de Fransen verdreven waren omgevormd tot de provincie Zuid-Brabant, de latere Belgische provincie Brabant.
In 1977 werden de Pajotse gemeenten Gooik, Kester, Leerbeek en Oetingen tussen Halle en Ninove samengevoegd tot de fusiegemeente Gooik.
Op 1 januari 2025 fuseert Gooik samen met de gemeenten Galmaarden en Herne tot de gemeente Pajottegem.
Geografie.
Naast het dorp Gooik zelf heeft de fusiegemeente nog 3 andere deelgemeenten, namelijk Kester, Leerbeek en Oetingen. Ten westen van de dorpskom van Gooik liggen enkele gehuchten die samen bekend staan als Strijland.
Kernen.
Gooik grenst aan de gemeenten Roosdaal, Lennik, Pepingen, Herne, Ninove en Galmaarden.
De gemeente wilt na de lokale verkiezingen van 13 oktober 2024 fuseren met Galmaarden en Herne.
Natuur en landschap.
Gooik ligt op een hoogte van 27-90 meter. In het zuiden vindt men de natuurgebieden Kesterheide met ten noorden daarvan het "Lombergbos".
Demografische ontwikkeling.
Demografische evolutie van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Geschiedenis.
Legislatuur 2001-2006.
Burgemeester is Michel Doomst van de CVP. Deze partij heeft de absolute meerderheid met 14 op 19 zetels.
Legislatuur 2007-2012.
De burgemeester blijft Michel Doomst van de CD&amp;V - N-VA. Deze partij heeft de absolute meerderheid met 14 op 19 zetels.
Legislatuur 2013-2018.
Burgemeester is Michel Doomst van de CD&amp;V. Deze partij heeft de absolute meerderheid met 13 op 21 zetels.
Legislatuur 2019-2024.
De burgemeesterssjerp bleef na de verkiezingen voor Michel Doomst van de CD&amp;V. Zijn partij haalde de absolute meerderheid met 16 op 21 zetels. Begin 2022 gaf hij zijn burgemeesterszetel door aan Simon De Boeck eveneens CD&amp;V. In september 2023 werd deze opgevolgd door Gunther De Wilde eveneens van de CD&amp;V. Dit zou alles te maken hebben met de nakende fusie van Gooik met Herne en Galmaarden tot Pajottegem.
Cultuur.
Jumelages.
Gooik heeft sedert 1979 een jumelage met de gemeente Altenberge, in het Münsterland in Duitsland.
Nabijgelegen kernen.
Strijland, Leerbeek, Sint-Kwintens-Lennik, Onze-Lieve-Vrouw-Lombeek, Neigem

</doc>
<doc id="32822" url="https://nl.wikipedia.org/wiki?curid=32822" title="Grimbergen">
Grimbergen

Grimbergen is een plaats en gemeente in de provincie Vlaams-Brabant in België. De gemeente, die de benaming "Parel van Brabant" deelt met de Nederlandse dorpen Oisterwijk en Heeze, telt ruim 39.000 inwoners. De gemeente wordt gerekend tot de streek Brabantse Kouters. Sint-Servaas is de patroonheilige van Grimbergen.
Geschiedenis.
Romeinse Rijk.
In de tijd van de Romeinen lagen verschillende belangrijke wegen nabij het grondgebied van het huidige Grimbergen. In de 8e eeuw werd er een fort gebouwd op het strategische punt waar de weg de rivier de Zenne kruiste. De toenmalige landheer vestigde al snel zijn macht over een omvangrijk grondgebied in deze regio, dat zich uitstrekte tot de rivieren de Schelde, de Rupel en de Dender.
Vroege middeleeuwen.
In de 12e eeuw heette de nederzetting "Grentberghis," dat afstamt van het Oudnederlandse "Grientbergen," wat "bergen van grof zand" (grindbergen) betekende. Augustijner monniken hadden al een eeuw eerder geprobeerd om zich hier te vestigen onder het bewind van Godfried III van Neder-Lotharingen, maar het is pas in de vroege 12e eeuw dat hun nederzetting begon te bloeien. Op vraag van de Berthouts, heren van Mechelen en Grimbergen, bouwden de premonstratenzer monniken onder leiding van Norbert van Gennep hier hun abdij in 1128, en stichtten ze ook een brouwerij.
Daarnaast was Grimbergen het feodale stamgebied van de Berthouts. Het Land van Grimbergen was het oostelijk gebied van het landgraafschap Brabant en reikte tot de Schelde en de Rupel. Op vraag van de Berthouts werd rond 1126 de Abdij van Grimbergen gesticht. Hun ontvoogdingspolitiek ten opzichte van de dan nog zeer jonge graaf Godfried III van Leuven gaf de graven van Leuven echter aanleiding tot gewelddadige conflicten. In de Grimbergse Oorlogen (begonnen in 1139) en de Slag bij Ransbeek (1142) moesten de Berthouts uiteindelijk het onderspit delven. Nadat hun kasteel vernietigd werd door de hertog van Brabant en ze eerst een tijd moesten vluchten naar Ninove, onderwierpen de Berthouts zich uiteindelijk in 1159 aan hertog Godfried III van Leuven. Later werden ze trouwe vazallen van de hertogen van Brabant.
Het wapenschild van Grimbergen dateert uit deze periode. Het landrecht van Grimbergen werd op schrift gesteld in 1275.
Late middeleeuwen.
In het begin van de 14e eeuw, werd de helft van het grondgebied deel van het landgoed van het Huis van Nassau. Het is ook in deze periode dat de vroegste onderdelen van het Prinsenkasteel werden gebouwd.
16e eeuw.
Nadat ze de helft van het Grimbergs' grondgebied verworven had van haar echtgenoot, Willem IV van Oranje-Nassau, diende kroonprinses en prinses van Oranje Anna in 1752 deze landerijen af te staan aan Filips Frans van Glymes, die al de andere helft bezat. Deze edelman stond hoog aangeschreven bij het Spaanse hof in de tijd van de Spaanse Nederlanden. Zijn graf is nog steeds te bezoeken in de huidige Abdijkerk. Hierdoor werd het oorspronkelijke grondgebied verenigd in één prinsdom, al was het evenwel van korte duur.
17e eeuw.
Na de godsdienstoorlogen brak er met het doordachte beleid van Albrecht en Isabella (1598 - 1621) een rustige en voorspoedige periode aan in de Zuidelijke Nederlanden. Dit liet de Norbertijnengemeenschap en abt-bouwer Fernandez de Velasco toe een nieuwe kerk te bouwen in triomfantelijke en feestelijke barokstijl die tevens getuigt van de geest van het Concilie van Trente (1545-1563). In 1700 waren de werken dermate gevorderd dat de kerk kon worden ingewijd.
18e eeuw.
Aan het feodaal stelsel en de macht van de adel kwam een abrupt einde in 1794 nadat de effecten van de Franse Revolutie ook in de rest van het Franse rijk voelbaar werden. De gronden van de kanunniken werden geconfisqueerd in 1798 en de geestelijken verjaagd. In 1816 werd het klooster tot op de grond afgebroken. Alleen de pastorij, de boerderij en de oude ingangspoort bleven gespaard. Omdat de abdijkerk tevens dienstdeed als parochiekerk, bleef deze ook overeind. De abdij werd pas na de Belgische Revolutie van 1830 deels hersteld.
19e eeuw.
Grimbergen was tot in de tweede helft van de negentiende eeuw een echt landbouwdorp, maar daar kwam stilaan verandering in. Een eerste aanzet was de aanleg van de provincieweg rond 1830 tussen Vilvoorde en Aalst, die de eerste industriële bedrijven aantrok. Het traject liep door het abdijgoed. Er kwamen ook nieuwe bedrijven langs het kanaal Brussel-Willebroek. In 1887 kwam er een stoomtramverbinding tussen Grimbergen en Brussel.
20e eeuw.
In 1939 werd op vraag van kolonel Coppens een militair vliegveld aangelegd, dat door de Duitsers in de Tweede Wereldoorlog werd uitgebreid. Bij de vlucht van de Duitse bezetters in 1944 staken ze het Prinsenkasteel in brand. Vlak na de bevrijding van Grimbergen op 3 september 1944, kwamen er Britse, Nieuw-Zeelandse, Noorse en Poolse eenheden op het vliegveld. Zij ondersteunden de Slag om Arnhem (17-25 september 1944).
In de jaren 1960 veranderde Grimbergen van een landbouwdorp in een residentiële gemeente. Bij de gemeentefusies van 1977 werd Grimbergen met de verstedelijkte gemeente Strombeek-Bever en de landelijke dorpen Beigem en Humbeek samengevoegd.
Geografie.
Kernen.
De fusiegemeente telt naast Grimbergen zelf nog drie deelgemeenten, namelijk Beigem, Humbeek en Strombeek-Bever. Daarnaast liggen er in de gemeente nog gehuchten en woonwijken zoals Bever, Borgt, Lint, Molenveld en Verbrande Brug.
Hydrografie.
De Maalbeek is de belangrijkste beek in Grimbergen.
Bezienswaardigheden.
In Grimbergen zijn zes dorpsgezichten en achtentwintig monumenten beschermd. Deelgemeente Beigem heeft echter geen enkel beschermd erfgoed. Veruit de belangrijkste bezienswaardigheid is de Sint-Servaasbasiliek of Abdijkerk van Grimbergen (1660–1725). Deze kerk, die naast parochiekerk tevens abdijkerk van het Norbertijnerklooster is, staat bekend als een van de mooiste voorbeelden van barokarchitectuur en barokdecoratie in België.
Daarnaast zijn er nog een aantal belangwekkende bezienswaardigheden:
Ruimtelijke ordening.
Het ruimtebeslag in Grimbergen vertegenwoordigde in 2022 46,3 % van het grondgebied en lag hoger dan het gemiddelde voor Vlaams-Brabant (34,2 %). De verhardingsgraad bedroeg 21,5 % en lag ook hoger dan het gemiddelde in Vlaams-Brabant (14,5 %)
Natuur, landschap en milieu.
Grimbergen ligt aan de Maalbeek en aan de Willebroekse Vaart. In het zuiden loopt de Tangebeek en daar tussenin bevindt zich een heuvelrug met twee hoogste punten op 68 meter (TAW): ter hoogte van Sint-Alexius en op de Kraaienberg.
In 2022 was 6,6 % van de oppervlakte bestemd als natuur en natuurreservaat (ten opzichte van 10,9 % gemiddeld in Vlaams-Brabant).
Koesterburen.
De koesterburen van Grimbergen zijn de IJsvogel, de Matkop, de Veldleeuwerik, de Bosorchis, de Ringmus en de Gekraagde roodstaart.
Landschap.
Op het grondgebied van Grimbergen is een beperkt gedeelte langs de Maalbeekvallei beschermd als dorpsgezicht.
Milieu.
Waterkwaliteit.
In Grimbergen was de rioleringsgraad in 2022 92 % en de zuiveringsgraad 91 %.
Er zijn op het grondgebied twee bovengemeentelijke rioolwaterzuiveringsinstallaties op het grondgebied van Grimbergen: RWZI Grimbergen en RWZI Humbeek. Een KWZI Humbeek-Sas is gepland.
Luchtkwaliteit.
Sinds 1997 meet de Vlaamse Milieumaatschappij in het meetstation 47E008 aan de Nieuwe Schapenweg NO en NO2 met een NOx-monitor. Het meetstation is destijds opgericht om de invloed van de elektriciteitscentrale in Vilvoorde op te volgen. 
In 2018 namen 345 gezinnen deel aan het CurieuzeNeuzen burgerwetenschappenproject.Alle metingen toonden waarden boven de maximale grenswaarde die de Wereldgezondheidsorganisatie adiviseert (15 µg/m3). 30 % van de metingen werden door de initiatiefnemers van het project als goed beoordeeld, 40 % als vrij goed, 20 % als gewoon, 6 % als matig, 3 % als ondermaats en 1 % als slecht.
In 2024 nam Grimbergen deel aan het project Pure Cities, gesponsord door de bank Belfius en uitgevoerd door de firma Airscan. Daarbij worden gedurende 1 jaar fijn stof en grof stof (PM2.5 en PM10) alsook NO2 gemeten
Geluid.
Om de geluidshinder veroorzaakt door de Luchthaven van Zaventem op te volgen, staat er op het gemeentelijk sportterrein van Ter Wilgen sinds 2001 het permanent meetstation NMT 41-1 dat overwegend de vertrekken van baan 25R (en 25L) meet naar bestemmingen in het zuiden en westen. Dit meetstation wordt opgevolgd door het Team leefomgevingskwaliteit van het Departement Omgeving van de Vlaamse Overheid.
Demografische ontwikkeling.
Demografische evolutie van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Cultuur.
Streekproducten.
Grimbergen staat bekend voor zijn abdijbier "Grimbergen", dat door de firma Alken-Maes (sinds 2008 onderdeel van de Nederlandse brouwerij Heineken) gebrouwen wordt, maar waarvan het merk toegewezen werd aan de Deense brouwerij Carlsberg. Sinds 1997 is er in de abdij een abdijbiermuseum gevestigd. In 2019 werd, op initiatief van witheer Karel Stautemas, een microbrouwerij gebouwd op de plaats waar voor de Franse Revolutie bier gebrouwen werd. In 2021 verscheen het boek "De vierde feniks" en het interactief belevingscentrum van de microbrouwerij van Grimbergen opende in de zomer van 2022.
Economie.
Grimbergen telt zeven bedrijvenzones.
Caterpillar heeft sinds 1965 haar logistiek centrum voor Europa, het Midden-Oosten en Afrika in Grimbergen gevestigd. Er werken 800 mensen.
In bedrijvenzone 3 in Treft (Strombeek-Bever) heeft Procter &amp; Gamble een belangrijk innovatiecentrum met meer dan 1100 werknemers.
In Humbeek in bedrijvenzone 4 is de hoofdzetel gevestigd van de elektroketen Krëfel, die met 74 vestigingen in België marktleider is met een omzet (2010) van 375 miljoen euro. In 2010, toen een nieuw logistiek centrum geopend werd, werkten er op de site van Humbeek 378 mensen.
Op de oostelijke oever van het Zeekanaal Brussel-Schelde in bedrijvenzone 5 produceert Weber Belgium (onderdeel van Saint-Gobain) mortels voor de bouw. Op de grens tussen Grimbergen en Vilvoorde, ten zuiden van de Darse baat Tessenderlo Group een fabriek uit voor de productie van osseïne en gelatine (PB Leiner), waarvan de geschiedenis terug gaat tot 1890.
Op de westelijke oever (bedrijvenzone 6) baat de bvba Desmedt Mark sinds 1989 een breekwerf uit, waar sloop- en bouwafval wordt gebroken en gezeefd. All Belgian Recycling (ABR) van de familie De Meuter heeft er een vestiging voor het sorteren en verwerken van bouwafval. Viabuild van de familie Verhaeren heeft er een asfaltcentrale. Tegen de bouw van deze asfaltcentrale is er jarenlang verzet geweest door buurtbewoners. Suez baat er verschillende installaties uit voor het verwerken van allerlei soorten industrieel en huishoudelijk afval:
In het noordelijkste deel van bedrijvenzone 6 baat Indaver een site uit voor het composteren van groenafval (50 kt/jaar capaciteit) en voor overslagcapaciteti voor huishoudelijk restafval, huishoudelijk grof vuil en GFT.
In bedrijvenzone 7 langs de Maalbeek bevinden zich de bedrijven Meuleman Bouwmaterialen en Constant Dakwerken.
Mobiliteit.
Wegennet.
Verschillende gewestwegen doen de gemeente aan. Dit zijn:
Wandel- en fietsroutes.
Er zijn drie bewegwijzerde wandelpaden die de gemeente doorkruisen: de "Prinsenwandeling" (1,5 km), de "Maalbeekwandeling" (3 km) en de "Humbeekwandeling" (6,5 km). Verder is er nog de Kapellekesroute in Humbeek. Tevens lopen de GR12 (Amsterdam-Parijs) en de GR128 (Vlaanderenroute) door Grimbergen.
De "Vierdorpenroute" is een fietsroute van 38,6 km lang, die de vier deelgemeenten (Grimbergen, Beigem, Humbeek en Strombeek-Bever) aandoet. Ook de "Kanaalroute", de "Fietslus Land van Grimbergen" en het "Hondefretterspad" doorkruisen Grimbergen.
Vliegveld.
Grimbergen wordt door zijn ligging vlakbij de Ring rond Brussel geconfronteerd met verschillende stromen zwaar sluipverkeer door de dorpskernen. Dit is één van de redenen waarom het gemeentebestuur een mobiliteitsplan heeft uitgewerkt in samenwerking met het studiebureau Traject. In mei 2023 werd het na een lang participatietraject goedgekeurd met als doel de leefbaarheid, veiligheid en bereikbaarheid te verbeteren. Na de start van de uitrol in 2024 werd het plan bijgestuurd in juni 2024.
Politiek.
Schepencollege.
Na de gemeenteraadsverkiezingen van 2000 werd Grimbergen bestuurd door een coalitie van CD&amp;V en VLD, eerst onder leiding van Henri Maes, die in 2003 werd opgevolgd door Eddy Willems en in 2010 door Marleen Mertens.
Na de gemeenteraadsverkiezingen van 2012 werd Grimbergen bestuurd door en coalitie van CD&amp;V, Open Vld en Groen. Marleen Mertens bleef burgemeester ondanks het zware verlies van haar partij en haar laag aantal voorkeurstemmen.
Bij de gemeenteraadsverkiezingen van 2018 was CD&amp;V sinds de gemeentefusies van 1976 niet langer de grootste partij in Grimbergen, maar wel de lokale partij Vernieuwing. Grimbergen werd na deze verkiezingen aanvankelijk bestuurd door een coalitie van Vernieuwing, Open Vld en N-VA. Chris Selleslagh (Open Vld) werd burgemeester, ondanks het feit dat hij 2,9 maal minder voorkeurstemmen behaalde dan Bart Laeremans (Vernieuwing) en zijn partij twee zetels minder behaalde dan Vernieuwing. Via een constructieve motie van wantrouwen werd Laeremans in juni 2022 uiteindelijk wel burgemeester. In mei 2022 ontstond er immers onoverbrugbaar wantrouwen tussen de coalitiepartners, nadat Open Vld zonder voorafgaand overleg met Vernieuwing een poging had ondernomen om een wisselmeerderheid te vormen zonder de N-VA. Coalitiepartijen Vernieuwing en N-VA wisselden daarop Open Vld in voor CD&amp;V. Ook onenigheid over de plannen voor een nieuwe ondergrondse parking (het Jumbo-project) en de plannen tot afbraak van de jongensschool naast het gemeentehuis, speelden een rol bij deze meerderheidswissel. In december 2023 kondigden twee van de zes gemeenteraadsleden van Open VLD aan dat ze voortaan als onafhankelijke leden gingen zetelen. Een discussie over het lijsttrekkerschap bij de gemeenteraadsverkiezingen van 2024 lag mee aan de basis van hun vertrek.
Na de gemeenteraadsverkiezingen van 2024 kon zittende burgemeester Laeremans van Vernieuwing dezelfde coalitie (met cd&amp;v MAX en N-VA) op de been brengen als op het einde van de vorige bestuursperiode, zij het met een aanpassing van de krachtsverhoudingen op basis van de verkiezingsuitslag. Gezien de zeer lage opkomst bij de verkiezingen in zijn gemeente (57,5 %) gaf de burgemeester aan dat het bestuur wou inzetten op meer burgerbetrokkenheid.
Gemeenteraad.
De gemeenteraad bestaat uit 33 leden:
Resultaten gemeenteraadsverkiezingen sinds 1976.
Zowel bij de gemeenteraadsverkiezingen van 2006 als 2012 behaalde Bart Laeremans het grootste aantal voorkeurstemmen, ver boven de tweede scores van de uittredende burgemeesters (respectievelijk Eddy Willems en Marleen Mertens).
Ten opzichte van de gemeenteraadsverkiezingen van 2000 leed de CD&amp;V in 2012 een groot verlies aan stemmen (−36%). De partij blijft wel nog de grootste partij in Grimbergen. In 2018 verloor ze die plaats en werd de derde grootste partij na Vernieuwing en Open VLD.
Bij de gemeenteraadsverkiezingen van 2018 waren maar liefst 4 lijsttrekkers kandidaat burgemeester: Bart Laeremans (Vernieuwing), Chris Selleslagh (Open Vld), Patrick Vertongen (CD&amp;V) en Philip Roosen (N-VA). Zij kregen respectievelijk 3498, 1208, 1147 en 1023 voorkeurstemmen. Vernieuwing werd de grootste partij (+29% ten opzichte van 2012). Ook Groen boekte fors winst (+52% ten opzichte van 2012). CD&amp;V verloor stemmen (−18% ten opzichte van 2012) en leed daarmee haar vijfde verkiezingsnederlaag op rij sinds 1988.
Bij de gemeenteraadsverkiezingen van 2024 dienden 8 partijen kandidatenlijsten in voor de gemeenteraad: Vernieuwing, N-VA, Groen+Vooruit, cd&amp;v MAX, Open VLD, Samen Groot Grimbergen, UF Renouveau en KDS. Vernieuwing en N-VA werden net zoals in 2018 getrokken door respectievelijk Bart Laeremans en Philip Roosen. Zowel cd&amp;v MAX als Open VLD schoven dochters van voormalige burgemeesters naar voor: respectievelijk Trui Olbrechts en Ann Selleslagh. Groen+ en Vooruit vormden een kartel met de socialist Gerlant Van Berlaer als kandidaat burgemeester. Samen Groot-Grimbergen ontstond als afsplitsing van de Open VLD rond voormalig schepen van sport Tom Gaudaen. Jean Dewit kwam opnieuw op met zijn eenmanslijst UF Renouveau en Jan Van Campenhout stelde zich kandidaat met een gloednieuwe lijst met 3 kandidaten voor Kritisch Denken &amp; Streven (KDS). Burgemeester Laeremans bevestigde zijn populariteit met 2458 voorkeurstemmen, stak daarmee ver uit boven de voorkeurstemmen voor alle andere kandidaten en kreeg het initiatiefrecht. De opkomst was in Grimbergen bij de laagste van Vlaanderen: 57,5 %. De burgemeester gaf aan dat in deelgemeente Strombeek-Bever in sommige stembureau's maar één derde van de kiezers zijn stem uitbracht.
Onderwijs.
Grimbergen telt vier katholieke basisscholen:
en vijf overheidsscholen:
Nabijgelegen kernen.
Meise, Beigem, Borgt, Strombeek-Bever

</doc>
<doc id="32824" url="https://nl.wikipedia.org/wiki?curid=32824" title="Haacht">
Haacht

Haacht is een plaats en gemeente in de Belgische provincie Vlaams-Brabant. De gemeente telt ruim 15.000 inwoners. Sinds de fusie van 1977 bestaat de gemeente Haacht uit de deelgemeenten Haacht, Wespelaar, Tildonk en verder de gehuchten Wakkerzeel en Kelfs die respectievelijk van Werchter en van Herent werden afgescheiden en bij Haacht gevoegd. Haacht is al sinds de Franse Revolutie de hoofdplaats van het gelijknamige gerechtelijke kanton en kieskanton, behorende tot het arrondissement Leuven. De gemeente ligt in de landstreek Dijleland en in de Brabantse Kempen. 
Toponymie.
De naam "Hacht" werd voor het eerst gebruikt in een document uit de eerste helft van de 12e eeuw. Hach, wat haag betekent, wordt gecombineerd met het verzamelende -t. Hacht zou dus een plaats geweest zijn waar hagen groeiden. Een ander argument voor deze naamverklaring is dat als Haacht in het dialect van de wijde regio wordt uitgesproken, namelijk "Hoght", krijgt men het dialectwoord voor haag.
Geschiedenis.
De vondst van twee weefgewichten getuigt van bewoning in Haacht nog voor het begin van de jaartelling, terwijl uit pollenonderzoek blijkt dat er in het oosten van de gemeente al 1500 jaar daarvoor graan werd geteeld. Potscherven wijzen dan weer op bewoning tijdens de Gallo-Romeinse periode.
Kerkelijk behoorde de gemeente eeuwenlang tot het bisdom Luik, meer bepaald tot het aartsdiakonaat Brabant. Zo zorgde de vroegere bedding van de Dijle, die zuidelijker liep, voor een kerkelijke scheiding van de gemeente. De rivier vormde de grens tussen het bisdom Luik (Haacht) en het bisdom Kamerijk (Wespelaar en Tildonk) en zelfs een grens tussen de 2 kerkprovincies, respectievelijk het aartsbisdom Keulen en het aartsbisdom Reims. Na de hervorming van 1559 behoort de gemeente Haacht kerkelijk tot het aartsbisdom Mechelen.
Het bestuur van de gemeente werd uitgeoefend door de ridders van Rotselaar, die tussen de 14e en de 16e eeuw ook een kasteel te Haacht verkregen, het Kasteel Van Roost, dat sinds de 19e eeuw verdwenen is. Rotselaar en Haacht vormden dus één heerlijkheid, die in de 16e eeuw in de handen van de hertogen van Croÿ kwam. In de 17e à 18e eeuw verhuisde de macht naar de hertogen van Arenberg.
Geografie.
Kernen.
Naast de dorpskern van Haacht telt de gemeente nog volgende woonkernen: Kelfs, Tildonk, Wakkerzeel, Wespelaar en Sint-Adriaan. De bebouwing van die laatste sluit aan op die van Haacht-centrum. Dan is er nog Haacht-Station dat vastgebouwd is aan Wespelaar.
Tabel.
De verdeling van het aantal inwoners over andere kernen was per 31 december 2019 als volgt: 
Gemeentegrens.
Een gemeentegrenswijziging tussen Haacht en buurgemeente Rotselaar werd door beide gemeenteraden van september 2023 goedgekeurd en op 30 april 2024 goedgekeurd door het Vlaams Parlement. De ruil houdt in dat een oppervlakte van 3 ha 46 a 58 ca van grondgebied Haacht naar grondgebied Rotselaar gaat en vice versa een oppervlakte van 3 ha 30 a 4 ca. Rotselaar werd dus 16 are groter, Haacht 16 are kleiner. Alle percelen hebben hetzelfde statuut, agrarisch gebied, zonder woningen. De wijziging werd uitgevoerd opdat het voetbalterrein van VK Wakkerzeel op het grondgebied van de gemeente Haacht komt te liggen en zo de te vernieuwen infrastructuur geregulariseerd kan worden via de opmaak van een (louter Haachts) gemeentelijk ruimtelijk uitvoeringsplan dat de bestemming als agrarisch gebied wijzigt in recreatiezone en dit elders compenseert.
Natuur en landschap.
Haacht ligt in de Zuiderkempen op een hoogte van 7-12 meter. De bodem is zandig. Ten noorden van Haacht stroomt de Dijle.
Demografische ontwikkeling.
Demografische evolutie van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Bestuur en politiek.
Burgemeesters.
De burgemeesters sinds de gemeentefusie van 1977 zijn als volgt:
2024-2030.
In aanloop naar de verkiezingen van oktober 2024 herdoopte de lokale Open Vld zich tot 'Team 3150' en vormen meerderheidspartij CD&amp;V en oppositiepartij Groen een gemeenschappelijke lijst.
Team 3150 vormt een coalitie met N-VA en Vooruit. Steven Swiggers blijft burgemeester met schepenen Tom Van der Auwera en Annelotte Van Meldert (tot mei 2025) en Tim Timmermans (vanaf mei 2025). Schepenen voor N-VA zijn Kristel Godyns en Frank Vannetelbosch. Karin Jiroflée blijft schepen voor Vooruit.
2019-2024.
In de legislatuurperiode 2019-2024 wordt Haacht bestuurd door een coalitie van Open Vld, CD&amp;V en sp.a. Samen vormen ze de meerderheid met 14 op 23 zetels. Steven Swiggers blijft burgemeester. Jos Verdeyen is de enige CD&amp;V-schepen en Karin Jiroflée de enige sp.a-schepen. Tom Van der Auwera, Nico Bogaerts en Ilse Fillet zijn schepenen voor Open Vld. In najaar 2021 volgde Annelotte Van Meldert Nico Bogaerts op als schepen. Tim Timmermans nam de fakkel over van Ilse Fillet als schepen en voorzitter van de Raad voor Maatschappelijk Welzijn in het voorjaar van 2022.
2013-2018.
In de legislatuurperiode 2013-2018 werd Haacht bestuurd door een coalitie van Open Vld, Groen en sp.a. Samen vormden ze de meerderheid met 13 op 23 zetels. Van 2013 tot 2015 was Edmond Fillet (Open Vld) burgemeester. Halverwege de legislatuur werd hij opgevolgd door zijn partijgenoot Steven Swiggers.
Gemeentebedrijf.
De gemeente heeft in 2003 het Autonoom Gemeentebedrijf Haacht (AGB Haacht) opgericht, dat instaat voor het beheer en de exploitatie van de gebouwen van het dienstencentrum Den Breughel, het vrijetijdscomplex Den Dijk en het cultuurprogramma in GC Den Breughel.
Mobiliteit.
Doorheen de gemeente loopt de gewestweg N21 (Provinciesteenweg-Stationsstraat-Werchtersesteenweg). Deze weg loopt door de dorpskern van Haacht. De straten Zoellaan-Lombaardenlaan-Kloosterstraat-Wespelaarsesteenweg-Jennekensstraat worden beschouwd als ringweg om het doorgaande verkeer uit de dorpskern te houden.
Aan de zuidkant van het kanaal Leuven-Dijle loopt de fietssnelweg F8.
Openbaar vervoer.
Station Haacht ligt ten zuiden van het centrum en is een belangrijk lokaal vervoersknooppunt met verbindingen tussen Leuven en Mechelen, Sint-Niklaas en Gent. De halte aan spoorlijn 53 had tot juli 2015 loketten maar is sindsdien een stopplaats.
Verderop lijn 53 liggen ook station Wespelaar-Tildonk en station Hambos. Deze laatste wordt echter minder frequent bediend.
Vroeger liep er een tramlijn vanuit Brussel (buurtspoorwegen van de provincie Brabant) over het traject van de N21 tot in Haacht-centrum. In de hedendaagse tijd was er sprake van het (her)aanleggen van een tramlijn tussen Brussel en Haacht/Heist-op-den-Berg in het kader van Brabantnet maar anno 2013 is dat idee afgevoerd wegens niet rendabel.
Economie.
De gemeente kent twee KMO-zones, Kruineike en Hambos. Ook de industriezone aan Kampenhout-Sas ligt tegen de gemeentegrens aan.
In de dorpskern van Haacht bevindt zich een ruim aantal handelszaken, met een wekelijkse markt op woensdagnamiddag en jaarmarkten in juni en oktober.
Onderwijs.
Ondanks het landelijk karakter van de gemeente, zijn er op veel niveaus onderwijsvoorzieningen aanwezig. Op het niveau van kleuteronderwijs en lager onderwijs zijn er gemeentescholen in Haacht en Wespelaar. De katholieke vrije basisscholen bevinden zich in Haacht, Haacht-Station, Wakkerzeel en Tildonk. Bovendien is er ook een Freinetschool in Haacht.
Op het middelbare onderwijsniveau bestaat er zowel a.s.o.-, t.s.o.- als b.s.o.-onderwijs in Don Bosco Haacht (DBH) en Sint-Angela Tildonk (SATI).
Sport.
Volleybal (indoor en beach).
De volleybalclub Feniks Haacht, een fusieclub van De Mitters en Olympia in 2017, is bij de 15 grootste clubs van Vlaanderen. De eerste heren-ploeg speelt momenteel in 1e nationale. De thuiswedstrijden worden gespeeld in sportcomplex Den Dijk, voor gemiddeld 200 supporters. De eerste dames-ploeg speelt in 1e provinciale.
Feniks heeft elk seizoen een 18-tal teams, jeugd en senioren, in competitie. Feniks stimuleert de ouders van de jeugdspelers om ook te volleyballen in haar 3 recrea teams.
Beach Haacht, deel van Feniks Haacht, is opgestart in 2020. Het Beachvolley kent de voorbije jaren een enorme groei, zo ook in Haacht. Elk jaar in mei organiseert de club een beach-event van 9 dagen. Er worden tal van tornooien georganiseerd voor jeugd, senioren en bedrijven, waaronder ook het Belgian Beach Tournement waar de beste teams van België strijden voor het Belgisch kampioenschap.
Feniks Haacht heeft ook een G-ploeg.
Handbal.
In Haacht speelt handbalclub HC AtomiX. De herenploeg speelde jaren in de Belgische Eerste Klasse en speelt zijn thuismatchen in het sportcomplex Den Dijk. Anno 2020 spelen de heren in de BeNeliga en de dames in 2de Nationale. AtomiX heeft een sterke jeugdwerking die behoort tot de top in Vlaanderen.
Voetbal.
Haacht kent ook twee voetbalploegen: KVC Haacht en Sparta Haacht-Statie.
In de deelgemeenten voetballen FC Tildonk en VK Wakkerzeel.
Basketbal.
Basketbalclub BBC Haacht.
Trivia.
Anno 2005 verkozen de lezers van de krant Het Nieuwsblad de antitankgracht tot mooiste plekje van Vlaanderen in de categorie 'Rivieren en beken'.
Nabijgelegen kernen.
Wespelaar, Haacht-Station, Rijmenam, Keerbergen, Werchter, Wakkerzeel

</doc>
<doc id="32826" url="https://nl.wikipedia.org/wiki?curid=32826" title="Halle (Vlaams-Brabant)">
Halle (Vlaams-Brabant)

Halle (Frans: "Hal") is een plaats en stad in de Belgische provincie Vlaams-Brabant. Zij is de hoofdplaats van zowel het gerechtelijke als het administratieve kanton Halle, alsook zetel van een politierechtbank. De stad telt ruim 42.000 inwoners. De Zenne stroomt door Halle waardoor de stad ook deel uitmaakt van de regio Zennevallei, aan de rand van het Pajottenland.
Toponymie.
Het toponiem Halle is afkomstig van het Germaanse woord "halha" met de betekenis "bocht in het hoogland". De oudst geschreven bron over het dorp dateert uit 1152 en vermeldt de naam "Hallensis".
In het Frans heet het stadje "Hal", in vroegere tijden waren de toponiemen "Halen", "Hau" en "Hault" (op het retabel van Jehan Mone in de Sint-Martinusbasiliek) in gebruik. In het boek van de Spaanse schrijver Alonso Vásquez "Los sucesos de Flandes y Francia, del tiempo de Alejandro Farnese" uit 1614 werd de stad "Halla" en "Hao" genoemd. In het Italiaans ten slotte heette Halle "Hala".
Geschiedenis.
Grenzen speelden in de geschiedenis van Halle een bepalende rol. Tot aan de Franse Revolutie hing dit gebied in mindere of meerdere mate van het graafschap Henegouwen af.
IJzertijd.
Dat er in Halle reeds in de IJzertijd een nederzetting was, is verre van denkbeeldig. Op de plaats van de post, waar vroeger het middeleeuwse Sint-Elooishospitaal stond, werden potscherven uit de Prehistorie (de late La Tène-periode of 5e tot 4e eeuw voor onze tijdrekening) gevonden.
Gallo-Romeinse tijd.
Toen de Romeinen deze gewesten veroverden, leefde er de stam van de Nerviërs. Tot op heden weet men niet met zekerheid of de Nerviërs gegermaniseerde Kelten of "gekeltiseerde" Germanen waren.
Middeleeuwen.
De heilige Waltrudis (ook "Waldetrudis", Duits "Waltraud", Frans "Waudru"), een belangrijk lid van de Frankische dynastie der Merovingers, bezat een eigengoed in Halle. Zij schonk dit landgoed in 686 aan het kapittel van de abdij van Bergen dat zij in 661 had gesticht. Waltrudis werd na haar dood (688?) heilig verklaard en begraven in de abdij van Bergen. Door erfenissen kregen later achtereenvolgens de graven van Henegouwen, de hertogen van Bourgondië en de Habsburgse vorsten voogdijschap over Halle en omgeving.
Tot het landgoed van Halle behoorde ook een uitgestrekt bos op de heuvels ten oosten van de stad, het Hallerbos. Omdat het zo afgelegen was, lieten de Henegouwse landheren het beheer over aan het kapittel van Brussel dat daarvoor een derde van de opbrengst kreeg. Samen met het Zoniënwoud, het Meerdaalwoud en Buggenhoutbos vormt het Hallerbos de laatste resten van het oorspronkelijke Kolenwoud, een oerbos dat zich vóór de komst van de Romeinen uitstrekte van de Zenne tot de Maas-vallei.
Een andere bron vermeldt dat de heilige Hubertus (bisschop van Tongeren en Luik, de patroonheilige van de jagers), die omstreeks 705 zijn bekeringswerk in Brabant begonnen was, in 727 een eerste bescheiden kerkje te Halle heeft ingewijd, enkele weken vóór hij in Tervuren zou overlijden. Mogelijk was dit kerkje reeds een cultusplaats voor Onze-Lieve-Vrouw. Dat zou kunnen blijken uit het feit dat de bouwmeesters van de crypte in de 14e eeuw een eeuwenoude boomstronk met respect behandelden, misschien omdat op deze boom ooit het allereerste Mariabeeld prijkte? Of is deze boom een getuigenis van een vóórchristelijke, Keltische vruchtbaarheidscultus?
Geleidelijk moet uit het oorspronkelijke landgoed een belangrijke leefgemeenschap zijn gegroeid, want in een keure uit 1225 verleent Johanna van Constantinopel, gravin van Vlaanderen én Henegouwen, stedelijke vrijheden aan Halle.
Het "wonderbeeld" van Onze-Lieve-Vrouw werd in 1267 aan de stad geschonken door Aleidis, weduwe van Jan van Avesnes van Henegouwen. In hun machtsstrijd tegen de hertogen van Brabant kwam het voor de graven van Henegouwen goed uit dat het grensstadje Halle aan belang won. Reeds in 1286 bestond er een rijkelijk begiftigde Mariakapel te Halle. Pausen en bisschoppen verleenden aflaten aan ieder die de bedevaartplaats bezocht. Vorsten als Eduard I van Engeland en keizer Lodewijk de Beier vereerden Halle met een bezoek (beiden waren zwagers van graaf Willem II van Henegouwen).
Ancien régime.
Reeds in de eerste helft van de 14e eeuw waren de oude parochiekerk en de Mariakapel te klein geworden om de stroom bezoekers te verwerken en besloot men om een nieuwe, grote kerk te bouwen. In 1341 begonnen de werkzaamheden. In 1410 was de nieuwe kerk nagenoeg voltooid; op 25 februari werd ze ingewijd door Peter van Ailly, bisschop van Kamerijk, waaronder Henegouwen toen ressorteerde. Toch zouden de bouwwerkzaamheden aanhouden tot 1470.
Dat Filips de Stoute, hertog van Bourgondië, in 1404 te Halle overleed, was in feite een meevaller voor de reeds bloeiende bedevaartplaats. Sindsdien bezochten alle Bourgondische hertogen, hun familieleden, raadsheren, opvolgers en andere regerende vorsten Halle en lieten er rijkelijk giften achter. De latere koning Lodewijk XI van Frankrijk liet in 1460 zijn vroeg gestorven zoontje Joachim begraven in de Onze-Lieve-Vrouwkapel.
De strategische ligging van Halle in het grensgebied tussen Henegouwen, Brabant en Vlaanderen zou echter ook geregeld voor problemen zorgen. Toen Maria van Bourgondië in 1482 overleed, keerden de grote Vlaamse en Brabantse steden zich tegen haar autoritaire echtgenoot Maximiliaan van Habsburg, die het moeilijk had met de stedelijke privileges. Zo ook het nabije Brussel. Als Henegouwse stad behoorde Halle echter tot het kamp van Maximiliaan. In 1489 belegerde een Brussels leger onder de leiding van Filips van Kleef tweemaal Halle, maar slaagde er niet in om de stad te veroveren.
Toen Karel V op weg was van het Iberische schiereiland naar het Heilig Roomse Rijk om zich tot keizer te laten kronen, heeft hij een omweg over Halle gemaakt om de zwarte madonna te danken voor zijn verkiezing.
In de 16e eeuw bleef Halle relatief gespaard van de ergste godsdienstige troebelen en van de Beeldenstorm, maar in 1580 werd het nogmaals bedreigd door het nabije Brussel, waar Olivier van den Tympel door Willem de Zwijger aangesteld was tot militair gouverneur, met de bedoeling om de Spanjaarden te bestrijden in het Brabantse. In 1579, bij de ondertekening van de Unie van Atrecht, verkoos Henegouwen echter in het katholieke kamp te blijven, tot ergernis van het calvinistische Brussel. In 1580 probeerde van den Tympel Halle tevergeefs met verrassingsaanvallen in te nemen, verzekerd van de rijke buit die daar in het bedevaartsoord op hem te wachten lag. Mislukte belegeringen en aanvallen in minder dan een eeuw tijd deden de legende ontstaan dat het miraculeuze Mariabeeld persoonlijk haar stad had beschermd. Ondanks de onrust in het land bleven de bedevaarders in Halle toestromen.
Vóór zijn huwelijk met zijn achternicht Isabella van Spanje kwam aartshertog Albrecht van Oostenrijk op 13 juli 1598 eerst naar Halle, waar hij zijn kardinaalspurper aflegde op het hoofdaltaar van de kerk. Na hun machtsovername verbleven Albrecht en Isabella nog vaak in de stad. Met de steun van de aartshertogen kwamen ook de jezuïeten in 1621 naar Halle; zij startten er met hun onderwijssysteem en hadden grote invloed op het religieuze leven.
In 1648 verpandde koning Filips IV van Spanje Halle en het Hallerbos aan de hertog van Arenberg, als onderpand voor een lening. Toen de koning zijn schuld niet kon aflossen werd de hertog in 1655 heer van Halle en eigenaar van twee derde van het bos. Het kapittel van Sint-Waltrudis bleef eigenaar van een derde. Om een einde te maken aan eindeloze burenruzies lieten de eigenaars het bos in 1779 opmeten. Ze plaatsten 24 piramidevormige grenspalen met aan de ene kant het opschrift SW (""van Sint Waltrudis") en aan de andere kant AR (voor "Arenberg""). Daarvan staan er nog altijd negentien in het bos.
De oorlogen van Lodewijk XIV van Frankrijk brachten de stad zware schade toe; de wallen werden gesloopt. Het economische leven kwijnde weg terwijl tijdens het Oostenrijkse bewind in de 18e eeuw de bedevaart levendig als voordien bleef.
De Franse overheersing was een moeilijke periode; het gedachtegoed van de Franse Revolutie was niet bepaald heilzaam voor het religieuze leven in het algemeen en werd door de Hallenaren niet geapprecieerd. Het wonderbeeld en de kerkschatten ontsnapten ternauwernood aan de confiscatie, dankzij het initiatief en de inzet van enkele burgers. De Franse overheid ontbond het kapittel van Bergen; zo werden de hertogen van Arenberg de enige eigenaar van het Hallerbos. Het was toen nog maar 644 ha groot, de rest was gerooid om er landbouwgrond van te maken.
Toen de eredienst onder Napoleon Bonaparte weer werd hersteld (zie: Concordaat van 15 juli 1801), kon het beeld zijn vroegere plaats innemen. De bedevaarders vonden de weg naar Halle terug. Bij de pinksterfeesten van 1805 zouden er 150.000 geteld zijn.
Tijdens de Franse overheersing maakte het deel uit van het Dijledepartement.
Moderne Tijd.
De traditie van vorstelijke bezoeken werd ook door het Belgisch koningshuis in ere gehouden; de koningsparen Boudewijn I en Fabiola en Albert II en Paola bezochten de stad. Na het huwelijk van kroonprins Filip en prinses Mathilde schonk het prinsenpaar het bruidsboeket van de prinses aan de kerk van Halle.
Als laatste blijk van hoge waardering van de Mariaverering in Halle verleende paus Pius XII in 1946 de Martinuskerk de eretitel "Onze-Lieve-Vrouwebasiliek".
Het huidige Halle ontstond bij de bestuurlijke hervorming van 1977 door samenvoeging van de opgeheven gelijknamige gemeente met Buizingen en Lembeek.
Op maandag 15 februari 2010 vond het treinongeval bij Buizingen, een deelgemeente van Halle, plaats. Tijdens deze dramatische gebeurtenis kwamen 18 mensen om het leven nadat 's ochtends twee passagierstreinen frontaal op elkaar botsten.
Koloniale sporen in Halle.
Ook in Halle zijn er naast monumenten en straatnamen, gebouwen, plekken, gedenktekens, voorwerpen en figuren terug te vinden met een link naar het koloniale verleden van België. Meest in het oog springend zijn de twee koloniale monumenten in het Albertpark. Er zijn daarbij wel geen koloniale verwijzingen die herinneren aan de slachtoffers van het Belgisch kolonialisme.
In Halle ontstond er in 2022 een stadswandeling 'Langs koloniale sporen in Halle' en een fietstocht 'Fietsen naar Congo' die het publiek laten kennismaken met zichtbare en minder zichtbare lokale sporen van de koloniale geschiedenis. Deze routes nodigen uit diverse lokale materiële sporen van nabij te bekijken en stil te staan bij de historische achtergronden. De verschillende stops werpen een blik op het koloniale verleden en vormen een aanzet tot een systematisch onderzoek van lokale koloniale sporen. Meest in het oog springend zijn de twee koloniale monumenten in het stadspark.
Dekoloniseren in Halle.
In 2020 begon Stad Halle met de opstart van een dekoloniseringstraject. In een eerste fase werden verschillende betrokkenen bevraagd om hun input te geven rond de toekomst van de koloniale standbeelden in het Albertpark. Vervolgens werd een webinar georganiseerd met informatie over het koloniale verleden van België en Congo, en de koloniale sporen in Halle. Ten slotte organiseerde de stad een bevraging bij de inwoners van de stad. Aan de hand van de resultaten van de interviews en de bevraging, werd in 2021 beslist om het standbeeld van Leopold II naast zijn sokkel te plaatsen en het standbeeld van de koloniale pioniers in te groenen. Naast deze standbeelden zullen infoborden worden geplaatst, alsook een digitale zuil met informatie over het koloniale verleden van België en Congo, de koloniale sporen in Halle, en de acties die Halle onderneemt rond racisme en discriminatie.
Geografie.
Halle is de meest zuidelijk gelegen stad van het Nederlandse taalgebied (Suriname en de Caraïbisch-Nederlandse eilanden buiten beschouwing gelaten), op de taalgrens tussen de Germaanse en de Romaanse talen, dicht bij het Brusselse en grenzend aan het Waalse Gewest.
Geologie.
Geografisch ligt Halle op het grensgebied tussen de Vlaamse Laagvlakte (met dikke leemlaag) en het Brabantse Massief (dunne leemlaag, heuvelachtig).
Kernen.
De bebouwing van Halle en Buizingen is aaneengegroeid en omvat ook Eizingen, Sint-Rochus, Rodenem en Essenbeek; die van Lembeek is nauwelijks gescheiden van Halle en aaneengegroeid met Hondzocht. Daarbuiten bevinden zich nog het gehucht Breedhout en de nog kleinere huizenconcentraties van Alsput, Berendries, Maasdal en Mussenberg.
Natuur en landschap.
Halle ligt aan de Zenne en aan het Kanaal Brussel-Charleroi. De hoogte bedraagt 39 meter bij de basiliek. De hoogte bedraagt in de omgeving 33-72 meter. In de stad vindt men het Albertpark en het Elisabethpark die deel uitmaken van een groene gordel langs de Zenne. Ook loopt langs de Zenne een wandelpad: het Zennepad.
Vooral ten zuiden van Halle liggen een aantal belangrijke bossen, zoals het Hallerbos, het Lembeekbos en het Maasdalbos.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
2013-2018.
Burgemeester is Dirk Pieters (CD&amp;V) die een coalitie leidt van CD&amp;V, sp.a en Open Vld. Samen vormen ze een meerderheid met 18 op 33 zetels.
2019-2024.
Burgemeester is Marc Snoeck (Vooruit). Hij leidt een coalitie bestaande uit CD&amp;V, Vooruit en Groen. Samen vormen ze de meerderheid met 18 op 33 zetels.
Aangrenzende gemeenten.
De gemeente grenst aan de volgende gemeenten:
Cultuur.
Bijnaam.
De inwoners van het Halle van vóór de fusie worden "Vaantjesboeren" genoemd:
Vermelde bijnaam is niet van toepassing op de inwoners van het Halse gehucht Essenbeek die "Zavelkoppen" genoemd worden.
Sport.
Atletiek.
Koninklijke Olympic Essenbeek Halle (OEH) is aangesloten bij de VAL. In 2012 vierde de club haar 75-jarig bestaan.
Badminton.
Badmintonteam Halle '86 werd in Halle opgericht in 1986 en speelt zijn thuiswedstrijden in Sportcomplex De Bres. De club is ook de organisator van de Crystalstick International, een internationaal badmintontoernooi dat sinds 2019 in Halle wordt georganiseerd.
Voetbal.
De stad telt twee voetbalclubs:
Wielrennen.
In oktober 2024 was Halle de startplaats van de UCI Wereldkampioenschappen gravel 2024.
Religie en levensbeschouwing.
Rooms-Katholieke Kerk.
Halle is ook een drukbezochte Mariabedevaartplaats; de Mariadevotie is in de huidige vorm minstens zeven eeuwen oud. Dit uit zich in de Sint-Martinusbasiliek, langs de weg-om en in de kapel ter ere van Onze-Lieve-Vrouw Koningin.
Mobiliteit.
Openbaar vervoer.
De stad Halle geniet van een vrij uitgebreid bus- en treinaanbod.
Wegennet.
Ten oosten van Halle loopt het zuidwestelijk gedeelte van de R0 (grote ring rond Brussel). Ten zuiden van de stad loopt de A8/E429, die via de N203a aansluiting vindt met de R0.
Verschillende gewestwegen doen de gemeente aan. Dit zijn:
Een belangrijk kruispunt van Halle ligt aan de zuidwestzijde van de plaats op het Bevrijdingsplein.
Economie.
Halle is een regionaal diensten- en verzorgingscentrum: handel, verschillende onderwijsinstellingen, algemeen ziekenhuis, openbare diensten (61% van de actieve bevolking is werkzaam in de dienstensector). Halle biedt plaats aan enkele grote ondernemingen, het herbergt onder meer de hoofdzetel van de groep Colruyt.
Bekende Hallenaars.
Bekende personen die geboren of woonachtig zijn of waren in Halle of een andere significante band met de gemeente hebben:
Nabijgelegen kernen.
Essenbeek, Lembeek, Beert, Breedhout, Sint-Pieters-Leeuw, Buizingen

</doc>
<doc id="32827" url="https://nl.wikipedia.org/wiki?curid=32827" title="Herent (Vlaams-Brabant)">
Herent (Vlaams-Brabant)

Herent is een plaats en gemeente in de Belgische provincie Vlaams-Brabant. De gemeente telt ruim 23.000 inwoners en ligt in de landstreek Dijleland.
Geschiedenis.
Herent is zeker vóór de 9de eeuw ontstaan, toen de parochies ingedeeld waren. Herent had in de 13de eeuw reeds eigen schepenen en een eigen zegel.
De meier van Herent oefende rechtspraak en politietoezicht uit. Hij was ook verantwoordelijk voor de dorpen Veltem, Winksele, Tildonk, Korbeek-Dijle en Neerijse. De bestuursvergaderingen vonden plaats in een herberg en de archieven werden bewaard in twee koffers in de toren van de dorpskern.
Administratief hing Herent af van het hertogdom Brabant. De herenfamilies die er door aankoop of erfenis de macht verwierven, heersten er nooit lang.
In 1658 schonk de Spaanse koning Filips IV Herent als baronie aan René van Mol. Op hun beurt erfden de baronnen van Spangen Herent. In 1687 verleende koning Karel II van Spanje hen het recht de naam "van Spangen" aan de naam van de plaats te verbinden. Dit bleef zo tot aan het begin van de Franse Tijd in 1795.
De inwoners leden dikwijls onder de baldadigheden van de krijgsbenden. Als de stad Leuven werd belegerd, gebeurden de aanvallen meestal vanuit Herent. De militaire operaties werden vergemakkelijkt door het geschikte terrein.
Het klooster van Betlehem bood met zijn ruime zalen een uitstekende verblijfplaats voor de militaire staf van de belegeraars. De troepen verbleven tussen de Roeselberg en het dorp. Dit gebeurde voor de veldtochten van Maarten van Rossum in 1543, van Willem de Zwijger in 1572, van de Hertog van Alençon in 1582, van Richelieu en de Prins van Oranje in 1635 en van de Franse troepen in 1694.
Slechts vanaf 1713 kende de omgeving door de Vrede van Utrecht een betrekkelijke rust. Tijdens de opstand van 1830-1831 was er een kleine schermutseling op de Roeselberg. Tijdens de Tiendaagse Veldtocht bezette de Nederlandse tweede divisie onder leiding van Karel Bernhard van Saxen-Weimar de IJzerenberg en de Brusselsesteenweg om zo de ring om Leuven te sluiten in de richting van Brussel. Zie ook Slag bij Leuven (1831).
Tot in 1860 bestond de bevolking van Herent bijna uitsluitend uit landbouwers. In de tweede helft van de 19de eeuw werd de gemeente meer geïndustrialiseerd. Ook gingen mensen buiten de gemeente werken en pendelen naar Brussel, Leuven en Zaventem.
Op 1 januari 1977 werden de deelgemeenten Veltem-Beisem, Winksele en Herent samen de fusiegemeente Herent. Wijgmaal, tot dan een deel van Herent, werd bij Leuven gevoegd. Kelfs (tussen Wijgmaal en Haacht) ging naar Haacht. In een eerder plan met betrekking tot deze fusie zou de gemeente Herent ook bij de stad Leuven gevoegd worden. Hiervan werd uiteindelijk afgezien.
Geografie.
Kernen.
Ruim de helft van de inwoners woont in de hoofdgemeente Herent. De deelgemeenten Winksele en Veltem-Beisem zijn elk goed voor een klein kwart van het aantal inwoners.
Natuur en landschap.
Ten oosten van Herent loopt de Dijle en het Kanaal Leuven-Dijle. Herent ligt nabij de bebouwing van Leuven en kent, met een autosnelweg en een spoorlijn, ook een aanzienlijke infrastructuur en verstedelijking. De hoogte bedraagt 14-82 meter met het hoogste punt ten zuidwesten van de kom.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Mobiliteit.
Herent heeft twee spoorwegstations aan de lijn Brussel-Luik (lijn 36), namelijk het station Herent en het station Veltem. Het station Beisem is sinds 1984 opgeheven.
Politiek.
2013-2018.
Burgemeester was Marleen Schouteden (N-VA) tot ze de functie overdroeg aan partijgenote Astrid Pollers in februari 2018. Zij leidt een coalitie bestaande uit N-VA, sp.a en CD&amp;V. Samen vormen ze de meerderheid met 17 op 27 zetels.
Op 19 juli 2017 maakte gemeenteraadslid en OCMW-raadslid bij Groen Michel Claeys zijn overstap naar CD&amp;V bekend. Daardoor verruimde de meerderheid naar 18 zetels. CD&amp;V heeft er zes, Groen houdt er nog maar vier over.
2019-2024.
Burgemeester Astrid Pollers leidt een coalitie bestaande uit N-VA, CD&amp;V en Open VLD. Realisaties tijdens deze legislatuur waren de nieuwe inbreidingswijk Molenveld (gelegen ten zuiden van de spoorlijn en achter het 'Huis van de Gemeente' De Kouter) en het Sportcentrum Bart Swings, vernoemd naar inline-skater, langebaanschaatser en winnaar van Olympisch goud Bart Swings.
Nabijgelegen kernen.
Leuven, Bertem, Meerbeek (Kortenberg), Erps-Kwerps (Kortenberg), Nederokkerzeel (Kampenhout), Buken (Kampenhout), Tildonk (Haacht), Wijgmaal (Leuven) en Wilsele (Leuven)

</doc>
<doc id="32855" url="https://nl.wikipedia.org/wiki?curid=32855" title="Arabisch-Europese Liga">
Arabisch-Europese Liga

De Arabisch-Europese Liga (afgekort AEL) is een beweging in België en Nederland van Arabisch-islamitische signatuur. De vereniging is in 2000 in Antwerpen opgericht door Dyab Abou Jahjah, die van Libanese afkomst is. Hij was tot 2007 de federale voorzitter van de AEL.
Profiel.
De AEL is tegen gedwongen assimilatie, maar voor integratie op basis van de eigen identiteit. Ze benadrukt het concept 'Arabische identiteit' en kent daaraan een brede en grote betekenis toe.
Volgens het concept-programma AEL-Nederland 2003-2005 is het hoofddoel van de partij "het versterken van de maatschappelijke positie van onze gemeenschap en onze mensen en het onderhouden van positieve relaties met anderen op basis van wederzijds respect en verdraagzaamheid." Daarbij wil de AEL de belangen van de Arabische en islamitische immigrantengemeenschappen in Europa en de belangen van de Arabische en islamitische wereld (de oemma) bevorderen en verdedigen. De partij wil daartoe onder meer de Arabisch-islamitische identiteit, taal en cultuur verdedigen en bevorderen.
Belangrijkste programmapunten van de AEL:
Deelname aan Belgische verkiezingen.
De AEL deed op 18 mei 2003 samen met de Belgische PVDA mee aan de Belgische Federale parlementsverkiezingen onder de naam RESIST, die minder stemmen kreeg dan de lijsten van de PVDA op vorige Senaatsverkiezing, maar meer in de Antwerpse kieskantons, wat betekent dat de etnische, allochtone kiezers van de AEL in Antwerpen de lijst steunden, maar niet de traditionele, extreemlinkse kiezers van de PVDA.
In juni 2003 richtte de AEL de Moslim Democratische Partij (MDP) op, ten gevolge van de nederlaag van RESIST. Een jaar later stond deze MDP op de lijsten voor de gewestelijke verkiezingen in de provinciale kieskringen Antwerpen en Oost-Vlaanderen. De resultaten waren in juni 2004: 2882 stemmen (0,27%) in Antwerpen, 1305 stemmen (0,14%) in Oost-Vlaanderen.
Bij de gemeentelijke en provinciale verkiezingen van oktober 2006 kwamen ze niet op en ondersteunde de PVDA. Dyab Abou Jahjah verhuisde eerst naar Boom en dan naar Schaarbeek (de tweede grootste gemeente van het Brussels Hoofdstedelijk Gewest) in de zomer van 2004; Tijdens de invasie van Libanon door Israël in 2006 trok hij ter ondersteuning een paar weken naar het conflictgebied. Bij zijn terugkeer kondigde hij een definitieve terugkeer naar Libanon aan.
Nederlandse afdeling.
Nabil Marmouch was voorzitter. Hij bezat een ICT-bedrijf in het centrum van Utrecht. Een gerechtstolk infiltreerde de AEL voor de AIVD. Het bestuur ontdekte dit en heeft de AIVD'er de deur gewezen. In november 2005 zei de AEL geen Nederlandse moslimpartij op te willen richten en dat ze in het Nederlandse politieke debat volledig zijn genegeerd, ook deden ze bij de verkiezingen van 22 november 2006 niet mee. In 2008 en 2009 trad Abdou Bouzerda naar buiten voor de Nederlandse afdeling.
Borgerhout.
In 2002 was er in de Antwerpse deelgemeente Borgerhout een grote aanwezigheid van jonge derde generatie migranten. Deze klaagden over toenemend racisme bij overheid en vooral de politie. Het Vlaams Blok had er een grote invloed onder de bevolking. Dyab Abou Jajah bekommerde zich om deze jongeren en steunde hun verzet tegen racisme. Hij zette begin november 2002 burgerpatrouilles in om de politie te volgen wanneer die acties ondernam, om zo hun racisme te registreren. Dit resulteerde in heel wat discussie.
Op 24 november 2002 doodde een 66-jarige man zijn 27-jarige buur en leraar Mohammed Achrak te Antwerpen in de Schapenstraat te Antwerpen, vlak over de grens met Borgerhout. De vrienden, kennissen en buren die toestroomden, noemden dit een racistische moord. Hierdoor ontstond er een mars door Borgerhout welke tot een botsing leidde met de politie en enkele Vlaams Blokkers. Dyab Abou Jajah stelde zich hierbij op als woordvoerder van de groep. De toestand escaleerde tot een kleine schermutseling en een heftig woordenwisseling tussen de politieleiding en Dyab Abou Jajah.
Deze gebeurtenissen leidden tot een reeks van protesten, zowel tegen het heersende racisme als tegen de rol van Dyab Abou Jajah. Premier Verhofstadt hield op 26 november voor het parlement een geëmotioneerde toespraak waar hij tot arrestatie van Dyab Abou Jajah opriep. Dezelfde avond werd deze te Deurne aangehouden op verdenking van de vorming van een privémilitie. Op 3 december 2003 werd hij vrijgelaten onder voorwaarden. Voor de vorming van een privémilitie werden hij en 10 anderen leden van AEL op 1 juni 2006 door de raadkamer vrijgesproken. Er zou nog wel een rechtszaak volgen omtrent zijn betrokkenheid bij de rellen in 2002. Op 21 december 2007 werd hij door de rechtbank veroordeeld tot 1 jaar cel. In hoger beroep werd hij op 20 oktober 2008 vrijgesproken.
De raadkamer oordeelde op 6 mei 2003 dat de dader van de moord in Borgerhout geestelijk gestoord (paranoïde schizofrenie) en niet toerekeningsvatbaar was en beval internering. Dit gebeurde na onderzoek van gerechtspsychiaters en een reeks aan Gazet Van Antwerpen gestuurde brieven van de dader.
De AEL diende omtrent de gebeurtenissen te Borgerhout een klacht wegens racisme in tegen de politie die ongegrond werd verklaard.
Cartoons.
Op 4 februari 2006 plaatste Dyab Abou Jahjah op de website van de AEL cartoons (over o.a. de Sjoah) als reactie op het veelvuldige herdrukken van de cartoons, die in een Deense krant waren gepubliceerd en door veel moslims gezien werden als belediging van Mohammed en de Oemma, en op "de vele lesjes in de vrijheid van meningsuiting die Arabieren en Moslims geleerd werden". De AEL zei van het begin af aan dat de tekening niet was bedoeld om te kwetsen, maar om mee te doen aan het maatschappelijk debat. De organisatie wilde aantonen dat het Westen er een dubbele moraal op na houdt.
Aanklacht.
Het CIDI diende vanwege de cartoons van de AEL een aanklacht in wegens aanzetten tot haat. De AEL beroept zich, net als de Deense krant, bij de publicatie van deze cartoons op de vrijheid van meningsuiting. Op 2 september 2009 maakte het OM bekend AEL voor een bepaalde cartoon te vervolgen, omdat deze de Holocaust zou ontkennen. De cartoon toont twee mannen met keppeltje bij een bord met het woord ‘Auschwitch’ (sic). Er liggen lijken. Een van de mannen zegt: “Ik denk niet dat het Joden zijn”. De ander antwoordt: “tja, we moeten de zes miljoen op de een of andere manier toch halen!”
Vrijspraak.
Op 22 april 2010 sprak de rechtbank in Utrecht de Arabische Europese Liga vrij van belediging van Joden. De rechtbank noemde de cartoon wansmakelijk en kwetsend, maar vond dat de vrijheid van meningsuiting zwaarder moest wegen. Ook de tekenaar zelf is vrijgesproken.
In beroep veroordeeld.
Op 19 augustus 2010 veroordeelde het gerechtshof Arnhem de AEL in beroep tot 2500 euro boete waarvan 1500 voorwaardelijk. Het hof oordeelde de cartoon toch ‘onnodig grievend’. Het hof schrijft onder meer: “De holocaust is een diepzwarte bladzijde in de geschiedenis van het mensdom. De suggestie dat deze, nota bene door de slachtoffers, op slinkse wijze zou worden verzonnen of overdreven, is buitengewoon krenkend voor de slachtoffers en hun nabestaanden, in deze zaak de Joden”.

</doc>
<doc id="32856" url="https://nl.wikipedia.org/wiki?curid=32856" title="AEL">
AEL



</doc>
<doc id="32859" url="https://nl.wikipedia.org/wiki?curid=32859" title="Padanië">
Padanië

"Padanië" ( "Padania": /pə deɪniə /, Italiaans: [padaːnja] ) is een alternatieve naam en voorgestelde onafhankelijke staat omvat Noord-Italië , afgeleid van de naam van de rivier de Po ( Latijn Padus ), waarvan bekken omvat een groot deel van de regio, met als middelpunt de Po-vallei (Pianura Padana), de belangrijkste vlakte van Noord-Italië.
In de jaren zestig bedacht als een geografische term die ongeveer overeenkomt met het historische Cisalpina Gallië, werd de term gepopulariseerd vanaf het begin van de jaren negentig, toen Lega Nord, een federalistische en soms separatistische politieke partij in Italië, het voorstelde als een mogelijke naam voor een onafhankelijke staat. Sindsdien is het sterk geassocieerd met "Padaans nationalisme" en Noord-Italiaanse separatisme. Padania zoals gedefinieerd in Lega Nord's Verklaring van Onafhankelijkheid en Soevereiniteit van Padania uit 1996 gaat verder dan Noord-Italië en omvat een groot deel van Midden-Italië, voor een groter Padania dat meer dan de helft van de Republiek Italië omvat (161.000 van 301.000 km² in oppervlakte, 34 miljoen uit van 60 miljoen inwoners).
"Padanië" is momenteel geen echt land of geografische denominatie (en was dat ook nooit). Het toponiem wordt niet gebruikt op officiële kaarten, in Italië of internationaal.

</doc>
<doc id="32860" url="https://nl.wikipedia.org/wiki?curid=32860" title="Padania">
Padania



</doc>
<doc id="32861" url="https://nl.wikipedia.org/wiki?curid=32861" title="Nintendo">
Nintendo

Nintendo (Japans: 任天堂 "Nintendō") is een bedrijf dat is opgericht in Kyoto, Japan door Fusajiro Yamauchi op 23 september 1889.
Nintendo begon als fabrikant van handgemaakte hanafuda-kaarten, voor gebruik in een gelijknamig Japans kaartspel. In de tweede helft van de twintigste eeuw begon het bedrijf te experimenteren met andere producten, waaronder speelgoed. Via speelgoed belandde Nintendo bij computerspellen: in de jaren zeventig van de 20e eeuw begon het bedrijf met het ontwikkelen en produceren van coin-opmachines oftewel speelapparaten. In 1980 bracht Nintendo zijn eerste draagbare console uit: de Nintendo Game &amp; Watch.
Geschiedenis.
Speelkaarten 1889-1969.
Het verhaal van Nintendo begon bij Yamauchi, een kunstenaar uit de Meijiperiode. Hij maakte karuta, speelkaarten, en richtte zich daarbij vooral op de traditionele Japanse hanafuda-kaarten. Hanafuda-kaarten zijn kleiner en dikker dan hun Westerse tegenhangers en staan vol met kleurrijke afbeeldingen. Oorspronkelijk werden deze symbolische afbeeldingen op schelpen geschilderd. Een hanafuda-spel telt 48 kaarten. Met die kaarten konden tal van spelletjes gespeeld worden van verschillende moeilijkheidsgraden. In Meiji 22 (1889) richtte Yamauchi het bedrijf Nintendo Koppai op om zijn handgemaakte kaarten te produceren en te verkopen. De kanji-tekens die hij koos voor zijn bedrijf (任天堂) kunnen vrij vertaald worden als “laat geluk over aan de hemel”. De hanafuda-kaarten van Nintendo werden al gauw de populairste in de regio rond Kyoto. Andere regio’s hadden vaak andere symbolen op de kaarten. Echt grote winsten maakte Nintendo pas toen de kaarten meer en meer voor gokken gebruikt werden. Vooral bij de Yakuza was het spel ontzettend populair. Professionele spelers begonnen met elk nieuw spel ook met een nieuw deck en Yamauchi moest weldra assistenten in dienst nemen om de kaarten in massa te produceren. De naam van het bedrijf werd veranderd naar Marufuku Company.
Yamauchi breidde zijn bedrijf in 1907 verder uit door het eerste Japanse bedrijf te worden dat ook Westerse speelkaarten produceerde. Speelkaarten van Nintendo werden nu over heel het land verkocht. Yamauchi had geen zoon om het bedrijf in familiehanden te houden en zijn dochter moest trouwen met iemand die het bedrijf later zou overnemen. Dit werd Sekiryo Kaneda. Sekiryu nam de naam van zijn vrouw over om in 1929 het bedrijf over te nemen van Fusajiro Yamauchi en president van het bedrijf te worden.
Sekiryo Yamauchi en zijn vrouw Tei hadden ook enkele dochters. Hun oudste dochter trouwde met Shikanojo Inaba, die op zijn beurt de Yamauchi familienaam overnam. In 1927 kregen ze een zoon, Hiroshi. Tegen de verwachtingen in nam Shikanojo de familiezaak echter niet over, hij ging weg en liet zijn vrouw en kind achter. Hiroshi werd opgevoed door zijn strenge grootouders. Er waren plannen om Hiroshi naar de universiteit te sturen, maar toen de oorlog uitbrak werden die plannen opzij geschoven. In die jaren leidde zijn grootmoeder Tei Nintendo alsof er niets aan de hand was. Ze had ook altijd geweigerd om Hiroshi in het leger te sturen. Toen de oorlog uitbrak was Hiroshi nog te jong en tegen de tijd dat hij wel oud genoeg was, had het tij zich gekeerd en was het duidelijk dat Japan de oorlog niet zou winnen. Na de oorlog, in 1945, is Hiroshi alsnog rechten gaan studeren aan de Waseda Universiteit. Toen zijn grootvader stierf in 1949 moest Hiroshi zijn studies stopzetten om president te worden van het bedrijf.
De werknemers vreesden voor het gebrek aan ervaring van hun nieuwe, jonge president en Hiroshi ontsloeg ook vrijwel alle managers die zijn grootvader in dienst had. Hij wilde dat er niemand was die zijn autoriteit kon betwisten. In 1951 veranderde hij de naam van het bedrijf naar Nintendo Karuta. Twee jaar later waren ze het eerste bedrijf in Japan dat speelkaarten produceerde met een plastic beschermlaagje. In 1959 sloot Hiroshi Yamauchi, achterkleinzoon van Fusajiro en huidig voorzitter van Nintendo, een overeenkomst met Disney, om kaarten te maken met Disney-figuren erop. Nintendo verkocht miljoenen pakken van de kaarten, en de opbrengst zorgde ervoor dat Nintendo andere producten kon gaan maken.
Speelgoed en de eerste videospellen 1969-1977.
Omdat er weinig mogelijkheden waren om nog verder te groeien in de speelkaartenbranche wordt de naam veranderd van Nintendo Karuta naar Nintendo company , ltd Nintendo probeerde onder meer een soort instant rijst op de markt te brengen. Deze hadden echter weinig succes en er werd dan ook besloten om zich te beperken tot de industrie die Nintendo het beste kende: de entertainmentindustrie.
In 1969 opende Nintendo een eerste onderzoek- en ontwikkelingscentrum dat zich moest bezighouden met het ontwikkelen van spellen. Hier wordt ook Gunpei Yokoi in dienst genomen die een diploma elektronica op zak had. Hij was verantwoordelijk voor het ontwikkelen van Nintendo’s eerste speelgoed: de Ultra Hand. Een soort toestel dat weinig meer kon dan dingen grijpen. Yokoi zou nog achter vele elektronische uitvindingen van Nintendo staan en ook veel van de latere consoles. De Ultra Hand werd gevolgd door nog tal van elektronische apparaten waarvan sommige al meer succes hadden dan andere. Zo waren er bijvoorbeeld de Ultra Machine, wat een soort van baseballsimulator was, en de Love Tester die aangaf hoeveel ‘liefde’ er tussen de twee spelers zou zijn.
Een van de eerste grote successen was de Beam Gun, een soort speelgoedpistool waarmee met lichtstralen op een aantal doelwitten kon worden geschoten. Er zijn meer dan een miljoen exemplaren van verkocht. De elektronische spelletjes kwamen nu echt op gang en de productie van hanafuda-kaarten was nu nog slechts een van de kleinere afdelingen binnen Nintendo. In 1973 werd de technologie achter de Beam Gun gebruikt voor de allereerste laser-schiettent, die haar deuren opende in Kyoto. Een tijd lang waren de schiettenten een enorm succes en werden ze zelfs naar het Westen geëxporteerd.
Toen ook Japan last kreeg van de oliecrisis van 1973 had dit ook een grote impact op Nintendo. De schiettenten liepen immers leeg want de bevolking had niet voldoende middelen om hun geld aan zulke vormen van entertainment te geven. Het was in die tijden van crisis dat Nintendo ook voor het eerst hoort van de opkomende industrie in het Westen: die van de allereerste echte videogames. Door een samenwerking met Mitsubishi om de nodige technologie te kunnen produceren was Nintendo in 1977 klaar om hun eerste videogame en bijbehorende systeem op de markt te brengen: Color TV Game, een variatie op Pong waarvan Nintendo meer dan drie miljoen exemplaren verkocht.
Van Game &amp; Watch tot NES 1977-1988.
1977 was het jaar waarin Shigeru Miyamoto bij Nintendo kwam werken. Hij was pas afgestudeerd binnen industrieel design en de eerste kunstenaar die Nintendo in dienst nam om het uitzicht van de videogames te ontwerpen. Het belang van Miyamoto voor het succes van Nintendo valt moeilijk te onderschatten. Het zijn de franchises van Miyamoto die de consoles deden verkopen en ook die ontwierp hij mee, zo was hij mede verantwoordelijk voor het ontwerp van de Wii. Miyamoto baseerde zich op de avonturen die hij in de natuur rond zijn geboortedorp Sonobe, in de buurt van Kyoto, beleefde in zijn kindertijd.
In 1980 bracht Nintendo de Game &amp; Watch-spellen op de markt die meteen een groot succes waren. Ze waren gebaseerd op rekentoestellen die klein en goedkoop geproduceerd konden worden en hadden een digitale klok. Sommige hadden twee schermen. Het waren handheldversies van arcadegames, een alternatief voor wie geen pc of een Atari kon betalen. Deze game &amp; watch-spellen waren door Gunpei Yokoi bedacht. Yokoi was ook het brein achter de Gameboy en verantwoordelijk voor een reeks spellen voor de speelhal. Dat jaar richtte Minoru Arakawa, schoonzoon van Hiroshi Yamauchi, hij "Nintendo of America" (NOA) op om zich ook op de Amerikaanse gamemarkt te kunnen concentreren.
Een jaar later werd aan Shigeru Miyamoto gevraagd een arcadespel te ontwerpen dat de naam Donkey Kong zou krijgen. Voor het eerst was het een kunstenaar en niet een ingenieur of een programmeur die een spel ontworpen had, dat er een werd met een verhaal en humor. Donkey Kong was na alle doolhofspellen (zoals Pac-Man) en shooters in de ruimte ook een nieuw genre: dat van de platforms, spellen waarbij de speler door een wereld moet raken door over hindernissen te springen en obstakels te ontwijken. In Donkey Kong klimt de speler de Italiaanse timmerman Jumpman (die later zal omgevormd worden tot de loodgieter Mario) omhoog langs ladders en springt hij over vaten om het meisje te redden van de grote aap Donkey Kong. Er ontstonden wel juridische problemen doordat Donkey Kong te veel op King Kong zou lijken (waar toen ook net een spel over gemaakt werd). Nintendo won echter het proces dat Universal tegen het bedrijf aanspande omdat 'kong' Japans is voor 'aap'. Nintendo mocht Donkey Kong blijven verkopen.
Nintendo brengt in 1984 de Famicom (Family Computer) uit in Japan, hun eerste console. Er waren wel problemen met een aantal spellen die de console zouden doen crashen waarbij Yamauchi de verrassende beslissing nam om ze allemaal terug te roepen en te vervangen door consoles waarbij de fout niet voorkwam. Zo verloor Nintendo aanvankelijk wel miljoenen maar hun zet loonde zich later en zorgde voor veel vertrouwen bij de consumenten. Yamauchi vond het beschermen van de reputatie van Nintendo veel belangrijker dan snelle winst. De Famicom kende in Japan ook een enorm succes, hiermee was Nintendo pas echt uitgegroeid naar een game-bedrijf op wereldschaal dat op dat ogenblik ook weinig concurrentie had. De Famicom had een revolutionaire controller, afgeleid uit de Game &amp; Watch-spellen, die beter in de hand lag dan de voorgaande en die de basis zou zijn voor vele latere consoles.
Nintendo zegt de Amerikaanse videogamemarkt, die gecrasht is in 1983, te zullen herstarten met het uitbrengen van de Amerikaanse versie van de Famicom die NES (Nintendo Entertainment System) zal heten. In 1985 wordt de NES als test gelanceerd in New York, wat beschouwd werd als de moeilijkste markt. Er is veel scepsis tegenover deze nieuwe Japanse console en Minoru Arakawa beloofde winkels alle onverkochte producten terug te kopen. Dit was echter niet nodig want de NES raakte bijna overal uitverkocht. Een jaar later werd NES over heel America uitgebracht. Ook het spel Super Mario Bros werd gelanceerd, een nieuw spel van Miyamoto waarin Jumpman uit Donkey Kong terugkeerde als de loodgieter Mario die de prinses gaat redden uit de klauwen van de schurk Bowser. Yamauchi zelf besliste welke games er zouden verschijnen en welke niet, met veel succes zo bleek, ook al speelde hij zelf helemaal geen videogames.
Miyamoto bracht in 1987 weer vernieuwing met The Legend of Zelda. Dit was geen sidescroller maar een spel dat meer van bovenaf bekeken werd. De speler kon verschillende kanten uit en vrij de wereld verkennen. Het is ook het eerste spel met een interne batterij waarop de voortgang opgeslagen kon worden. Omdat Nintendo vreesde dat het spel misschien te moeilijk zou kunnen worden voor sommige spelers werd er een instructieboekje en een gratis hulpnummer bij geleverd. Dat nummer kende veel succes en mensen belden met vragen over alle Nintendo-games. Tegen 1990 waren er meer dan 200 mensen die werkten voor de telefonische hulplijn, tijdens vakanties waren dat er 500.
Nintendo zei in 1988 dat er een wereldwijd tekort aan onderdelen voor Famicom en NES-cartridges is. Dat zorgde ervoor dat bijna alle Nintendo-games overal uitverkocht raakten. Dit is een van de redenen dat alle 50 staten van Amerika en het District of Columbia een proces aanspanden tegen Nintendo. Nintendo zou ook winkels bedrogen hebben wanneer ze meer dan 6 cent korting gaven en concurrentie volledig uitsloten (Nintendo zorgde ervoor dat hun console enkel de spellen die zij goedkeurden kon spelen). Het resultaat was echter niet bepaald in het nadeel van Nintendo, ook al verloren ze de zaak. Ze gingen ermee akkoord om kortingsbonnen van 5 dollar te geven aan iedereen die een NES gekocht had. Dit zorgde er echter voor dat de oude spelletjes, waar de korting op van toepassing was, verkocht werden. Mensen konden intussen in de winkel ook de nieuw uitgebrachte console zien. Nintendo zal zijn strikte licentiebeleid uiteindelijk wat moeten versoepelen en toestaan dat licentiehouders ook hun eigen cartridges ontwikkelen.
Van Game Boy en verder 1989-heden.
Nintendo domineerde in 1989 ongeveer 80% van de gameindustrie en bracht wereldwijd zijn nieuwe handheld-console uit: de Game Boy. Deze was goedkoop, woog niet veel en was een van de grootste successen van Nintendo. Nintendo en Atari raakten ook verwikkeld in een rechtszaak over Tetris, een spel ontwikkeld door een Russische mathematicus, ze hebben namelijk beide bijna exact hetzelfde spel gemaakt. Zelfs de naam is identiek. Nintendo won en Tetris werd gebruikt om de verkoop van de Game Boy te promoten.
1,5 miljoen mensen reserveerden de opvolger van de NES, de Super NES, en de Japanse lancering in november 1990 zorgde voor internationale belangstelling. Er raakte bekend dat er maar 300.000 op het moment beschikbaar waren, wat zorgde voor chaos en lange files. Duizenden mensen meldden zich ziek op het werk om zo snel mogelijk de nieuwe console aan te kunnen schaffen. Volgens de “Q”-ratings die peilen naar de populariteit van publieke figuren zoals politici en filmsterren, werd Mario door meer Amerikaanse kinderen herkend dan Mickey Mouse, een Amerikaans figuurtje. Nintendo haalde Toyota in als meest winstgevend bedrijf in Japan en werd Japans grootste exportproduct. Nintendo of America bracht de Super NES op de markt voor Kerstmis 1991.
In de volgende jaren bleven er vage aankondigingen komen over een nieuwe console die ze zouden uitgeven. Project Reality was de werktitel van de console. Het systeem zou in tegenstelling tot de concurrentie niet met cd-roms maar met cartridges werken. De naam werd later nog veranderd naar de Ultra 64. Op de eerste editie van de E3 in 1995 werd uit het niets nog een nieuwe console aangekondigd door Nintendo: de Virtual Boy. Deze console, die tegen het hoofd gezet wordt, zorgde met twee schermen, een voor elk oog, voor je stereoscopisch beeld. De console kwam later in datzelfde jaar uit, maar werd een commerciële flop. Ook werd op de E3 aangekondigd dat de Ultra 64 ergens in 1996 zal uitkomen. De rest van de E3 ging alleen over de Super NES, de Game Boy en de Virtual Boy. In november van dat jaar werd de uiteindelijke naam van de 64 bits, cartridge-based console uit de doeken gedaan, de Nintendo 64. Op 23 juni 1996 kwam de console uit in Japan.
Nintendo verkocht in 1996 zijn miljardste cartridge wereldwijd. De Nintendo 64 werd in dat jaar ook gelanceerd in de VS en de ondersteuning van de Virtual Boy werd stopgezet. Er werden maar twee games uitgebracht wanneer de N64 daar werd uitgebracht: Super Mario 64 en Pilotwings 64. Super Mario 64 werd meteen een hit. Niets kon echter het succes voorspellen van het spel dat Nintendo dat jaar uitgaf voor de Gameboy in Japan: Pokémon. Pokémon was ontwikkeld rond het concept dat mensen dingen zouden kunnen uitwisselen met elkaar via linkkabels. Daarom werden er tegelijkertijd twee versies op de markt gebracht, Pokémon Red en Pokémon Blue. Ruilen is de enige manier om alle Pokémon te verzamelen, daarom was de slagzin van de serie ook "Gotta catch 'em all!". Toen bleek dat de Pokémon-spellen echt een succes waren, werden er contracten gesloten met een animatiestudio voor een tekenfilmserie. Eerder was er al een 3D-computer-geanimeerde serie van het spel Donkey Kong Country uitgebracht, en Mario had een tijd lang zijn eigen live-action-tv-show. Pokémon werd de populairste televisieshow in Japan, speelkaarten en allerlei merchandise volgden snel en Pokémon werd een industrie op zich, goed voor miljarden dollars. Twee jaar later kwam Pokémon naar Amerika en Europa, en werd ook daar een rage, de kaarten, spellen en de televisieserie werden vlak na elkaar uitgebracht. In november bracht Nintendo de Game Boy Color uit.
In 2001 kwam de Gameboy Advance uit in Japan (maart) en de VS (juni), en bracht Nintendo de Nintendo GameCube uit in de VS. Deze laatste werd al snel ingehaald door de Playstation 2 van Sony en de Xbox van Microsoft. In 2004 bracht Nintendo een nieuw soort handheld op de markt; de Nintendo DS, die twee schermen heeft waarvan de onderste een touchscreen is. In juni 2006 werd de DS voorzien van een nieuw uiterlijk. De nieuwe versie wordt de Nintendo DS Lite genoemd en, behalve een kleiner formaat en minder gewicht, bevat hij ook beter verlichte schermen en een minder krachtige processor, deze extra kracht werd door geen enkel spel gebruikt. Met de in 2006 uitgebrachte Wii namen ze niet alleen de eerste plaats in ten opzichte van de opvolgers van de Playstation 2 en de Xbox, ze spraken met hun revolutionaire console ook een heel andere doelgroep aan: De mensen die eigenlijk geen computerspellen spelen. De Wii deed wat grafisch vermogen betreft onder voor de PS3 en de Xbox 360, maar de manier van spelen is voor het eerst in jaren grondig gewijzigd. Door de draadloze controller te bewegen, zorgt de speler ervoor dat de avatar op het scherm hetzelfde doet. Het spelen van videogames werd nu ook een fysieke activiteit. Er kwam een serie fitnessgames op de markt. In 2009 (april) werd de Nintendo DS-familie in Europa verder uitgebreid met de komst van de Nintendo DSi. Dit draagbare systeem bevat nieuwe camera- en geluidsfuncties. De Nintendo DS-familie werd in 2010 nog groter, met de release van de Nintendo DSi XL. Begin 2011 werd de Nintendo 3DS uitgebracht. De Nintendo 3DS XL, een verbeterde versie van de originele 3DS met grotere beeldschermen dan alle eerdere draagbare systemen van Nintendo, werd uitgebracht in 2012 (juni). Sinds eind 2011 brengt Nintendo meer informatie naar buiten over toekomstige spellen via een Nintendo Direct. In november 2012 werd het nieuwe systeem voor thuis uitgebracht: de Wii U. Op dit eerste HD-systeem van Nintendo hebben spelers de mogelijkheid om op twee schermen te spelen, door middel van het scherm van de Wii U GamePad. De Nintendo 2DS, een budget-versie van het 3DS-systeem waarop alle Nintendo 3DS-games alleen in 2D gespeeld kunnen worden, verscheen in oktober 2013 in de winkelrekken.
In 2015 kwamen ook de New Nintendo 3DS en New Nintendo 3DS XL uit.
Vanaf 2015 begon Nintendo aan te kondigen dat er een nieuwe console aan zou komen. Dit was vrij snel nadat de Wii U was uitgekomen in 2012. De codenaam "NX" werd gebruikt. In oktober 2016 kwamen de eerste beelden van de nieuwe console tevoorschijn, de Nintendo Switch. Deze console verscheen in maart 2017.
Series van Nintendo.
Nintendo heeft vele verschillende series die hij produceert. De oudsten zijn Donkey Kong en Mario. Deze twee zijn in de tijd ook twee van de meest populaire series van Nintendo geworden. Mario is nu zelfs de mascotte van Nintendo. Andere series die afstammen uit het arcadetijdperk zijn Punch-Out!! en Balloon Fight. Een paar jaar later kwam ook The Legend of Zelda in beeld bij Nintendo. Deze serie werd een succes bij Nintendo. Zelfs zo'n succes, dat ze nu gemiddeld twee delen per console van Nintendo ontwikkelen.
In datzelfde jaar kwam ook Kid Icarus in de schijnwerpers te staan met een spel. De serie was niet zo bekend als The Legend of Zelda of Mario, maar kreeg wel een Game Boy-vervolg. Na twee decennia kreeg het spel nog een vervolg op de Nintendo 3DS, genaamd . Ook in het jaar van The Legend of Zelda en Kid Icarus kwam ook het eerste Metroid-spel uit. Metroid was bedoeld voor een iets oudere doelgroep dan Nintendo's andere games. Een tijdje later kwam Nintendo ook met andere series, zoals Kirby (platformspel), F-Zero (racespel), Fire Emblem (turn-based strategie), EarthBound (RPG), Pokémon (RPG), Star Fox (on-rail shooter) en Pilotwings (vliegsimulator).
Rond 2003 kwam Nintendo ook met verschillende simulatiespellen, als Animal Crossing, waarin men het dorpsleven simuleert, Nintendogs, waarin men honden en katten traint en Wii Fit, een fitnessspel waarin men kilocalorieën eraf kan trainen. Pikmin, Splatoon en Xenoblade zijn drie van Nintendo's nieuwste niet-casual spelseries.

</doc>
<doc id="32862" url="https://nl.wikipedia.org/wiki?curid=32862" title="Baskenland">
Baskenland

Baskenland (Baskisch: "Euskal Herria", Spaans: "País Vasco", Frans: "Pays Basque") is een regio in Europa. Het is gelegen in Spanje en Frankrijk aan de westelijke uitlopers van de Pyreneeën en aan de Golf van Biskaje. Op een totale oppervlakte van bijna 21.000 km² (d.i. half zo groot als Nederland of de oppervlakte van België) wonen ongeveer 3 miljoen mensen. Het gebied is de woonplaats van de Basken. Ongeveer een kwart van de totale bevolking spreekt Baskisch.
Voor de specifieke Spaanse Autonome Regio, zie Baskenland (autonome regio) en voor het Franse gedeelte van Baskenland, zie Frans-Baskenland.
Indeling.
Traditioneel is Baskenland opgedeeld in zeven provincies. Vier daarvan liggen in Spanje en worden Hegoalde genoemd en de andere drie liggen in Frankrijk en worden Iparralde genoemd. Een leus van Baskische nationalisten is 4+3=1 ("Zazpiak Bat" in het Baskisch). De provincies zijn:
Spanje.
De eerste drie provincies vormen samen de Baskische Autonome Regio. De provincie Navarra is in zijn geheel een autonome regio. In het zuiden en het midden van Navarra is het Baskisch in onbruik geraakt. De meeste mensen in de hoofdstad Pamplona, het midden- en zuidelijk deel van Navarra voelen zich meer Spaans dan Baskisch en hebben weinig op met de radicalere vormen van Baskisch nationalisme.
Frankrijk.
De drie Franse provincies vallen allemaal binnen het departement Pyrénées-Atlantiques.
Statistieken.
Baskenland heeft 3 miljoen inwoners op een oppervlakte van bijna 21.000 km². De bevolkingsdichtheid is met 143,5 inwoners per km² boven het gemiddelde in Spanje of Frankrijk. Er zijn echter grote regionale verschillen, omdat het overgrote deel van de bevolking in de steden woont. Alleen al in de agglomeratie Bilbao woont ongeveer een derde van de bevolking, terwijl het binnenland zeer dunbevolkt is.
Baskenland heeft 683 gemeenten. De grootste steden zijn naar inwoneraantal:
Onafhankelijkheidsstreven.
In het Baskenland is er van oudsher de roep om zelfbeschikking. Zowel aan de rechter- als de linkerzijde van het politieke spectrum ("Ezker abertzalea") zijn er partijen en organisaties die zich bezig houden met het verkrijgen van onafhankelijkheid. Dit heeft meer gespeeld in Spanje dan in Frankrijk, maar het komt aan beide kanten van de grens voor. Deze strijd werd in het verleden ook gewelddadig gevoerd. Zo was tussen 1959 en 2018 de terreurbeweging ETA (voornamelijk in Spanje) actief en in de jaren '90 en 2000 kwam er veel straatgeweld voor, de kale borroka.
Media.
Het Spaanse Baskenland heeft een publieke televisie- en radio-omroep, EiTB, die in alle Baskischtalige gebieden uitzendt. Deze omroep heeft zes radiozenders en vijf televisiezenders en zendt zowel in het Baskisch als in het Spaans uit.

</doc>
<doc id="32867" url="https://nl.wikipedia.org/wiki?curid=32867" title="Maya Wildevuur">
Maya Wildevuur

Martje Lammigje (Maya) Wildevuur (Deventer, 24 juli 1944 – Midwolda, 11 april 2023) was een Nederlands textielkunstenares en kunstschilderes.
Biografie.
Wildevuur volgde haar opleiding aan de Academie voor Kunst en Industrie in Enschede. Ze woonde eerst enkele jaren in Enschede en werd in de jaren 1980–1985 vooral bekend om haar 'zijdecollages', die door Engelse landschappen waren geïnspireerd. De zijdetechniek die zij in haar eerste werken gebruikte, straalde zowel eenvoud uit als complexiteit. Hierdoor kreeg ze grote naamsbekendheid in Nederland en daarbuiten. Later paste ze ook andere technieken toe, maar haar stijl bleef steeds herkenbaar.
Het werk van Maya Wildevuur kenmerkt zich door het gebruik van sterke contrasterende kleuraccenten, strakke maar soms grillige vormen én emotionaliteit, al is dit laatste in eerste instantie niet altijd evident. In haar laatste jaren werkte ze met verschillende stijlen en technieken. Maya Wildevuur schilderde vooral bloemen, landschappen en soms dieren, maar werd ook bekend om haar karakteristieke portretten van bekendheden in een heel eigen stijl. Ze maakte schilderijen van Willem-Alexander der Nederlanden en prinses Máxima, Paul van Vliet en andere bekende Nederlanders.
Met alle nuances tussen grijs, groen en blauw verbeelden de collages van Maya Wildevuur landschappen en gebeurtenissen. Een enorm boeket dat ze cadeau kreeg bij de eerste opening van haar galerie werd de aanzet tot een aquarel, waarna de zijdecollages langzaam plaats maakten voor schildersdoek.
In 1984 opende ze met haar partner Jan de Gans (1930-2015) de galerie "Maya Wildevuur" in de Hiemstrastate in Hooghalen. Sinds 1992 woonden ze op uitnodiging van de stichting Het Groninger Landschap in de Ennemaborg in Midwolda in Oost-Groningen, waarheen ook de galerie verplaatst werd. 
In haar privéleven had zij meermalen grote tegenslagen. Zo was zij in 1994 een van de opvarenden van het cruiseschip Achille Lauro, toen dat bij Somalië door brand verwoest werd.
Ze overleed op 11 april 2023 in haar woonplaats Midwolda op 78-jarige leeftijd. Ze werd daar begraven op 18 april.

</doc>
<doc id="32869" url="https://nl.wikipedia.org/wiki?curid=32869" title="Herne (België)">
Herne (België)

Herne (Frans, verouderd: "Hérinnes") is een plaats en gemeente in de Belgische provincie Vlaams-Brabant. De gemeente is een van de hoofdplaatsen van het gerechtelijk kanton Herne - Sint-Pieters-Leeuw en maakt deel uit van het administratieve kanton Lennik. De gemeente telt ruim 6500 inwoners. Herne ligt in het Pajottenland. Doorheen Herne stroomt de rivier de Mark.
Geschiedenis.
Het grondgebied van Herne bevond zich van de Karolingische tijden tot de elfde eeuw in de Brabantgouw. Het maakte deel uit van het Hernegewoud. In de elfde eeuw veroverde de gouwgraaf van de Henegouw, dat ten zuiden van de Hene lag, een deel van de gouw Brabant. Daardoor zou Herne tot het einde van de achttiende eeuw deel uitmaken van het graafschap Henegouwen.
Onder Frans bewind werd Herne een gemeente en de hoofdplaats van het gelijknamige kanton Herne in het Dijledepartement. Dit departement werd nadat de Fransen verdreven waren omgevormd tot de provincie Zuid-Brabant, de latere Belgische provincie Brabant. In 1977 werd Herne met Herfelingen en Sint-Pieters-Kapelle samengevoegd tot een nieuwe fusiegemeente.
De belangrijkste historische site in Herne is die van het oude kartuizerklooster, het eerste klooster dat de orde der kartuizers in de Lage Landen stichtte (1314). Het was ook in dit klooster dat de allereerste echte vertaling van de Vulgaat tot stand kwam, de zogenaamde Hernse Bijbel van de hand van de Bijbelvertaler van 1360 alias (?) Petrus Naghel.
In de directe omgeving van het kartuizerklooster werd ook een veldslag van de Boerenkrijg uitgevochten.
In de Eerste Wereldoorlog kwamen vele vluchtelingen uit de Westhoek naar Herne en omliggende gebieden.
Op 1 januari 2025 fuseert Herne samen met de gemeenten Galmaarden en Gooik tot de gemeente Pajottegem.
Geografie.
Kernen.
Sinds de gemeentelijke herindeling van 1977 is Herne een fusiegemeente. Groot-Herne bestaat uit vier dorpskernen: hoofdgemeente Herne en de deelgemeentes Herfelingen en Sint-Pieters-Kapelle, en Kokejane, een gehucht van Herne met een eigen parochie (situeert zich tussen de dorpskernen van Herfelingen en Herne).
Tabel.
De gemeente wilt na de verkiezingen van 2024 fuseren met Galmaarden en Gooik.
Natuur en landschap.
Herne ligt in de vallei van de Mark op een hoogte van ongeveer 30 meter. Naar het zuidoosten loopt de hoogte op tot 69 meter.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Burgemeesters van Herne waren:
Bestuur 2013-2018.
Burgemeester is Kris Poelaert van CD&amp;V. Deze partij heeft de absolute meerderheid met 16 op 17 zetels.
Bestuur 2019-2024.
Burgemeester is Kris Poelaert van CD&amp;V. Deze partij heeft de absolute meerderheid met 15 op 17 zetels.
Cultuur.
Slogan en mascotte.
De slogan van Herne is: "Herne, het groene kwadrant". Hiermee wordt zowel op de ligging van Herne in het Pajottenland gezinspeeld, als op het landelijke karakter van de gemeente. Hernes mascotte is Jef Kwadrant (vergelijk met het groene kwadrant).
Sport.
In de gemeente speelt voetbalclub FC Herne, die is aangesloten bij de KBVB.
In de gemeentelijke sporthal "De Hernekouter" zijn tal van andere sportverenigingen actief.
Nabijgelegen kernen.
Kokejane, Edingen, Sint-Pieters-Kapelle, Vollezele, Tollembeek

</doc>
<doc id="32870" url="https://nl.wikipedia.org/wiki?curid=32870" title="Hoegaarden (gemeente)">
Hoegaarden (gemeente)

Hoegaarden (Frans: Hougaerde) is een plaats en gemeente in de Belgische provincie Vlaams-Brabant. De gemeente telt ruim 6000 inwoners. Inwoners worden "Hoegaardiers" genoemd. Deze benaming komt van het Duits Hoegardiers ten tijde van het Prinsbisdom Luik waartoe Hoegaarden behoorde. Een groot deel van de oppervlakte van de gemeente is nog landbouwgebied.
Toponymie.
De datief meervoud op um kan men verbinden met een tweestammige Germaanse naam, namelijk hugu + ward. De afleiding op um betekent zoveel als "bij de mensen van", gevolgd door de stamvader. In de antroponymie zijn beide elementen zeer bekend. Hugu betekent "verstand, denkende geest". Het tweede lid ward is een stam die beschermen betekent. Zo kan de naam Hoegaarden gereconstrueerd worden als Hugwardum, met klankwettige evolutie tot Hoegaarden. Hoegaarden betekent dus oorspronkelijk "bij de mensen van Hugu-ward"."
Geschiedenis.
Het dorp is gelegen in Haspengouw op de samenvloeiing van de Grote Gete en de Schoorbroekbeek en ligt op een Romeinse heerbaan van Tienen naar Bavay in Noord-Frankrijk. Overblijfselen van deze periode werden aangetroffen in een aantal Romeinse villa's die in de jaren 1980 werden opgegraven. Het huidige dorp werd in 981 gesticht door de laatste heerseres van het graafschap Bruningerode (in het Frans Brunengeruz), waarvan Hoegaarden het centrum zou geweest zijn. Bruningerode betekent: gerooid bos van de lieden van Bruno. Gravin Alpaïdis (Alpeide) schonk haar graafschap en burcht (die stond op de plaats van de huidige Sint-Gorgoniuskerk) aan de prins-bisschop van Luik. Tot aan de Franse Revolutie bleef het dorp een Luikse enclave in het Hertogdom Brabant.
Geografie.
Kernen.
Naast de dorpskern van Hoegaarden zelf heeft de gemeente nog twee andere woonkernen, met name Meldert en Outgaarden.
Gehuchten.
Naast deze dorpen die vóór de laatste gemeentefusie als onafhankelijke entiteiten bestonden, telt Hoegaarden nog een aantal gehuchten. De kleine dorpjes Rommersom, Hoksem en Hauthem maken al sinds eeuwen deel uit van de hoofdgemeente en zijn er ruimtelijk ook van afgescheiden. Ook Bost maakte lange tijd deel uit van het Hoegaardse grondgebied tot het in 1884 een onafhankelijke gemeente werd.
Minder bekend zijn de Hoegaardse gehuchten Nerm, Aalst (deel van Nerm), Schoor (verdwenen als bewoond gebied), Elst, Altenaken en Egypte (nu Brouwerij Loriersstraat). In 1977 werd het gehucht Overlaar opgesplitst, het grootste gedeelte ervan ligt nu op grondgebied van de stad Tienen.
Ook Meldert heeft een aantal gehuchten, het grootste ervan is Babelom, de andere zijn Gaat, Keulen en Overhem.
Outgaarden kent, in tegenstelling tot Hoegaarden en vooral Meldert, een erg compacte nederzettingsstructuur; er zijn dan ook geen aparte gehuchten te onderscheiden. Tot aan de afscheiding in 1922 was Zittert-Lummen te beschouwen als gehucht.
Natuur en landschap.
Hoegaarden ligt op een hoogte van 42-108 meter. Het ligt aan de Grote Gete en tegen de taalgrens en het Waals Gewest aan.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Cultuur.
Evenementen.
Hoegaarden staat bekend om zijn palmprocessie. Deze palmzondagtraditie wordt georganiseerd door het Genootschap der Twaalf Apostelen waarvan de statuten dateren uit 1631. Elk jaar op palmzondag wordt een beeld van Christus gezeten op een ezel, in processie rond het dorp gedragen. Kinderen verkopen palmtakjes aan de gelovigen. Ze gaan van huis tot huis. Deze traditie was tot aan de Franse Revolutie wijd verspreid in Europa. Anno 2016 is de Hoegaardse traditie een van de laatst overgeblevene van West-Europa. Daar waar de processie langs kwam, werden voor de gelegenheid huisaltaren buiten geplaatst. De priester wijdde die één voor één. Dit gebruik geraakte de laatste jaren in de vergetelheid, maar de processie is nog steeds een publiekslokker.
Economie.
Landbouw.
De akkerbouw is de belangrijkste landbouwtak in Hoegaarden. De teelten zijn hoofdzakelijk tarwe, maïs en suikerbieten, hoewel de laatste jaren ook alternatieve gewassen ingang vinden.
Industrie.
Suikernijverheid.
De streek rond Tienen staat bekend om zijn suikerproductie. Ook in Hoegaarden waren tot voor kort diverse suikerraffinaderijen te vinden. De bekendste was ongetwijfeld de 'Grand Pont' die in de jaren 1950 sloot. De laatste raffinaderij in het dorp sloot eind jaren 1980 haar deuren. Van deze locatie blijft niets over, brouwerij De Kluis bouwde er een bottelarij en een waterzuiveringsinstallatie.
Brouwerijen.
Hoegaarden staat bekend als een echte biergemeente. Ooit waren er meer dan 35 brouwerijen (boer brouwers), maar sinds 1966 is er nog maar één, te weten Brouwerij De Kluis, gesticht door Pierre Celis. De brouwerij maakte onder meer Hoegaarden (witbier), De Verboden Vrucht, Hoegaarden Grand Cru, Julius en Hougaerdse Das. De brouwerij werd in de jaren tachtig overgenomen door Interbrew (nu AB InBev). Op 30 november 2005 maakte InBev bekend dat alle brouwactiviteiten van Hoegaarden verplaatst zouden worden naar Jupille. Niet alleen zou dit tot ontslagen leiden, maar ook tot het verdwijnen van de laatste Hoegaardse brouwerij. In september 2007 besloot hetzelfde InBev echter het Hoegaarden bier weer in Hoegaarden zelf te brouwen.
In december 2006 startte Brouwerij "Nieuwhuys" in het gelijknamige café met het brouwen van het nieuwe bruine bier "Alpaïde", naar de laatste gravin van het graafschap Bruningerode. Ondertussen brouwen zij verschillende bieren.
Andere nijverheid.
Er is een kleine ambachtelijke zone met bedrijven uit diverse sectoren.
Politiek.
Bestuur.
De gemeenteraad van Hoegaarden werd tot 1970 gedomineerd door de Liberale Partij, later de PVV. In 1970 werd deze absolute meerderheid gebroken door een coalitie van CVP en BSP. Sinds de gemeenteraadsverkiezingen van 1976 heeft CVP, nu CD&amp;V, een volstrekte meerderheid.
Lijst van burgemeesters.
2013-2024.
Burgemeester is Jean-Pierre Taverniers van de CD&amp;V. Deze partij heeft de meerderheid met 11 op 17 zetels.
Nabijgelegen kernen.
Hoksem, Meldert, Saint-Remy-Geest, Zétrud-Lumay, Outgaarden, Bost, Tienen

</doc>
<doc id="32871" url="https://nl.wikipedia.org/wiki?curid=32871" title="Hoeilaart">
Hoeilaart

Hoeilaart is een plaats en gemeente in de Belgische provincie Vlaams-Brabant. De gemeente ligt in de Brusselse Rand en in de landstreken Dijleland en Druivenstreek. Groenendaal is een gehucht van Hoeilaart.
Toponymie.
De naam zou van Gallisch-Keltische oorsprong zijn, met name van "Ho-lar" wat "hoog gelegen open plaats in het bos" betekent. De oude spelling is "Hoeylaert".
Geschiedenis.
In de omgeving van Hoeilaart werden voorwerpen uit het mesolithicum aangetroffen. Een Romeinse votiefsteen werd in 1870 gevonden bij de afbraak van de kerk. Hoeilaart ontstond uit een ontginning in het Zoniënwoud waar ook ijzererts werd gevonden. Om daaruit ijzer te winnen was houtskool nodig. Dit werd door kolenbranders in het bos geproduceerd. De oudste smeltovens die in het Zoniënwoud werden aangetroffen zijn uit de Karolingische periode.
Er waren twee heerlijkheden: Hoeilaart ten noorden van de IJse en Ter Heyde ten zuiden van de IJse. Tijdens de Franse Revolutie werden deze samengevoegd tot één gemeente: Hoeilaart. Ook een deel van het Zoniënwoud, namelijk de omgeving van Groenendaal werd bij Hoeilaart gevoegd.
Omstreeks 1800 ontwikkelde Hoeilaart zich tot toeleverancier voor de stad Brussel. Het betrof vlees, pluimvee, eieren, boter en groenten. Van 1847-1857 werd Hoeilaart aangesloten op het spoor.
Vanaf 1865 werd te Hoeilaart de druiventeelt ontwikkeld, waarbij onder meer Felix Sohie een belangrijke rol speelde. Vruchtbare leemgrond, een heuvelig landschap en de nabijheid van Brussel droegen hieraan bij. Aanvankelijk werden in de kassen, serres genaamd, ook andere vruchten en groenten geteeld, maar uiteindelijk verschoof het zwaartepunt steeds meer naar de druiventeelt. Steeds meer serres verschenen in het landschap en meerdere ondernemers begaven zich op dit terrein. Zo kreeg Hoeilaart de bijnaam "het glazen dorp". Van 1892-1894 werd een tramlijn aangelegd voor het transport van de druiven.
De druiventeelt kwam stilaan teneinde door de invloed van de EEG, vanaf 1958 en de hoge energieprijzen vanaf 1970, waardoor de telers niet meer opgewassen waren tegen de buitenlandse concurrentie. De meeste serres werden gesloopt en vervangen door woonwijken. Enkele bleven behouden. Verder getuigen de vele serristenvilla's van de welvaart die de druiventeelt eens bracht.
Naast de druiventeelt was ook de renbaan van Groenendaal van belang. Deze werd in 1898 ingehuldigd en trok -naast de koninklijke familie- talrijke rijken aan. Er kwamen onder meer paardenstallen, een koninklijke loge en een spoorwegverbinding. In 2001 kwam een einde aan dit "hippodroom".
Geografie.
De gemeente vormt één woonkern. Er zijn geen deelgemeenten. In het Zoniënwoud ligt wel het gehucht Groenendaal, een residentiële wijk zonder woonkern.
De hoogten in deze heuvelachtige gemeente variëren tussen de 60 en 127 meter. Hoeilaart ligt tussen de Zenne en de Dijle. De IJse is een smal onbevaarbaar riviertje dat door de gemeente stroomt.
De buurgemeenten zijn (met de klok mee)
Watermaal-Bosvoorde, Overijse, Terhulpen, Waterloo en Sint-Genesius-Rode.
Politiek.
College van burgemeester en schepenen.
2013-2018.
Burgemeester is Tim Vandenput van de Open Vld. Hij leidt een coalitie van de Open Vld met PRO Hoeilaart. Samen hebben ze een meerderheid van 14 op 21 zetels. Het college telt zeven leden. Als gemeente met meer dan 10.000 inwoners heeft Hoeilaart recht op vijf schepenen. Naast de burgemeester en vijf schepenen maakt ook de OCMW-voorzitter als volwaardig toegevoegd schepen deel uit van het college.
2019-heden.
Burgemeester is Tim Vandenput van de Open Vld. Hij leidt een coalitie van de Open Vld met PRO Hoeilaart. Samen hebben ze een meerderheid van 16 op 21 zetels. N-VA haalde de kiesdrempel niet bij de verkiezingen in 2018 en dus is CD&amp;V de enige oppositiepartij.
In het schepencollege en het vast bureau zetelen zes mandatarissen: de burgemeester en vijf schepenen.
Op dinsdag 30 mei 2023 veranderde de naam Open Vld Hoeilaart naar TEAM 1560
Resultaten gemeenteraadsverkiezingen sinds 1976.
&lt;br&gt;
&lt;br&gt;
Natuur.
Het Zoniënwoud maakt het grootste deel uit van het grondgebied. Volgens de Algemene Directie Statistiek en Economische Informatie was op 1 januari 2011 1.142 hectare of 56% van het grondgebied bosgebied. Hierdoor is het het bosrijkste gebied in Vlaanderen. Op nationaal vlak staat het op de 32ste plaats. Een telling van Natuurpunt die niet het 'bos-' maar 'het natuurareaal' inventariseerde wijst Hoeilaart ook aan als 'meest natuurrijke gemeente van Vlaanderen' met bijna 58% natuur.
Cultuur.
Bijnaam.
Inwoners van de gemeente worden "Hoeilanders" of "Doenders" genoemd. Het woord "Doender" komt uit het Hoeilaarts dialect waarin het woord "doen" vaker voorkomt in vergelijking met andere dialecten.
Wapenschild.
De schepenraad van Hoeilaart bestond reeds in 1246. De schepenen gebruikten vanaf 1337 een klein zegel versierd met een uitgerukte boom, waarvan de stam zich splitst in drie dichtbebladerde takken en op wiens stam het schildje voorkwam van de Brabant-Limburg met vier leeuwen.
Het wapenschild van Hoeilaart verwijst dus duidelijk naar een dorp dat op het woud gewonnen werd en dat deel uitmaakte van het toenmalige hertogdom Brabant, waar Jan I, hertog van Brabant, met zijn overwinning in de Slag bij Woeringen (1288) Limburg kon bijvoegen.
Druiventeelt.
Hoeilaart noemt men ook weleens 'het glazen dorp' vanwege de grootschalige teelt van druiven, die er tot in de tweede helft van de twintigste eeuw in verwarmde serres ("kassen") gedaan werd. In 1865 introduceerde Felix Sohie deze manier van telen die de gemeente zeer welvarend maakte. Vanaf de jaren zestig van de twintigste eeuw drukten goedkope druiven uit het Zuiden van Europa de Belgische tafeldruif bijna volledig uit de markt.
In 1910 telde Hoeilaart 5.176 druivenserres, eind jaren 1950 liep dat aantal op tot ruim 13.000. Er zijn in Hoeilaart en omgeving nog enkele tientallen druiventelers actief. Hun tafeldruif is sinds 2008 een erkend streekproduct. Hoeilaartse trossen mogen het EU-label Beschermde oorsprongsbenaming dragen. Het Druivenfestival van Hoeilaart, ieder jaar in het derde weekend van september houdt de herinnering daaraan in leven. Tijdens het festival worden de druiven in het gemeentehuis van Hoeilaart tentoongesteld en gekeurd.
Kaastaart.
Aan de vooravond van het Druivenfestival is er een kaastaartenwedstrijd waarmee Hoeilanders de traditie van deze kermistaart in ere houden. Ook de Chiro organiseert een kaastaartenfestival op de binnenkoer van de kasteelhoeve. De kaastaart werd vroeger in de Druivenstreek thuis bereid. Wie niet over een oven beschikte kon hem bij een van de dorpsbakkers laten afbakken. Ook nu is het naar verluidt nog steeds hun meest verkochte taart.
Zo’n kaastaart (van max. 4 cm hoog) bestaat uit een gistdeegbodem, een laagje appelmoes, een vulling van plattekaas (kwark), ei, amandel, gemalen macaron en rum. De goudgele taart heeft na het bakken een donkere buitenrand en vertoont meestal een barst. Een "goei kijs-toet" is in de volksmond "dun van leer en dik van smeer".
Sport.
In de gemeente speelt voetbalclub ERC Hoeilaart, die bij de KBVB is aangesloten. De club ontstond uit de fusie van KRC Hoeilaart en Eendracht Hoeilaart, dat ooit een seizoen in de nationale reeksen speelde.
Hoeilaart beschikt ook over een hockeyclub, ISCA, en een tennisclub, TC De Jonge Wingerd.
Verschillende dansgroepen hebben hun vaste stek in het GC Felix Sohie en de Sporthal: Soulstep Dance Crew, X-Plosion Dance, ballet (Academie voor Podiumkunsten Hoeilaart) en de Gympies. Deze laatste is een dans- en turnclub.
Er is een groot aanbod gevechtssporten die doorgaan in de Sporthal.
Verkeer en vervoer.
Openbaar vervoer.
Busnetwerk.
Midden doorheen de gemeente lopen buslijn 71 Groenendaal - Overijse - Tervuren - Sterrebeek - Luchthaven van Zaventem en buslijn 70 Groenendaal - Overijse - Leuven (station) van De Lijn. Noord-zuid loopt buslijn R78 Waver - Overijse Maleizen - Etterbeek (station). De ritten van De Lijn zijn binnen Hoeilaart gratis voor inwoners die een speciale buskaart hebben opgehaald bij de gemeente. Ook de Waalse TEC heeft een buslijn (366 Brussel Flageyplein - Rixensart - Court-Saint-Étienne) die aan de achterzijde van het station van Groenendaal stopt.
Spoorwegen.
Hoeilaart ligt langs spoorlijn 161 en heeft twee haltes: Hoeilaart en Groenendaal. Bussen 71 en 70 beginnen/eindigen aan het station van Groenendaal. Tussen 1894 en 1966 heeft vanaf station Groenendaal een tramlijn 293 (NMVB)/Brabant gereden tot Overijse. Het was een van de weinige "boerentram"-lijnen die geen verbinding had met andere (stoom)tramlijnen, en een van de slechts vier NMVB-lijnen met normaalspoor.
Wegennet.
De R0 en de N275 doorsnijden in Hoeilaart het Zoniënwoud. Vanuit het noorden is de woonkern bereikbaar via de E411.
Nabijgelegen kernen.
Groenendaal, Watermaal-Bosvoorde, Overijse, Terhulpen

</doc>
<doc id="32872" url="https://nl.wikipedia.org/wiki?curid=32872" title="Holsbeek">
Holsbeek

Holsbeek is een plaats en een gemeente in de Belgische provincie Vlaams-Brabant. De gemeente telt ruim 10.000 inwoners.
Toponymie.
Holsbeek werd in 1129 voor het eerst vermeld, als "Hulsebec" wat "hulstbeek" betekent.
Geschiedenis.
De heerlijkheid Holsbeek viel binnen de Leuvense banmijl; de rechtspraak geschiedde door een hertogelijke schepenbank. Vanaf 1505 werd de hertogelijke rechtsmacht verpand aan een reeks heren, onder wie Frederik van Holsbeek die in 1661 verheven werd tot baron van Holsbeek. Zijn baronie omvatte ook Attenhoven (niet te verwarren met Attenhoven deelgemeente van Landen) en Kortrijk. In de 18de eeuw ging de baronie over op de familie Gaethovius.
Geografie.
Kernen.
De gemeente Holsbeek bestaat uit 4 deelgemeentes: Holsbeek, Kortrijk-Dutsel, Nieuwrode en Sint-Pieters-Rode.
Natuur en landschap.
Holsbeek ligt in het Hageland in de vallei van de Winge. Er zijn enkele getuigeheuvels waardoor de hoogte varieert van 20 tot 50 meter. Natuurgebieden zijn onder meer het Chartreuzenbos en het Gasthuisbos.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Burgemeesters.
Burgemeesters van Holsbeek waren:
2013-2018.
Burgemeester was Hans Eyssen (CD&amp;V). Hij leidde een coalitie bestaande uit CD&amp;V, sp.a en Groen. Samen vormden ze de meerderheid met 13 op 21 zetels.
2019-2025.
Burgemeester was Hans Eyssen (CD&amp;V). Hij leidde een coalitie bestaande uit CD&amp;V, Open Vld en Groen. Samen vormen ze de meerderheid met 14 op 21 zetels. Eind maart 2023 gaf hij zijn functie vrijwillig over aan Bram Van Baelen (CD&amp;V)
Resultaten gemeenteraadsverkiezingen sinds 1976.
&lt;br&gt;
&lt;br&gt;
Nabijgelegen kernen.
Attenhoven, Wilsele-Putkapel, Rotselaar, Wezemaal, Kortrijk, Linden

</doc>
<doc id="32874" url="https://nl.wikipedia.org/wiki?curid=32874" title="Huldenberg">
Huldenberg

Huldenberg is een plaats en gemeente in de Belgische provincie Vlaams-Brabant. De gemeente telt ruim 10.000 inwoners. De gemeente ligt in de landstreek Dijleland en de Druivenstreek.
Geografie.
Kernen.
Naast Huldenberg zelf liggen in de gemeente nog de deelgemeenten Loonbeek, Neerijse, Ottenburg en Sint-Agatha-Rode.
Natuur en landschap.
Huldenberg ligt op het Brabants Plateau op een hoogte van 35-97 meter. De plaats ligt aan de IJse die in noordoostelijke richting naar de Dijle stroomt. De vallei heeft hier steile oevers.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Religie.
De gemeente Huldenberg bestaat uit een aantal kerkdorpen die ieder een eigen kerk hebben:
Daarnaast zijn er ook twee monumentale kapellen:
Politiek.
Burgemeesters.
Burgemeesters van Huldenberg waren:
2013-2018.
Burgemeester is Danny Vangoidtsenhoven (Open Vld). Hij leidt een coalitie bestaande uit Open Vld en CD&amp;V. Samen vormen ze de meerderheid met 13 op 21 zetels.
Resultaten gemeenteraadsverkiezingen sinds 1976.
&lt;br&gt;
Sport.
Voetbalclub OHR Huldenberg is aangesloten bij de KBVB en actief in de provinciale reeksen.
Bekende inwoners.
Personen die in Huldenberg geboren of overleden zijn, geruime tijd in Huldenberg verbleven hebben, of er nog wonen.
Nabijgelegen kernen.
Loonbeek, Terlanen, Duisburg, Overijse

</doc>
<doc id="32875" url="https://nl.wikipedia.org/wiki?curid=32875" title="Kampenhout">
Kampenhout

Kampenhout is een plaats en gemeente in de provincie Vlaams-Brabant in België. De gemeente telt zo'n 12.000 inwoners.
Geschiedenis.
Kampenhout werd voor het eerst vermeld in 1050, als "Campenholt", waarbij "kamp" verwijst naar een open ontginning en "hout" naar een bos. In 1125 werd voor het eerst melding gemaakt van een parochie. Het patronaatsrecht kwam toen aan de Abdij van Kortenberg. Tot eind 15e eeuw was het een hertogelijk domein.
De familie "Vandereycken" bezat een cijnshoeve in Kampenhout. In 1638 kwam het heerlijke recht aan de familie "Cruyckenbourg".
Op de Ferrariskaarten (1777) is Kampenhout te zien als "Campenhout". De dorpskern telde een 40-tal huizen, bijna uitsluitend in de huidige Dorpstraat en Brouwerijstraat. Het bij Kampenhout aansluitende gehuchtje Ruisbeek ("Ruysbeeck") lag toen een kilometer verder en was nagenoeg even groot.
Van belang voor de infrastructuur was de aanleg van de steenweg van Mechelen op Leuven in 1732, en de aanleg van het Kanaal Leuven-Dijle in 1750.
Geografie.
De gemeente ligt in de landstreek Dijleland en in de Brabantse Kempen.
Kernen.
De fusiegemeente telt naast Kampenhout zelf nog drie deelgemeenten: Berg, Buken en Nederokkerzeel. Daarnaast ligt in de deelgemeente Kampenhout nog het dorp Relst.
Verder telt Kampenhout-centrum enkele kleinere gehuchtjes als Kampelaar, Schildhoven, Heide, Ruisbeek, Vierstraeten, Wilder. In Berg liggen gehuchtjes als Lelle, Kutsegem, Bulsom en het Lemmeken. Ten slotte is er ook nog de wijk Kampenhout-Sas.
Natuur.
Kampenhout ligt op de grens van de Brabantse Kempen en de Midden-Brabantse laagvlakte. De hoogte bedraagt 11-17 meter. De "Molenbeek" doorstroomt het gebied van Kampenhout.
In de deelgemeenten Kampenhout en Berg ligt het Hellebos en in Berg ligt het Torfbroek. Ten oosten van Nederokkerzeel ligt het Silsombos. De drie natuurgebieden maken allen deel uit van een fossiele rivierbedding en vormen een deel van het natuurnetwerk "De Groene Vallei". In het noorden van de gemeente vindt men het Steentjesbos en in het westen het Rotbos.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
2013-2018.
Burgemeester is Kris Leaerts (CD&amp;V). Hij leidt een coalitie bestaande uit CD&amp;V en N-VA. Samen vormen ze de meerderheid met 13 op 21 zetels.
2019-2024.
Burgemeester is Kris Leaerts (Team Burgemeester). Hij leidt een coalitie bestaande uit Team Burgemeester en Open Vld. Samen vormen ze de meerderheid met 15 op 21 zetels.
Resultaten gemeenteraadsverkiezingen sinds 1976.
&lt;br&gt;
Bekende Kampenhoutenaars.
Ereburgers.
Volgende personen zijn ereburger van de gemeente Kampenhout:
Nabijgelegen kernen.
Berg, Nederokkerzeel, Relst

</doc>
<doc id="32876" url="https://nl.wikipedia.org/wiki?curid=32876" title="Kapelle-op-den-Bos">
Kapelle-op-den-Bos

Kapelle-op-den-Bos is een plaats en gemeente in de Belgische provincie Vlaams-Brabant. De gemeente telt ruim 9.000 inwoners. De gemeente wordt gerekend tot de streek Brabantse Kouters.
Toponymie.
In het jaar 1270 wordt Kapelle-op-den-Bos voor het eerst vermeld als "Capelle". Het was toen niet meer dan een kapelletje in de bossen van Smal Brabant. De plaats kreeg het achtervoegsel "op-den-Bos" om het onderscheid te maken met Sint-Ulriks-Kapelle. Zo werd het vroeger gespeld als "Capelle-op-den-Bosch" (zoals bijvoorbeeld te zien op de Ferrariskaarten uit 1777). Na de Tweede Wereldoorlog werd het aangepast aan de Nederlandse spellingsregels.
In de volksmond wordt meestal naar Kapelle-op-den-Bos verwezen als kortweg "Kapelle".
Geschiedenis.
Middeleeuwen.
Kapelle-op-den-Bos heeft waarschijnlijk zijn oorsprong en naam te danken aan een bidplaats of kapel opgericht te midden van een bosgebied. De legende vertelt dat een verdwaald edelman in de 13de eeuw, uit dank voor zijn redding een kapel liet bouwen. In 1564 werd deze vervangen door de huidige Sint-Niklaaskerk.
Het Zeekanaal Brussel-Schelde doorkruist al eeuwen de dorpskern van Kapelle sinds de aanleg ervan tussen 1550 en 1561.
18e - 20e eeuw.
Op de reeds vermelde Ferrariskaarten uit de jaren 1770 is Kapelle-op-den-Bos te zien als een dorp met een 50-tal huizen, bijna uitsluitend op de Bormstraat en Mechelseweg.
In 1837 werd de spoorlijn Mechelen-Dendermonde aangelegd doorheen het centrum van het dorp.
De Sint-Niklaaskerk werd in de Eerste Wereldoorlog platgebrand door de Duitse bezetter en kreeg na de heropbouw een kroon als toren, in plaats van een spitstoren, wat uniek is in België.
Geografie.
Kernen.
Naast Kapelle-op-den-bos zelf omvat de fusiegemeente de deelgemeenten Nieuwenrode en Ramsdonk en het gehucht Oksdonk ("Hoixdonck" op de Ferrariskaart).
Natuur en landschap.
Kapelle-op-den-Bos ligt aan de Willebroekse Vaart. Hier is het landschap vlak en de hoogte bedraagt ongeveer 10 meter. De bodem is zandlemig.
Houtig erfgoed.
Langs de Bosbeek staan twee geknotte essen. Ze getuigen over een oude beheersvorm die zeldzamer wordt. Vlakbij staat een fraaie alleenstaande zomereik in een weiland. De boom heeft een omtrek van 3,71 m (2015) en dateert mogelijks uit de 18de eeuw.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Mobiliteit.
Het spoorwegstation Kapelle-op-den-Bos is gelegen langs spoorlijn 53 (Schellebelle-Leuven), die deel uitmaakt van het traject Gent-Dendermonde-Mechelen.
Daarnaast stroomt het belangrijk Zeekanaal Brussel-Schelde door Kapelle-o/d-Bos. Ten slotte ligt de gemeente centraal tussen de A12 en de E19, die de gemeente verbindt met steden zoals Mechelen, Antwerpen en Brussel.
In het centrum bevindt zich ook een grote parking.
Bestuur en politiek.
Geschiedenis.
2007-2012.
Bij de verkiezingen van 2006 verloor sp.a hun absolute meerderheid maar sp.a (9 zetels) en CD&amp;V (6 zetels) zetten hun bestuursmeerderheid voort met burgemeester Leo Peeters (sp.a). Tegen het einde van de legislatuur gaf hij de sjerp door aan Else De Wachter (sp.a).
De oppositie bestond uit Groen (1 zetel), N-VA (2 zetels) en Vlaams Belang (1 zetel: David Van Hecke). In september 2007 stapte raadslid David Van Hecke over van Vlaams Belang naar LDD, dus verloor Vlaams Belang zijn enige zetel en kreeg LDD (dat niet opkwam bij de verkiezingen) er een bij.
2013-2018.
Bij de gemeenteraadsverkiezingen van 2012 waren opkomende partijen sp.a (met als lijsttrekker aftredend burgemeester Else De Wachter), CD&amp;V (met aftredend schepen Edward De Wit als lijsttrekker), N-VA (met lijsttrekker Renaat Huysmans), Groen (met lijsttrekker Ilse Rymenants) en Vlaams Belang (lijsttrekker Katie Van Der Heyden). LDD deed niet mee maar riep op om voor N-VA te stemmen. Ook Open Vld, die bij de vorige verkiezingen geen verkozene haalde, deed niet mee.
N-VA werd de grootste partij (met 8 zetels), maar toch zetten SP.A en CD&amp;V de coalitie voort met een meerderheid van 11 op 21 zetels waarbij Edward De Wit (CD&amp;V) burgemeester werd. Else De Wachter werd OCMW-voorzitster. De schepenen waren Hugo De Haes (sp.a), Jos Thomas (CD&amp;V), Freddy De Ruysscher (sp.a) en Ria Devos (CD&amp;V).
In 2015 werd gemeentesecretaris Carl Van Riet, die dit twintig jaar lang was maar in 2012 opkwam op de N-VA-lijst, vervangen door Siebe Ruykens. Als gevolg van het decreet lokaal bestuur werd in 2018 Siebe Ruykens algemeen directeur van gemeente en OCMW Kapelle-op-den-Bos.
2019-2024.
Bij de verkiezingen van 14 oktober 2018 kwamen N-VA, CD&amp;V en Groen op met dezelfde lijsttrekkers als in 2012. De lijst "proKA" kwam op in plaats van sp.a, zonder Else De Wachter op de lijst. ProKA verloor twee zetels, waardoor CD&amp;V en sp.a/proKA hun meerderheid verloren. N-VA en Groen wonnen elk een zetel erbij.
Ondanks een voorakkoord tussen N-VA en CD&amp;V sloten N-VA en Groen een bestuursakkoord. Oppositie en meerderheid wisselen dus volledig. Burgemeester wordt huisarts Renaat Huysmans (N-VA), lijsttrekker en verkozen gemeenteraadslid in zowel 2018 als 2012 en 2006. Schepen voor Groen wordt Ilse Rymenants, ook lijsttrekker en verkozen gemeenteraadslid in 2018, 2012 en 2006.
Faciliteiten.
In de gemeente bevindt zich het zwembad "De Druppelteen". Dit werd in 1970 gebouwd als gemeentelijk zwembad "Zeemeermin" en in 2001 grondig gerenoveerd, toen het van naam veranderde. Sinds 2003 wordt het samen met buurgemeente Willebroek uitgebaat onder een projectvereniging (Projectvereniging WIKA).
Economie.
Enkele fabrieken zoals Eternit, Feryn en Sanpareil zijn gevestigd in de gemeente.
Eternit maakte lange tijd gebruik van asbest, waardoor er veel asbestvervuiling was en is in Kapelle-op-den-Bos. De laatste jaren wordt werk gemaakt van de sanering van onder andere de asbeststorten en een beek. Er zijn jaarlijks nog slachtoffers ten gevolge van asbestkanker. Velen durfden echter niet te protesteren omdat Eternit voor werkgelegenheid zorgt, en is er tot nu toe slechts één asbestproces geweest.
Energie.
In 2001 werden er drie Aspiravi-windturbines gebouwd langs het zeekanaal Brussel-Schelde. Deze turbines waren lange tijd een kenmerk van de gemeente, tot er in 2015 één werd getroffen door een blikseminslag en deze in maart 2017 werd afgebroken. In oktober 2018 werden ten slotte de twee overige afgebroken.
Onderwijs.
Kleuter- en lager onderwijs.
In Kapelle-op-den-Bos zijn ook drie kleuter- en lagere scholen, Het Kiezeltje/De Kei, De Pepel en De Kiem. Daarnaast zijn er ook kleuter- en lagere scholen in de deelgemeentes Ramsdonk (Karamba) en Nieuwenrode ('t Graantje/'t Mulderke).
Secundair onderwijs.
Daarnaast zijn er ook twee scholen voor secundair onderwijs, het Sint-Theresiacollege (STK) van de paters Assumptionisten en het Sint-Godelieve-Instituut (SGI) van de Zusters van Onze-Lieve-Vrouw van Zeven Weeën. Intussen vormen de scholen STK en SGI samen KOBOS secundair: een middelbare school die onderwijs aanbiedt in ASO, TSO en BSO. De eerste graad van KOBOS secundair heeft volledig ingezet op de vernieuwing van het secundair sinds 2019. Vanaf schooljaar 2021-2022 zet deze vernieuwing zich door in het derde jaar. Er wordt les gegeven op beide campussen: in de Veldstraat en in de Mechelseweg.
Dit is veel in verhouding tot het aantal inwoners. Zo heeft bijvoorbeeld de grotere buurgemeente Meise bijna dubbel zoveel inwoners, maar geen secundair onderwijs.
Nabijgelegen kernen.
Ramsdonk, Westrode, Nieuwenrode, Leest , Tisselt

</doc>
<doc id="32877" url="https://nl.wikipedia.org/wiki?curid=32877" title="Keerbergen">
Keerbergen

Keerbergen is een plaats en gemeente in de Belgische provincie Vlaams-Brabant. De gemeente telt ruim 13.000 inwoners.
Geschiedenis.
In de elfde eeuw zou Keerbergen een enclave van het prinsbisdom Luik in het graafschap Leuven zijn geweest. In de loop van de eeuwen ging het gebied echter uit deze geestelijke handen over in het bezit van wereldlijke heren, de machtige Berthouts van Grimbergen en Mechelen. Na verloop van jaren werd een Berthout, Jan II Berthout van Berlaer, ook heer van Helmond in Noord-Brabant, dat door Jan III Berthout van Berlaer op allerlei wijzen begunstigd werd en onder zijn beheer van "dorp" tot stad groeide.
Stilaan vervreemdden de Berthouts van Keerbergen: op het einde van de vijftiende eeuw was de heerlijkheid in de handen van een aangetrouwde tak, die van Cortenbach, en ze kwam gedurende de paar volgende eeuwen in het bezit van allerlei families, om ten slotte in het begin van de achttiende eeuw met al de rechten en voorrechten van de heer verkocht te worden door Anne Marie d'Oyenbrugghe Duras, gravin van Berlo voor minder dan twintigduizend gulden.
Ook de grote abdij van Grimbergen, door de Berthouts begunstigd, heeft sedert haar stichting in 1128 een rol gespeeld in de geschiedenis van Keerbergen, waarvan zij sedert de dertiende eeuw de tienden deelde met de pastoor; zij bezat er een uitgestrekt domein, de Munninckhoeve, waar nu de Duivebergen en de Broekelei liggen, twee andere hoeven dragen nu nog de naam van Grimbergen.
Tot het einde van de zestiende eeuw stond de kerk van Keerbergen, die afhing van het bisdom Kamerijk, op de Kerkebergen, langs de Dijle. In 1737 werd een middeleeuwse kerk in het huidige centrum van het dorp, aan het Gemeenteplein, vervangen door een nieuwe kerk in barokstijl. Zij kreeg in 1764 een toren. Enkel die toren bleef bewaard, toen de kerk in 1972 werd gesloopt. Aan de overzijde van het Gemeenteplein werd ter vervanging een moderne kerk gebouwd. Bij recent archeologisch onderzoek op het Gemeenteplein werden niet alleen sporen van de oude kerk teruggevonden, maar ook van enkele huizen en bijhorende waterputten uit de middeleeuwen. Ook de huidige dorpskern gaat dus terug tot de middeleeuwen.
In de Doorlaar, nabij Keerbergen, zouden soldaten van Napoleon zijn krijgskas verloren hebben.
Tijdens de Tweede Wereldoorlog bevond zich in Keerbergen het commandocentrum van het Amerikaans leger dat moest zorgen voor bescherming van de stad Antwerpen tegen de Duitse V-wapens. Dit commandocentrum bevond zich in het toenmalige hotel Le Grand Veneur. In het commandocentrum kwamen meldingen binnen van visuele waarnemers en radars, werd de baan van het V-wapen berekend en uitgezet op kaarten en werden bevelen gegeven naar het luchtafweergeschut dat in drie gordels rondom Antwerpen was opgesteld.
Na een lange periode van verval werd Keerbergen in de jongste decennia tot nieuw leven gewekt als buitenverblijf en centrum voor toerisme.
Geografie.
Kernen.
De gemeente Keerbergen heeft geen deelgemeenten. Wel is er nog de nabij de grens met Tremelo gelegen woonkern Lozenhoek en de kleinere kernen Piervenshoek en Zeept.
Ligging.
Keerbergen ligt net aan de grens van de provincie Vlaams-Brabant met Antwerpen. Zo komt het dat Keerbergen twee straten, de Grens- en de Bakestraat, deelt met de Antwerpse gemeenten Bonheiden (Rijmenam) en Putte (Grasheide). Dit wil zeggen dat de inwoners van één straat in een andere gemeente én provincie kunnen wonen dan hun buur of overbuur. Waar bij de Grensstraat de grens door het middel van de weg loopt, loopt de grens bij de Bakestraat veel grilliger. Het gaat slechts om een klein stukje van de Bakestraat dat behoort tot Rijmenam terwijl de rest Keerbergs grondgebied is.
De Dijle vormt de grens van Keerbergen met de Vlaams-Brabantse gemeente Haacht, een grens die overbrugd wordt door de Oude en de Nieuwe Hansbrug. De grens met Tremelo loopt door de Tremelobaan. Ook hier is ongeveer een kilometer lang een deel van de baan Keerbergen, terwijl de overkant deel uitmaakt van Tremelo.
Geografische aspecten.
De topografie van de gemeente is eerder beperkt en over het algemeen vlak. We vinden wel enkele valleien terug zoals de Dijlevallei, de Raambeekvallei en ook de oude Dijlemeander is een laaggelegen gebied in de gemeente. De hoogte varieert er van zo'n 18 meter op de stuifzandrug op de grens met Tremelo (nabij de Kruisstraat) tot zo'n 4 meter in de Dijlevallei.
Keerbergen vormt de overgang van de Brabantse Kempen naar de Zuiderkempen. Tevens wordt Keerbergen tot de landstreek Dijleland gerekend. Het quartaire dek bestaat er dan ook voornamelijk uit dominant zandige texturen tot hier en daar wat zandleem. Door de relatief arme en goed gedraineerde zandige gronden vinden we hier ook vaak een sterke antropogene invloed in de bodem terug (de zogenaamde plaggenbodems). Langs de Raambeekvallei in het noorden van de gemeente, bij de oude riviermeander in het zuidwesten en rond enkele gebiedjes rond Het Meer (die eigenlijk een vijver is) zijn de gronden natter en hebben ze geen profielontwikkeling. De texturen zijn er iets zwaarder (leem tot zelfs kleiig). Verder zijn er nog duingebieden terug te vinden. Dit zijn opgewaaide stuifzandruggen die tijdens het Laat-Glaciaal uit de drooggevallen Demer opgewaaid zijn tot rivierduinen. Deze vinden we vooral in het uiterste westen en in het centraal-zuidelijk gedeelte van de gemeente langs de grens met Tremelo.
Net zoals in de andere Vlaamse gemeenten was Keerbergen ooit ook overspoeld door zeeën en bedekt met mariene afzettingen uit het Tertiair. In het uiterste noordoosten dagzoomt de Boomse klei en iets meer naar het zuiden toe de Formatie van Bilzen. Het overgrote deel van de gemeente heeft echter de Formatie van Zelzate en de Formatie van Sint-Huibrechts-Hern in de ondergrond zitten.
Natuur en landschap.
Keerbergen ligt in de Zuiderkempen op een hoogte van 8-13 meter. In het zuiden stroomt de Dijle. Het bosrijke gebied is vrijwel geheel verkaveld en met villa's bebouwd. Ten oosten van de kom vindt men nog het Meer van Keerbergen. De belangrijkste natuurgebieden zijn de Broekelei, het Pommelsven en de Kruisheide.
Politiek.
Geschiedenis.
Legislatuur 2013-2018.
Open Vld, sp.a en Lijst Schroos (deze laatste zat in 2006 in kartel met N-VA) besloten in kartel op te komen als kieslijst 'Keerbergen 2020'. Burgemeester is Dominick Vansevenant (N-VA). Hij leidt een coalitie bestaande uit N-VA en CD&amp;V. Samen vormen ze de meerderheid met 13 op 23 zetels.
Legislatuur 2019-2024.
Open Vld werd bij de gemeenteraadsverkiezingen van 2018 de grootste partij met 10 zetels. Zij gingen in coalitie met CD&amp;V en vormen zo een meerderheid van 14 op 23 zetels. Lijsttrekker Ann Schevenels (Open Vld), verzaakte echter aan het burgemeesterschap, en ging opnieuw zetelen in de deputatie van de Provincie Vlaams-Brabant. Sedert 1 januari 2019 is Ann Schevenels titelvoerend burgemeester, en wordt zij vervangen door waarnemend burgemeester Erik Moons (Open VLD).
Cultuur.
Symbolen.
Gemeentewapen.
Het oudste zegel van de schepen van Keerbergen dagtekent van 1308 en draagt een schild met drie palen met de tekst: "scabinorum de Kerberghe". Het was het wapen van de heren van Berthout van Berlaer. Dit zegel was in gebruik tot 1492, maar op andere zegels (uit 1540, 1697 en 1786), die bewaard worden in het Algemeen Rijksarchief, ziet men een gelijkaardig embleem.
Door het gemeentebestuur van Keerbergen werd op datum van 24 december 1954 navraag gedaan bij de Raad van Adel over het vroegere wapen. In een schrijven van het provinciaal gouvernement van Brabant gedateerd op 10 september 1955, gericht aan het schepencollege, werd het volgende vermeld: "De raad heeft vastgesteld dat bedoelde gemeente bewezen heeft dat haar schepenen het gevraagde wapen onder het ancien régime hebben gebruikt. Hij heeft dienvolgens geoordeeld, dat aan het verzoek, waarvan sprake, een gunstig gevolg kan worden voorbehouden. Het aan gezegde gemeente te erkennen wapen zou moeten worden beschreven als volgt:"Van zilver met drij palen van keel, het schild geplaatst voor een heilige Michaël, met opgeheven zwaard van goud, die een duivel van sabel neervelt.""
De in het Frans gestelde tekst luidt: "D'argent à trois pals de gueules, l'écu posé devant un Saint Michel, l'épée haute d'or terrassant un demon de sable".
Vlag van Keerbergen.
De vlag van Keerbergen is gebaseerd op het wapenschild. Ze bestaat dus uit zeven even lange banen van wit en van rood.
Muziek.
De groep Belgian Asociality heeft een nummer getiteld "Keerbergen" ('89).
Jeugd.
In de gemeente is een jeugdbeweging, Chiro Keerbergen, gevestigd in de Broekelei. Daarnaast is er de KLJ Keerbergen die gevestigd is op Putsebaan 115. En er is nog een Scouts en Gidsen Keerbergen die gevestigd zijn op Eekhoorndreef 9. De jeugdbewegingen organiseren kampen en op zondag kan iedereen die lid is ernaartoe komen om te spelen.
Cultuurprijs.
De gemeente Keerbergen beoogt met de uitreiking van de Cultuurprijs de erkenning van verenigingen, organisaties, gezelschappen of personen die een verdienstelijke rol gespeeld hebben op het culturele klimaat van de gemeente. De naam van de laureaat wordt gebeiteld op een tegel die op een zichtbare plaats wordt verwerkt in het gemeenschapscentrum.
Een overzicht van de laureaten:
Mobiliteit.
Keerbergen had van 1932 tot 1963 een eigen vlieghaven, waarop vooral het bedrijf Cogea actief was. De Duitse bezettingsmacht zou van de infrastructuur gebruikmaken. Er is ook een onderaardse gang van de gebouwen die de Duitsers toentertijd bezetten - nu gebouwen van het Koninklijk Atheneum Keerbergen - naar het vliegveld. Het vliegveld verdween echter en door de uitgraving van de zandgrond ontstond het huidige meer van Keerbergen, dat 12 hectare groot is.
Economie.
Keerbergen is de rijkste gemeente van Vlaams-Brabant en de op een na rijkste gemeente van België. In 2019 bedroeg het gemiddeld fiscale inkomen per inwoner in de gemeente € 27.718 en de welvaartsindex 145,1 (België = index 100). (Bron: Statbel)
Onderwijs.
Keerbergen heeft een bepaalde vermaardheid in verband met onderwijs. Het is een relatief compacte gemeente, maar heeft toch secundair onderwijs van alle netten.
Nabijgelegen kernen.
Rijmenam, Putte, Grasheide, Grootlo, Tremelo, Haacht

</doc>
<doc id="32878" url="https://nl.wikipedia.org/wiki?curid=32878" title="Kortenaken">
Kortenaken

Kortenaken is een plaats en gemeente in het Hageland (arrondissement Leuven, Vlaams-Brabant, België).
De landelijke gemeente bestaat uit 5 deelgemeenten en één gehucht. In totaal zijn er 7 dorpskernen, omdat de deelgemeente Kersbeek-Miskom uit twee kerkdorpen bestaat. In het brede valleigebied van de Velpe vormen de boomgaarden een vertrouwd beeld. Daarnaast is de gemeente ook een agrarisch lappendeken: uitgestrekte akkers en weilanden komen veelvuldig voor. Kortenaken leeft van veeteelt, land- en tuinbouw. Echte dorpskernen vindt men er niet. Het is een grote lintbebouwing van kern naar kern met daarachter een agrarisch geheel. Kortenaken is de derde grootste perengemeente van België en om die reden komen er elk jaar vele seizoensarbeiders om vooral peren te plukken/sorteren en teneinde de bomen te snoeien. Het grote merendeel van de werkende inwoners zijn pendelaars die hun inkomen moeten zoeken buiten de gemeente. De gemeente telt ruim 7.500 inwoners.
Geschiedenis.
Onder het ancien régime was Kortenaken een zelfstandige heerlijkheid. Juridisch viel het onder de meierij van Halen, in het kwartier van Leuven van het hertogdom Brabant. Na de Franse invasie werd het dorp (toen als "Cortenaeken" aangeduid) als gemeente ingedeeld bij het kanton Scherpenheuvel van het Dijledepartement. De gemeente Kortenaken behield haar vorm zoals die toen vastgelegd werd tot de gemeentefusies van 1977.
Geografie.
Kernen.
Naast Kortenaken zelf bestaat de gemeente nog uit de deelgemeenten Hoeleden, Kersbeek-Miskom, Ransberg en Waanrode. Ook het gehucht Stok dat tot 1977 bij Sint-Margriete-Houtem en Bunsbeek behoorde, maakt sindsdien deel uit van Kortenaken.
Natuur en landschap.
Kortenaken ligt op een hoogte van 30-75 meter. Het ligt aan de Velp. De belangrijkste natuurgebieden zijn:
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
College van burgemeester en schepenen.
Herschikkingen 
Geschiedenis.
Resultaten gemeenteraadsverkiezingen sinds 1976.
Na de gemeentefusies van 1976 werd de toenmalige CVP de grootste partij (en vooral sterk in Kortenaken) de grootste partij. Toch werd ze naar de oppositie verwezen omdat de lijst Gemeentebelangen onder leiding van Leon Schots een coalitie aangingen met de socialisten en zo een meerderheid haalden in de gemeenteraad. Leon Schots werd de eerste burgemeester van de nieuwe fusiegemeente Kortenaken.
De tweede legislatuur kregen de liberalen lik op stuk. De christendemocraten van Godelieve Devos wist een coalitie te vormen met de SP en zette zo burgemeester Schots buiten spel. De liberalen van de Gemeentebelangen werden naar de oppositiebanken verwezen.
Bij de eerstvolgende gemeenteraadsverkiezingen haalde de partij Gemeentebelangen echter een absolute meerderheid. Leon Schots wordt opnieuw burgemeester en bestuurde de gemeente tot zijn onverwachte overlijden in 1991. Toenmalig eerste schepen André Alles nam tijdelijk diens taken over, totdat Jos Debacker werd aangewezen als burgemeester. De daaropvolgende gemeenteraadsverkiezingen, zonder kopman Schots, speelden de liberalen hun absolute meerderheid weer kwijt. Opnieuw werd een coalitie aangegaan met de socialisten. Jos Debacker werd burgemeester.
Rond de eeuwwisseling schoven de liberalen een nieuw gezicht naar voor. Patrick Vandijck werd lijsttrekker. De VLD werd opnieuw de grootste partij. Origineel werd een coalitie gesloten tussen CVP en VLD. CVP-boegbeeld Stefaan Devos zou eerste schepen worden onder de nieuwe burgemeester Vandijck. Dit akkoord werd echter tijdens de installatievergadering van de nieuwe gemeenteraad verbroken en de liberalen gingen met de SP in zee.
Bij de gemeenteraadsverkiezingen van 2006 gingen zowel CD&amp;V als VLD wat achteruit. De sp.a kreeg er twee zetels bij en vormde samen met CD&amp;V een nieuwe meerderheid. Stefaan Devos droeg voortaan de sjerp. Opnieuw 6 jaar later kwam er een nieuwe speler op het kiesterrein: N-VA ging verder op eigen kracht na het succes op nationaal niveau. Ze behaalden uit het niets drie zetels. CD&amp;V hield stand, Open VLD-GBL en sp.a verloren respectievelijk 1 en 2 zetels. De CD&amp;V-sp.a coalitie had geen meerderheid meer. De Vlaams-nationalisten vormden samen met Open VLD-GBL een nieuwe schepencollege.
In 2018 won Open VLD opnieuw een zetel, CD&amp;V en N-VA hielden stand en sp.a ging opnieuw een zetel achteruit. Hoewel de uittredende Open VLD-N-VA meerderheid nog een zetel won, beslissen de Vlaams nationalisten in zee te gaan met CD&amp;V en sp.a. Stefaan Devos wordt burgemeester in 2019, Kristof Mollu neemt over in 2022.
&lt;br&gt;
Economie.
Landbouw en fruitteelt.
De grootste inkomsten van de landbouwers en fruittelers worden in hoofdzaak vertegenwoordigd door de fruitteelt.
Bij de fruittelers vormen vooral de peren, waaronder hoofdzakelijk de Conference peer, het zwaartepunt.
De landbouwers wisselen jaarlijks van gewassen op hun percelen. Vooral graangewassen, suikerbieten, aardappelen en maïs zijn op de velden te vinden.
Vele vee- en landboeren waren generaties lang in de gemeente gevestigd. De dag van vandaag zijn er nog enkelingen over die op middelgrote of grote schaal de bedrijven uitbaten. Elk jaar worden de eerder kleine akkers ingezaaid met graan, maïs, bieten en aardappelen. Er zijn ook veel groene weilanden en grote boomgaarden, want Kortenaken staat bekend als de derde grootste perengemeente van België.
Vanuit de lucht gezien is de gemeente dan ook een agrarisch lappendeken.
Bedrijven.
Kortenaken telt slechts een fabriek: Bovin Beton. De onderneming handelt, zoals de naam doet vermoeden, in betonproducten. Het bedrijf is bij gemeenten en steden hoofdzakelijk gekend om haar rioleringsbuizen die worden gebruikt bij allerhande grote openbare werken in België. Daarnaast is Bovin in de streek rond Kortenaken ook gekend voor het maken van straatklinkers, grafzerken en andere op maat gemaakte betonfabricaties.
Anno 2015 is het gemeentebestuur op zoek naar een locatie om een kleine KMO-zone in te planten in de gemeente. Zo hoopt het lokale ondernemers in de gemeente te houden en werkgelegenheid te creëren in eigen streek. Deze plannen zijn nog in ontwerpfase, op de uitvoering staat nog geen definitieve termijn.
Onderwijs.
Gemeentelijk onderwijs.
Op het grondgebied van de gemeente is er slechts één gemeenteschool aanwezig: de gemeentelijke kleuterschool 'De Vlindertuin' in Kersbeek. De school bevindt zich in het dorpscentrum, vlakbij de kerk. Met slechts 20 tot 30 kleuters verdeeld over drie klassen is het een echte dorpsschool. In het gebouw, dat grondig werd gerenoveerd in de jaren 90, bevond zich vroeger de jongensschool van het katholieke onderwijsnet.
Katholiek onderwijs.
Van de vier andere scholen in de gemeente die horen tot het katholiek onderwijsnet, zijn er drie basisscholen (kleuter- en lager onderwijs) en één die enkel kleuteronderwijs aanbiedt. Het gaat om volgende scholen:
Nabijgelegen kernen.
Geetbets, Ransberg, Miskom, Waanrode, Loksbergen

</doc>
<doc id="32879" url="https://nl.wikipedia.org/wiki?curid=32879" title="Regio's van Frankrijk">
Regio's van Frankrijk

De regio's van Frankrijk (Frans: "régions") vormen de eerste administratieve verdeling van Frankrijk. Ze zijn onderverdeeld in departementen, die te vergelijken zijn met de provincies in België en Nederland, die op hun beurt historisch teruggaan op departementen in de Nederlanden.
Frankrijk telt achttien regio's: twaalf op het Europese vasteland, Corsica, dat een aparte status heeft en vijf overzeese regio's, die samenvallen met de vijf overzeese departementen. De regio Corsica heeft een speciale autonome status van Collectivité territoriale de Corse.
De regio's werden (pas) in 1956 in het leven geroepen en zijn dus veel jonger dan de departementen. Tot 1 januari 2016 bestond Frankrijk uit 21 regio's op het Europese vasteland. Op 23 juli 2014 nam de Assemblée Nationale een wet aan die erin voorzag dit aantal terug te brengen.

</doc>
<doc id="32880" url="https://nl.wikipedia.org/wiki?curid=32880" title="Kortenberg">
Kortenberg

Kortenberg is een plaats en gemeente in de provincie Vlaams-Brabant in België. De gemeente telt ruim 21.000 inwoners en ligt ongeveer halverwege tussen Brussel en Leuven.
Geschiedenis.
Op het grondgebied van deelgemeente Erps-Kwerps is een Romeinse villa opgegraven. Tevens vond men op de site een begraafplaats van de Franken.
In 1095 erkende Gualgericus, bisschop van Kamerijk, het bestaan van de religieuze gemeenschap op de Curtenbergh. Daarom wordt 1095 als stichtingsdatum van Kortenberg aanvaard. De kloosterlingen verhuisden in 1222 van deze heuvel naar het dal aan het Minneveld waar nu nog steeds de abdij van Kortenberg is gevestigd.
Van oudsher is het de woonplaats van de heren van Cortenberg, die een belangrijke rol speelden in de geschiedenis van het hertogdom Brabant. Ook was Kortenberg de plaats waar de Staten van Brabant werden samengeroepen. Zo ook op 27 september 1312, toen het Charter van Kortenberg in de abdij van Kortenberg door hertog Jan II van Brabant werd getekend. Daarmee werd de eerste keure op het Europees vasteland van die aard bezegeld, als tweede charter over de rechten van de burgers na de Magna Carta.
Erps was, zeker sinds 1286, de hoofdplaats van een meierij.
De aanleg van een steenweg van 1706 tot 1709 was een belangrijke gebeurtenis in de groei van de gemeente, evenals de aanleg van de spoorweg in 1866. Op het einde van de negentiende eeuw bouwen in Kortenberg en Erps-Kwerps de nieuwe burgerij heel wat villa's in belle-époquestijl, met veelal typische torentjes.
Op 27 augustus 1914 staken de Duitse troepen bij hun inname van Kortenberg een lokale brouwerij, een aantal villa's en een kasteeltje in brand.
Geografie.
Kernen.
Naast Kortenberg zelf bestaat de gemeente nog uit de deelgemeenten Erps-Kwerps, Everberg en Meerbeek. In het zuiden van Everberg ligt het gehuchtje Vrebos. Tussen Kwerps en Meerbeek ligt in de buurt van het station het gehucht Schoonaarde. De gemeente ligt in de landstreek Dijleland.
Natuur en landschap.
Kortenberg ligt op een hoogte van 46 meter (kerk). Het hoogste punt is de "Eikelenberg" van 80 meter, gelegen in het zuiden. Kortenberg is min of meer verstedelijkt door de nabijheid van de Brusselse agglomeratie en Brussels Airport.
Ten zuiden van Kortenberg stroomt de Wasbeek/Molenbeek en ligt het "Warandebos", dat onderdeel is van het goed van Kasteel de Merode.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
2013-2018.
Burgemeester was Chris Taes (CD&amp;V). Hij leidde een coalitie bestaande uit CD&amp;V en N-VA. Samen vormden ze de meerderheid met 16 op 25 zetels. Eerste schepen was N-VA'er en Vlaams Parlementslid Bart Nevens.
2019-2024.
Bij de verkiezingen van 14 oktober 2018 werd CD&amp;V opnieuw de grootste partij in Kortenberg. De partij sloot ditmaal een coalitie met Open VLD. Samen vormden ze een meerderheid van 16 op 27 zetels. Alexandra Thienpont (CD&amp;V) werd de nieuwe burgemeester.
Resultaten gemeenteraadsverkiezingen sinds 1976.
&lt;br&gt;
&lt;br&gt;
Mobiliteit.
De gemeente wordt doorkruist door de autosnelweg A3/E40. Hoewel op het grondgebied van de gemeente wel de parking Everberg van deze snelweg is gelegen, zijn er geen op- of afritten in de gemeente zelf. Afrit 21 in Sterrebeek en afrit 22 in Bertem zijn de dichtstbijgelegen toegangspunten. De belangrijkste gewestweg is de N2.
Kortenberg heeft een spoorwegstation aan de lijn Brussel-Luik (lijn 36). Ook de kern Erps-Kwerps heeft een spoorwegstation op diezelfde lijn. Bij uitrol van het gewestelijk expresnet zullen deze stations een hogere bedieningsfrekwentie krijgen.
Kortenberg wordt ook bediend door heel wat buslijnen van De Lijn. De lijnen R90 en R92 verbinden via verschillende routes Leuven via Kortenberg met de Brusselse agglomeratie. Lijn 225 verbindt Kortenberg met Vilvoorde. Het gehucht Vrebos wordt apart verbonden met Brussel dankzij lijn 318. Lijn 271 van Brussel naar Kampenhout doet de kern van Erps-Kwerps aan. De START-lijnen 651 en 652 verbonden tot begin 2024 Leuven via Kortenberg met Brussels Airport en de bedrijvenzone Brucargo. Sinds 2024 wordt deze verbinding gerealiseerd door buslijn 91.
De Lijn heeft als "extra dienst" een aantal specifieke schoolbuslijnen vanuit Kortenberg naar scholen in Leuven (576), Haacht (516), Zaventem (530) en Heverlee (bij Leuven) (521, 522, 523). Er zijn ook meerdere scholen die met eigen buslijnen leerlingen elke dag oppikken.
Onderwijs.
De gemeente richt in elk van de vier kernen zelf basisonderwijs in:
De oudste nog bestaande school in de gemeente is de vrije basisschool Mater Dei in de kern Erps-Kwerps.
De Vlaamse Gemeenschap richt ook onderwijs in: de gemeenschapsschool Hertog-Jan heeft een basisschool. De academie van Zaventem heeft een filiaal in Kortenberg, zodat ook deeltijds kunstonderwijs wordt aangeboden.
De meerderheid van leerlingen in Kortenberg die secundair/voortgezet onderwijs volgen, doen dit in de gemeenten in de regio met een groter aanbod, zoals Leuven, Zaventem, Rotselaar, Haacht en Tervuren.
Bekende Kortenbergenaars.
Personen die in Kortenberg geboren of overleden zijn, geruime tijd in Kortenberg verbleven hebben, of er nog wonen.
Nabijgelegen kernen.
Nossegem, Moorsel, Everberg, Erps 

</doc>
<doc id="32882" url="https://nl.wikipedia.org/wiki?curid=32882" title="Regio (Frankrijk)">
Regio (Frankrijk)



</doc>
<doc id="32885" url="https://nl.wikipedia.org/wiki?curid=32885" title="Jonkheer">
Jonkheer

Jonkheer en jonkvrouw zijn adellijke predicaten in Nederland en adellijke titels in België (arrest van het Hof van Cassatie, 1927). De afkortingen voor jonkheer en jonkvrouw zijn respectievelijk "jhr." en "jkvr." Beide dienen met kleine letters te worden geschreven.
Predicaat (Nederland).
Dit predicaat wordt gevoerd door de meeste burgers met een adellijke titel. In Nederland duidt het dat men niet een adellijke titel heeft.
In België is sinds en ingevolge het arrest van het Hof van cassatie in 1927, Jonkheer een volwaardige adellijke titel.
Het predicaat (of titel in België) wordt voor de volledige naam geplaatst. Een paar voorbeelden:
In combinatie met academische of ambtelijke titels.
Het predicaat jonkheer wordt door sommige families gebruikt als titel. Zo gebruikt de koninklijke familie van Nederland de titel Jonkheer van Amsberg, zie hieronder.
Jonkheer van Amsberg.
De koninklijke familie van Nederland gebruikt het predicaat "Jonkheer" de laatste jaren als een titel. De zonen en kleinkinderen van prins Claus plaatsen de aanduiding "Jonkheer van Amsberg" ná hun koninklijke of prinselijke titels. Daarmee is in dit geval de betekenis van de naam jonkheer dus zozeer veranderd dat het, althans voor de familie "Van Oranje-Nassau", een titel is geworden.
Titel (België).
In België is "jonkheer" of "jonkvrouw" een titel, sinds het arrest van het Hof van Cassatie in 1927. Hij wordt gedragen door leden van de erfelijke adel die geen hogere titel bezitten (vaak zonen of dochters van edellieden) en door personen aan wie persoonlijke of erfelijke adeldom is verleend, zonder hogere titel.
Rangkroon.
Volgens besluit van koning Willem I der Nederlanden in 1817 mogen jonkheren of jonkvrouwen in Nederland én België de rangkroon van een (erf)ridder boven hun familiewapen voeren, en zijn dus als zodanig te herkennen. Deze kroon bestaat uit een ring van effen goud (zonder edelstenen) met daarop vijf gouden punten met op ieder top een parel. Bovendien is de ring omwikkeld met een snoer van parels.

</doc>
<doc id="32886" url="https://nl.wikipedia.org/wiki?curid=32886" title="Jonkvrouw (boek)">
Jonkvrouw (boek)

Jonkvrouw is een boek geschreven door de Vlaamse auteurs Jean-Claude Van Rijckeghem en Pat van Beirs, het werd origineel uitgegeven door uitgeverij Facet in 2005 en kreeg drie herdrukken, de vijfde editie verscheen bij Manteau Jeugd in 2009. Het werd bekroond door de Kinder- en Jeugdjury (KJV), met de Thea Beckmanprijs, de Boekenleeuw, de Interprovinciale prijs voor Letterkunde en De Kleine Cervantes. Het kreeg een eervolle vermelding van de Zoenjury. Het boek werd geprezen en gelauwerd en zette de historische (jeugd)roman opnieuw op de kaart.
Vertalingen verschenen in het Deens, Afrikaans, Engels, Frans, Duits en Chinees.
Samenvatting.
Marguerite Van Male is veertien en een half. Ze is de dochter van de graaf van Vlaanderen en de hertogin van Brabant en de erfgename van Vlaanderen. Ze droomt van een ridder op een wit paard die haar naar een kasteel in de wolken zal voeren. Maar de ridders die ze ontmoet zijn allemaal sufferds die niet bestand zijn tegen haar pittige karakter en haar opvliegende aard. Op een dag beslist haar vader met wie ze die zomer zal huwen.
In haar eigen woorden vertelt Marguerite over haar vreselijke vossenhaar, over Willem, die een meester is in de zoenkunde, over Roderik, uit wiens kaakbeen ze een tand heeft geslagen, over de monnik Zannekin die stinkt als een varkenskot, over de vrije stad Brugge met haar knarsende uithangborden, over de boeken van haar moeder met hun smachtende liefdesverhalen, over de rode zweertjes in het gezicht van haar toekomstige echtgenoot en over de zwarte haat die ze voelt voor haar bloedeigen vader.

</doc>
<doc id="32888" url="https://nl.wikipedia.org/wiki?curid=32888" title="Baron (titel)">
Baron (titel)

Baron, vrouwelijk barones, was in de middeleeuwen een feodale functie die meebracht dat men met een eigen garnizoen aan goed getrainde krijgslieden moest deelnemen aan veldslagen van de vorst, met een banier waarop het eigen wapen werd gevoerd. Men kreeg een grondgebied toebedeeld dat verdedigd moest worden tegen vijandelijke aanvallen, baronie genoemd. Tegenover deze zware verplichtingen stond dat men veelal de absolute heerschappij over het grondgebied had en recht op alles wat aan opbrengsten gegenereerd kon worden. Tegenwoordig is baron of barones nog slechts een adellijke titel. In rangorde van de Belgische en Nederlandse adel staat de baronnentitel boven erfridder en onder die van burggraaf.
Etymologie.
Het woord "baron" is vermoedelijk overgenomen uit het Oudfrans ("baron"), dat op zijn beurt was afgeleid van het Laat- of Middeleeuws Latijnse woord "baro" dat "vrij man; soldaat" betekent. Het wordt in deze betekenis gebruikt in de Salische Wet terwijl in de "Lex Alamannorum" hiervoor het woord "barus" wordt gebruikt. Isidorus van Sevilla dacht in de 7e eeuw dat het woord was afgeleid van het Griekse βαρύς ("zwaar"), omwille van het "zware werk" dat door de huursoldaten werd gedaan. Cornutus vermeldt in de 1e eeuw het woord "baro" / "barones" waarvan hij meende dat het van Gallische origine was. Het woord is vermoedelijk van Oudfrankische origine, verwant met het Oudengelse "beorn" dat "strijder, edelman" betekent. 
Titel baron vanaf 1814.
De titel wordt tussen de voornamen en de geslachtsnaam geplaatst (zonder hoofdletter om verwarring tussen achternaam en titel te voorkomen).
De titel baron komt in Nederland en België op twee manieren voor: "op allen" en "met het recht op eerstgeboorte".
In Duitsland wordt het woord baron uitsluitend gebruikt als aanspreektitel van een Freiherr, de Duitse titel die het equivalent is van de titel baron. Enkele Baltisch-Duitse families voeren de titel nochtans ook in de geschreven familienaam ("voornaam" Freiherr von "familienaam"), namelijk wanneer hun titulatuur destijds door de Russische tsaar (dat wil zeggen voor 1917) werd erkend.
Rangkroon in België en Nederland.
Volgens een besluit uit 1817 van koning Willem I der Nederlanden hebben baronnen in Nederland én (later ook) België het recht om boven hun familieschild een rangkroon te voeren die bestaat uit een gouden ring met edelstenen, met daarop zeven parels op gouden punten.
Onder het Oostenrijkse bestuur werd aan de baronnen in het tegenwoordige België meestal een soort van kroon toegewezen, die men het beste een baronnenbaret zou kunnen noemen, namelijk een gouden ring, waaruit een roodfluwelen muts oprees, omgeven door halve cirkels van goud met edelstenen in de tussenruimte en bezet met parels. Tussen deze baretten kon onderling nog allerlei verschillen bestaan. Soms worden wapens in België afgebeeld met zo'n baronnenbaret.
Baron in de heraldiek.
In alliantiewapens worden beide echtelieden genoemd: de femme en de baron.

</doc>
<doc id="32889" url="https://nl.wikipedia.org/wiki?curid=32889" title="Gemenebest van Onafhankelijke Staten">
Gemenebest van Onafhankelijke Staten

Het Gemenebest van Onafhankelijke Staten (GOS) (Russisch: Содружество Независимых Государств) is een los verband van voormalige Sovjetrepublieken dat ontstond bij het uiteenvallen van de Sovjet-Unie in december 1991.
Op 8 december 1991 ondertekenden de leiders van Rusland, Oekraïne en Wit-Rusland in een staats-datsja aan de rand van het Woud van Białowieża een akkoord dat leidde tot de oprichting van het "Gemenebest van Onafhankelijke Staten". Dit akkoord staat ook wel bekend als het Akkoord van Białowieża. Op 26 december trad Michail Gorbatsjov af en hield de Sovjet-Unie feitelijk op te bestaan en veranderde het verband in het "Gemenebest van Onafhankelijke Staten".
Het verdrag erkende de soevereiniteit van elke deelnemende staat, en aldus betekende het het afschaffen van de Sovjet-Unie. Misschien was het GOS wel bedoeld als een confederatie, maar in de praktijk bleven de gedelegeerde bevoegdheden behandeld door de individuele staten en was het GOS dus een lege doos. Het belangrijkste aspect van het akkoord is de vrijhandelszone die men wil creëren in de voormalige Sovjet-Unie. Voorlopig blijft dat beperkt tot de zogenoemde "gemeenschappelijke economische ruimte", een economisch samenwerkingsconcept tussen Rusland, Wit-Rusland en Kazachstan. Het idee tot deze Euraziatische Economische Unie werd door de Russische president Vladimir Poetin gelanceerd en werd door zijn collega's uit voornoemde landen gesteund.
Lotgevallen van de diverse lidstaten.
Oekraïne, Georgië en Moldavië hebben sinds 2014 een associatieverdrag met de Europese Unie, visumvrij reizen met de Schengen-zone en deden tijdens de Russische invasie van Oekraïne sinds 2022 een aanvraag naar het EU-lidmaatschap.

</doc>
<doc id="32890" url="https://nl.wikipedia.org/wiki?curid=32890" title="GOS">
GOS



</doc>
<doc id="32891" url="https://nl.wikipedia.org/wiki?curid=32891" title="Newtoniaanse mechanica">
Newtoniaanse mechanica



</doc>
<doc id="32892" url="https://nl.wikipedia.org/wiki?curid=32892" title="Wet van Newton">
Wet van Newton



</doc>
<doc id="32893" url="https://nl.wikipedia.org/wiki?curid=32893" title="Debby Petter">
Debby Petter

Deborah Daniëlle (Debby) Petter (Weesp, 10 september 1956) is een Nederlands voormalig cabaretière en oud-nieuwslezeres.
Biografie.
De vader van Petter had in Weesp een eigen tandartspraktijk, waarin haar moeder regelmatig assisteerde. 
Petter ging in Weesp naar de lagere school; de havo doorliep ze in Hilversum. In 1973 ontmoette ze Youp van 't Hek op haar eindexamenfeest. Hij vertelde dat hij haar op het schooltoneel had horen zingen en vroeg haar om samen met hem en met Daan van Straaten de cabaretgroep Nar op te richten. Dat gebeurde, maar in 1976 verliet ze Nar en vertrok naar Parijs om als au pair te gaan werken. Dat betekende ook een tijdelijke breuk met Van 't Hek. Halverwege de jaren tachtig ontmoette ze Van 't Hek weer. Uit een eerdere relatie had ze al een dochter gekregen, uit het ontstane huwelijk met Van 't Hek werden een dochter, regisseur Anna van 't Hek en een zoon geboren.
De tv-carrière van Petter begon bij de lokale Amsterdamse zender AT5. In 1993 stapte ze over naar de publieke omroep om voor de KRO "Spoorloos" te gaan presenteren. Het was destijds een live-programma met publiek en vijf camera’s. Op initiatief van Petter werd de programma-opzet gewijzigd: voortaan zou ze met een cameraploeg op pad gaan en de zoektocht naar mensen filmen, waardoor de ontmoetingen natuurlijker zouden overkomen. Met dit idee werd geëxperimenteerd en Petter reisde ervoor naar Duitsland, Japan en Frankrijk. De kijkcijfers liepen echter terug en de opzet bleek te duur.
In 1996 presenteerde ze voor de Nederlandse Wereldomroep het programma Studio NL Live en van 1996 tot 2002 presenteerde ze het NOS Journaal waar ze gelijktijdig met Sacha de Boer en Hans Smit was aangenomen. Vanaf september 2002 werkte ze voor BVN, de satellietzender van de Wereldomroep. Toen dat stopte, besloot zij Nederlandse les aan buitenlanders te gaan geven.
In februari 2009 verscheen haar eerste boek "Ik ben er nog", het verhaal over het leven van haar Joodse moeder Hélène Egger (1929), die tijdens de oorlog haar twee broers en vader verloor en zelf ontsnapte aan transport naar een concentratiekamp en jarenlang ondergedoken zat. Op 5 november 2011 was de première van het solotheaterstuk "Ik ben er nog" onder regie van Thomas Verbogt, geproduceerd door Hekwerk Theaterproducties en uitgevoerd door Petter zelf.
Trivia.
Debby Petter is geen familie van journaliste Malou Petter.

</doc>
<doc id="32894" url="https://nl.wikipedia.org/wiki?curid=32894" title="Tien Geboden">
Tien Geboden



</doc>
<doc id="32897" url="https://nl.wikipedia.org/wiki?curid=32897" title="Dichter des Vaderlands (Nederland)">
Dichter des Vaderlands (Nederland)

Dichter des Vaderlands is een titel in Nederland die op 27 januari 2000 voor het eerst werd toegekend. Het is een initiatief van NRC Handelsblad, de NPS en de stichting Poetry International. Het idee is geïnspireerd door de in Engeland al eeuwen bestaande Poet Laureate.
De eerste drager van deze titel was dichter Gerrit Komrij. Weliswaar kreeg Rutger Kopland de meeste stemmen van de poëzielezers, maar hij bedankte voor de eer vanwege het vele werk dat dit met zich mee zou brengen. Nummer twee, Komrij, werd daarop de officiële eerste "Dichter des Vaderlands".
Op 29 januari 2004 maakte Komrij bekend dat hij met onmiddellijke ingang zou stoppen met zijn functie. Kort hierop organiseerde Rottend Staal een verkiezing voor zijn opvolging. Op 23 februari werd dat (ad interim) Simon Vinkenoog. Deze verkiezing werd echter niet door de initiatiefnemers erkend. NRC vroeg, naar aanleiding van het overlijden van koningin Juliana, aan Ilja Leonard Pfeijffer het DdV-gedicht te schrijven.
Van 3 december 2004 tot 2 januari 2005 werd de officiële verkiezing voor Komrijs opvolger gehouden, die resulteerde in de keuze – bekendgemaakt op 26 januari 2005 – van de tweede DdV, de Groningse dichter Driek van Wissen.
In januari 2009 werd Ramsey Nasr gekozen als Dichter des Vaderlands. Anders dan bij zijn twee voorgangers, was de keuze van het publiek niet langer vrij, maar werd deze door een commissie beperkt tot een shortlist van vijf kandidaten.
Per 31 januari 2013 werd Anne Vegter Dichter des Vaderlands. Zij werd niet gekozen, maar door een commissie benoemd voor vier jaar.
Naast een Dichter des Vaderlands kent Nederland ook een groot aantal stadsdichters.
Lijst.
Drie van de vier voorgangers van Anne Vegter zijn inmiddels overleden, inclusief Rutger Kopland, die in 2000 voor de eer bedankte. Kopland en Komrij stierven beiden in juli 2012.
In België.
Ook België heeft eerder al eens een Dichter des Vaderlands gehad: in 1899 werd de Franstalige Vlaamse dichter Emile Verhaeren door koning Albert I benoemd als ‘poète national’.
Vanaf januari 2014 werd de eretitel opnieuw toegekend. Om de twee jaar gaat de eretitel naar een dichter uit een andere taalgemeenschap. Voor meer informatie, zie de pagina Dichter des Vaderlands (België).

</doc>
<doc id="32900" url="https://nl.wikipedia.org/wiki?curid=32900" title="Lennik">
Lennik

Lennik is een Vlaamse gemeente in de Belgische provincie Vlaams-Brabant. De gemeente telt iets meer dan 9000 inwoners. Door historisch belang is ze hoofdplaats van het kanton Lennik en vervult ze een centrumfunctie in het Pajottenland.
De gemeente grenst (rechtsom) aan de fusiegemeenten Ternat, Dilbeek, Sint-Pieters-Leeuw, Pepingen, Gooik, Roosdaal.
De gemeente Lennik promoot zich als: het "(kloppend) hart van het Pajottenland".
Geschiedenis.
De Frankische Sint-Gertrudisabdij van Nijvel ontving in 877 van Karel de Kale het uitgestrekte domein "Liniacum", dat in het noorden tot in Ternat (Nath, "naad, grens" van het domein) reikte.
Zowel Nijvel als Lennik waren gelegen in de "pagus Brabantensis" of de Brabantgouw.
Door zijn gunstige ligging - op de kruising van wegen naar Brussel, Nijvel en het graafschap Vlaanderen - werd Lennik reeds in de 8e eeuw door de abdij van Nijvel uitgekozen om als centrum van haar Dietse bezittingen te dienen.
Keizer Otto II verleende op 27 juni 978 aan de Abdij van Nijvel het recht om markt te houden in Lennik en de opbrengsten daarvan te behouden. Keizerin Theophanu was toen in verwachting van hun tweede dochter Sophia van Gandersheim. De bevallingen van de keizerin gebeurden meermaals in een abdij en Sophia werd geboren in de Abdij van Nijvel of mogelijk in de omgeving van Maastricht.
Omstreeks het jaar 1000 werd de graaf van Leuven aangesteld als beschermer van de Sint-Gertrudisabdij te Nijvel.
Het Land van Gaasbeek, bestuurd vanuit het Kasteel van Gaasbeek, lag tot het einde van de 18e eeuw in het kwartier Brussel van het hertogdom Brabant.
Kernen.
De gemeente bestaat uit de deelgemeenten Sint-Kwintens-Lennik, Sint-Martens-Lennik en Gaasbeek. In het noorden van Sint-Kwintens-Lennik ligt Eizeringen, dat verschillende gehuchten omvat (onder andere Tuitenberg, Ten Nelleken, Hunsel).
Ook de parochie Sint-Gertrudis-Pede behoort gedeeltelijk tot Lennik (echter voor een groter deel tot Schepdaal-Dilbeek).
In 2007 werd Gaasbeek verkozen tot een van de 15 mooiste dorpen van Vlaanderen, en bijna het mooiste dorp van Vlaams-Brabant.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusies van Belgische gemeenten op 1 januari 1977.
Centrumfunctie.
Het opmerkelijk groot (90 bij 80 m), vierhoekig marktplein in het centrum (Sint-Kwintens-Lennik) is de trots van de gemeente. Het draagt een lange en rijke geschiedenis met zich mee. Ooit stonden er een openbare pomp, een drinkplaats voor vee, een schandpaal, en een gasthuis voor pelgrims in dit gewezen bedevaartsoord ter ere van Onze-Lieve-Vrouw.
Gelegen op een kruispunt van belangrijke toegangswegen (N8, N285, N282) is Lennik een handels- en dienstencentrum in het Pajottenland. Als kantonhoofdplaats is Lennik de zetel van een vredegerecht. Het vredegerecht is tegenwoordig gevestigd in de aloude Schepenbank, waar men al sinds eeuwen rechtsprak. Lennik beschikt ook over een eigen brandweerpost (die sinds de schaalvergroting een onderdeel is van de Brandweerzone Vlaams-Brabant West). De post is gehuisvest in een volledig vernieuwde kazerne gelegen in Eizeringen ter hoogte van het kruispunt van de N8 en de N285. Lennik is parochiaal tevens de hoofdgemeente van het dekenaat Lennik (25 parochies).
Uitzonderlijk oud is de wekelijkse markt (marktrecht verworven reeds in 978), die elke dinsdagochtend plaatsvindt. Ook vindt er nog steeds een jaarmarkt plaats in november.
Met bijna 3000 leerlingen kan men Lennik ook gerust een echt "scholencentrum" noemen in de streek, met een variatie van gemeentelijk en gemeenschapsonderwijs en vrije netten, zowel confessioneel als niet-confessioneel.
Lennik beschikt sinds de jaren zeventig al over uitgebouwde sportinfrastructuur en is nationaal bekend door de in de Eerste Klasse spelende volleybalploeg. Het gemeentelijk sportcentrum werd vernoemd naar de op 29-jarige leeftijd overleden nationale volleybalvedette Jo Baetens (international, en viermaal Speler van het jaar).
Politiek.
Bestuursmeerderheid.
2001-2006.
De gemeente Lennik werd bestuurd door een grote coalitie (13 op 19 zetels) van VLD Lennik en LENNIK2000 : een kartel van VU (later ex-VU'ers) met onafhankelijken en sp.a).
2007-2012.
De coalitie wordt verdergezet, al kwam VLD op onder de benaming LVB en behoort de sp.a niet langer tot de onafhankelijke lijst LENNIK 2000, die sinds 2012 omgedoopt is tot LENNIK² (Lennik Kwadraat) en ook sinds 2012 een kartel vormt met de intussen opgerichte lokale N-VA.
Sinds 2011 is tweede schepen Eddy Warrand afgescheurd van LVB en voortaan onafhankelijk, waardoor de meerderheid nog uit 10 op 19 zetels bestond. Warrand kwam in 2012 op met een nieuwe lijst: LEF. Ook nam Willy De Waele in 2011 voortijdig ontslag als burgemeester, opgevolgd door Irina De Knop.
2013-2018.
Burgemeester blijft Irina De Knop (LIJST BURGEMEESTER). Zij leidt een coalitie bestaande uit Lijst Burgemeester en CD&amp;V. Samen vormen ze de meerderheid met 11 (7+4) op 19 zetels.
Half 2015, op de uitzonderlijke gemeenteraad op een maandagochtend, neemt raadslid Van Vlaenderen afstand van de LB, en daardoor bestaat de coalitie nog uit 10 op 19 zetels. In de loop van 2015 gaat ook schepen Van Ginderdeuren - naar aanleiding van een lopend gerechtelijk onderzoek rond zijn activiteit als advocaat (niet als politicus) - als onafhankelijke zetelen, uit onvrede omdat hem zijn schepenbevoegdheden werden ontnomen. Maar vanaf 2016 steunt hij wel opnieuw mee de bestuurscoalitie (5+4+1 zetels) in een akkoord waarbij hij zijn bevoegdheden van zijn coalitiegenoten terugkreeg.
2019-2024.
Bij de gemeenteraadsverkiezingen van 14 oktober 2018 werden, door de bevolkingsaangroei tot meer dan 9000 inwoners, 2 zetels meer verkozen in de gemeenteraad: 21 in plaats van de gewoonlijke 19. Twee lijsten boekten vooruitgang in zetels: Groen (van 0 naar 2) en het kartel N-VA - LENNIK² (van 7 naar 8), die laatste wordt de grootste en haalt met Geert De Cuyper ook de grootste stemmentrekker van de gemeente. De liberale Lijst Burgemeester blijft op 7 zetels. &lt;br&gt;
Er zijn verschillende coalities mogelijk. De vorige coalitie (LB-CD&amp;V) heeft geen meerderheid meer, ze willen toch verder samenwerken en klinken zich aan elkaar vast, en verleiden verrassend het oppositievoerende Groen tot een nieuwe bestuursmeerderheid (7+3+2 zetels). In het nieuwe College wordt Irina De Knop opnieuw burgemeester, naast 2 schepenen voor CD&amp;V, 1 voor LB en 1 voor Groen.
Vlaamsgezind.
In 2003 werd, op initiatief van de gemeente Lennik, gesteund door een eenparige gemeenteraad, door zeven burgemeesters de Conferentie van burgemeesters en Staten-Generaal in Halle-Vilvoorde opgericht. Het is een overlegforum van 28 van de 35 gemeentebesturen (zonder taalfaciliteiten) in het bestuurlijk arrondissement Halle-Vilvoorde, dat met gezamenlijke standpunten en protestacties, de splitsing van BHV op de nationale politieke agenda plaatste en behield.
Ook stuurde de gemeenteraad al verschillende keren een motie over communautaire thema's naar nationale politieke organen.

</doc>
<doc id="32901" url="https://nl.wikipedia.org/wiki?curid=32901" title="Linkebeek">
Linkebeek

Linkebeek is een plaats en faciliteitengemeente in de Belgische provincie Vlaams-Brabant. De gemeente ligt in de Brusselse Rand, is vergroeid met de Brusselse agglomeratie en wordt gerekend tot de streek Zennevallei. Deze verstedelijkte woongemeente met villawijken telt ruim 4.600 inwoners en is voor een groot deel verfranst.
Toponymie.
De gemeente dankt haar naam aan de gelijknamige beek. Het woorddeel "Link" is afkomstig uit het Oudgermaans en betekent "bocht". Het woord beek spreekt voor zich. De beek beschrijft inderdaad een brede boog van een halve cirkel waarbinnen Linkebeek-dorp ligt.
Het toponiem Linkebeek komt voor het eerst voor in een schenkingsakte uit 1190, die de kerk en het patronaatsrecht afstond aan de abdij van Vorst, maar het grondgebied was al veel vroeger bewoond.
Geschiedenis.
De geschiedenis van Linkebeek toont veel gelijkenis met deze van de omliggende gemeenten. Bijzonder is het bezoek van Karel de Stoute waardoor de kerk een bedevaartsoord werd ter ere van Sint-Sebastiaan. Tot halverwege de 18e eeuw werd de gemeente doorkruist door handelswegen tussen Brussel en Wallonië. Later verloor zij deze functie en werd zij een buitenbeentje in de streek.
Neolithicum.
Nabij het Kleetbos werden heel wat silexvoorwerpen uit het vroege neolithicum (± 5000 v.Chr.) gevonden en het diepe Wijnbrondal is een typische laat-neolithische weg (± 2000 v.Chr.).
Gallo-Romeinse periode.
Uit de Keltische periode dateren de namen Kellebron, Koekelbeek en Kalevoet. Twee munten uit de Laatromeinse tijd werden ontdekt nabij de spoorweghalte Linkebeek.
Middeleeuwen.
Op de plaats van de huidige kerk bevond zich oorspronkelijk een burchtkapel – een uitzichttoren met crypte – van waaruit men de beekvallei kon overschouwen. Ze behoorde tot het grafelijk domein Homborch (Ukkel). Vermoedelijk naar het einde van de 10e eeuw, toen de residentie Ukkel-Homborch haar invloed verloor aan Leuven en Brussel, werd de parochie Sint-Sebastiaan opgericht. Volgens een tekst uit 1467 wordt dit in verband gebracht met graaf Godfried met de Baard maar dit is historisch onjuist. Ook de site waar het administratief centrum ligt, werd afgestaan aan de nieuwe parochie.
In de middeleeuwen was Linkebeek een doorgangsgemeente tussen Brussel en Wallonië, via de priorij van Zevenborren en de abdij van Nijvel. De vele holle wegen en een ingewikkeld wegennet zijn hiervan een overblijfsel. Zoals elders in de omgeving zal Linkebeek in de Karolingische tijd grotendeels bosvrij geweest zijn want de grond was er vruchtbaar. Na deze eerste ontginning gebeurde verdere ontbossing onder Hendrik I (1165–1235), waarbij enkele hoeven aan de grens met Beersel en Sint-Genesius-Rode ontstonden. Meteen werden de kleinere bosjes definitief afgesneden van het Zoniënwoud, dat nog enkel tot aan zuidoostelijke grens reikte. De laatste grote kap gebeurde onder het Verenigd Koninkrijk der Nederlanden (± 1825), toen het Zoniënwoud verder werd teruggedrongen.
Hoogtepunt in de geschiedenis was het bezoek van Karel de Stoute en zijn gevolg aan de Sint-Sebastiaan in 1469. Hij stichtte de Broederschap van Sint-Sebastiaan, die ressorteerde onder de abdij van Vorst. Bij die gelegenheid schonk de hertog ook het nog steeds bewaarde guldenboek van de broederschap. In zijn spoor volgden gedurende bijna twee eeuwen een hele reeks pelgrims, zowel edelen als lieden van gewone afkomst.
Tot het einde van de 14e eeuw hing Linkebeek af van de hertogen van Brabant. In 1391 viel het onder één schepenbank met Alsemberg, Beersel, Dworp en Sint-Genesius-Rode. Geleidelijk raakte Linkebeek, ondanks haar kleine oppervlakte (415 ha), versnipperd over een zestal rechtsgebieden. Jan Albert van den Winckele bracht alles in 1626 samen tot één heerlijkheid, die hij twee jaar later samenvoegde met Alsemberg en Sint-Genesius-Rode. Hij had in Linkebeek slechts een speelhuis. Het huidig “kasteel” werd pas gebouwd in 1869.
Moderne tijd.
De aanleg van de Alsembergsesteenweg in 1742 bracht ingrijpende verandering, omdat hij het dorp volledig links liet liggen. De eens zo belangrijke doorgangsgemeente raakte afgelegen en vergeten. Ook de pelgrims bleven achterwege, op een korte heropleving in 1848 na, toen cholera het land teisterde: pelgrims uit Halle schonken toen heel wat voorwerpen als dank voor de bescherming van Sint-Sebastiaan.
Ondertussen was in de Franse tijd een einde gekomen aan de feodaliteit. De laatste vrouwe van Linkebeek was Maria Barbara Josepha de Man de Speelhoven, dochter van de heer van Lennik. Linkebeek en Lennik hebben daardoor, op de vorm na, hetzelfde wapenschild: een rode keper in een wit veld met daarbij drie zwarte koppen, die elk met een rood lint omwonden zijn. De drie mannenkoppen verwijzen naar de familienaam “de Man”, de zwarte kleur zou enkel een esthetisch modeverschijnsel zijn als contrast op de zilveren achtergrond van hun schild.
De spoorlijn Brussel-Nijvel-Charleroi, aangelegd in 1873, sneed de gemeente in twee grote delen. Tegelijk bracht de trein vele wandelaars naar het mooie Linkebeek, zodat het toerisme er bloeide tussen pakweg 1890 en 1950. De gemeente was toen bezaaid met cafés, restaurants en zelfs hotels.
De tweede helft van de 20e eeuw werd gekenmerkt door een ware volksverhuizing: gegoede gezinnen, vooral uit Brussel en Wallonië, streken in Linkebeek neer, zodat de grondprijzen de hoogte in schoten en de eigen inwoners met lede ogen zagen hoe hun kinderen het dorp moesten verlaten. Dit bracht heel wat spanningen mee vermits de meeste inwijkelingen zich apart gingen groeperen. Een spijtige taalstrijd was er het gevolg van.
Linkebeek telde ooit verschillende bakkerijen waar men brood bakte om in Brussel aan de man te brengen. Vandaar wellicht dat de Linkebekenaren spottend "Moelieduivers" werden genoemd . Een legende verhaalt dat, tijdens een kermis, een bultenaar in de moelie (bakkerstrog) werd geduwd. Men plaatste het deksel erop en, na een wilde dans, haalde men het er terug af; maar de arme man was gestorven.
De villa van de kunstschilder Jules Lismonde, is een zeer actief cultureel centrum geworden.
De surrealist Paul Delvaux schilderde verschillende keren het station Linkebeek, dat in de jaren 1980 werd gesloopt.
Geografie.
Kernen.
De gemeente telt geen deelgemeenten. In het oosten van de gemeente ligt het gehucht Holleken, met een eigen station.
Verkeer en vervoer.
Linkebeek telt twee treinstations langs spoorlijn 124 tussen Brussel en Charleroi: het station Linkebeek nabij het centrum en het station Holleken in het oosten van de gemeente. Het station Moensberg op spoorlijn 26 in Ukkel ligt op slechts 200 meter van de gemeentegrens. In het uiterste noordwesten van de gemeente, bij Kalevoet, heeft de Brusselse tram zijn eindhalte (tram 51, halte "Van Haelen"). Eindpunt "Linkebeek station" van Brusselse stadsbus 37 bevindt zich in het uiterste zuiden van Ukkel, enkele meters af van NMBS station Linkebeek.
Via Drogenbos en Beersel is de E19 te bereiken in respectievelijk noordelijke en zuidelijke richting.
Natuur en landschap.
Linkebeek ligt op een hoogte van 42-112 meter. Het is deels een villadorp dat zich bevindt aan de zuidrand van de Brusselse agglomeratie. De belangrijkste natuurgebieden zijn:
Politiek.
Burgemeesterskwestie.
Na de verkiezingen van oktober 2006 haalde de Franstalige partij van Damien Thiéry de absolute meerderheid van de stemmen en zetels. De Vlaamse regering weigerde Thiéry echter te benoemen omdat hij meermaals de taalwetten overtreden had, zo bleef Thiéry gedurende de volle zes jaar slechts waarnemend burgemeester. Na de verkiezingen van oktober 2012 behaalde de Franstalige eenheidslijst nog een grotere absolute meerderheid, maar de Vlaamse regering wilde Thiéry nog steeds niet erkennen. Thiéry stapte tot tweemaal toe naar de Raad van State, maar zij gaven de Vlaamse overheid tweemaal gelijk.
In september 2015 – terwijl de zaak al meer dan acht jaar aansleepte – besliste Vlaams minister van Binnenlands Bestuur Liesbeth Homans (N-VA) om deze patstelling te beëindigen en Yves Ghequière (de tweede op de lijst van de Franstalige meerderheid) te benoemen, maar deze weigerde dit te aanvaarden. De Franstaligen gaven bovendien te kennen dat niemand van de verkozenen op die lijst de voordracht van burgemeester zal aanvaarden.
Begin oktober 2015 stelde Homans dan Eric De Bruycker aan, een van de slechts twee Nederlandstaligen in de gemeenteraad en dus lid van de oppositie. De Bruycker legde de eed af op 5 oktober, maar zei wel onmiddellijk dat hij het enkel zou willen doen wanneer de Franstaligen met hem zouden willen samenwerken. De benoeming zorgde voor heel wat boze reacties aan Franstalige kant, waaronder bij de MR, de partij van Thiéry die in de federale regering samen met onder meer N-VA een coalitie vormt. De PS en CDH hadden het zelfs over een "democratische staatsgreep". Homans zelf zei dat ze gewoon de Vlaamse wetgeving toepaste en dat ze hoopte dat de Franstaligen en Nederlandstaligen met elkaar zouden willen samenwerken, in het belang van de inwoners.
De daaropvolgende gemeenteraad, om 20 uur op diezelfde vijfde oktober, verliep bijzonder woelig. Thiéry werd door een grote groep van de voornamelijk Franstalige inwoners toegejuicht, terwijl kersverse burgemeester De Bruycker werd uitgejouwd. Tegelijk waren er ook heel wat Vlaamsgezinden aanwezig, zoals een delegatie van het Taal Aktie Komitee, die de slogan "Nederlands, Nederlands, Nederlandsǃ" scandeerde in de gemeenteraadszaal. De politie moest heel wat volk de toegang ontzeggen omdat "er te veel volk binnen was" en na twintig minuten werd de zitting geschorst omdat de Franstalige meerderheid de zaal vroegtijdig verliet.
Op 26 oktober riepen de Franstalige raadsleden de gemeenteraad bijeen om het ontslag van De Bruycker te eisen. Nadat deze hier niet op inging, namen de 13 Franstalige raadsleden collectief ontslag om tussentijdse gemeenteraadsverkiezingen af te dwingen. De Bruycker bleef weliswaar de wettige burgemeester van Linkebeek.
Op 9 november besliste de gemeenteraad om nieuwe verkiezingen uit te schrijven voor 13 december. Deze verkiezingen waren enkel voor de zetels van de 13 Franstalige raadsleden die ontslag namen; de burgemeester en het tweede Nederlandstalige raadslid bleven in functie. Enkele dagen later – op 15 november – nam De Bruycker ontslag. Hij blijft echter in functie tot er een opvolger is. Ook besliste Prolink, de Nederlandstalige partij van De Bruycker, om geen lijst in te dienen bij de gemeenteraadsverkiezingen en op te roepen blanco te stemmen. De verkiezingen van 13 december 2015 resulteerden in een status quo: de Franstalige lijst won alle 13 de zetels. Ongeveer 15% van de kiezers daagden echter niet op en ongeveer 13% stemde blanco.
Op 29 februari 2016 droeg de gemeenteraad van Linkebeek opnieuw Damien Thiéry voor als kandidaat-burgemeester. Vlaams minister van Binnenlands Bestuur Liesbeth Homans (N-VA) verklaarde al dat ze dit zou weigeren. Nadat de Raad van State begin 2017 Thiery definitief afwees, werd Thiéry's partijgenoot Yves Ghequière voorgedragen, maar nadat ook die de taalwetgeving overtrad in maart 2017, door als tijdelijk voorzitter van de gemeenteraad Frans als voertaal te tolereren, weigerde Homans ook hem te benoemen. In mei 2017 droegen de Franstaligen Valérie Geurinckx voor als alternatief. In juli 2017 werd ze aangesteld.
Religie en levensbeschouwing.
Katholieke kerk.
Sint-Sebastiaan is de patroonheilige van de gemeente, die in de gelijknamige Sint-Sebastiaanskerk wordt vereerd en aanbeden.
Nabijgelegen kernen.
Ukkel, Drogenbos, Beersel, Alsemberg, Sint-Genesius-Rode

</doc>
<doc id="32902" url="https://nl.wikipedia.org/wiki?curid=32902" title="Linter">
Linter

Linter is een gemeente in de Belgische provincie Vlaams-Brabant. De gemeente telt ruim 7000 inwoners.
De gemeente ligt langs de oude steenweg naar Luik, de huidige N3, halverwege Tienen en Sint-Truiden.
Toponymie.
Volgens de gangbare verklaring is "Linter" een samenstelling uit "lind + ter", met de betekenis "lindeboom". Deze verklaring is volgens Paul Kempeneers onhoudbaar. In plaatsnamen met "Lind/Lint", die Gysseling in zijn Toponymisch Woordenboek (1960) opgeeft, gaat het telkens over een plaats "bij een linde of een lindenbos". Deze plaats kan zijn: vruchtbaar aangeslibd land zoals in Lindau, een bosje op hoge zandgrond zoals in Lindelo, een woeste vlakte zoals in Lindveld, een hofstede zoals in Lindweiler, enz. "Lindeboom" komt echter nergens als plaatsnaam voor.
Daarom moeten we Linter eerder verbinden met "Lintaruurde" (uu=w), een onbekende plaats in Friesland, te verklaren als "voorde in de beek genoemd Lintara".
"Lintara" was de oude naam van de Genovevabeek. De dorpsnaam Linter betekent aldus "de nederzetting bij de Lintara". Zo werd de waternaam een dorpsnaam.
Geschiedenis.
De gemeente Linter ontstond in 1971 door het fuseren van Neerlinter en Drieslinter. In 1977 fuseerden Groot-Orsmaal (ook een fusie uit 1971, bestaande uit Orsmaal-Gussenhoven, Overhespen, Neerhespen en Melkwezer), Linter en Wommersom.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Burgemeesters.
Bestuur 2007-2012.
Burgemeester blijft Marc Wynants van de CD&amp;V. Deze partij verkreeg een absolute meerderheid met 11 op 19 zetels.
Bestuur 2013-2018.
Burgemeester blijft Marc Wynants van de CD&amp;V. Deze partij heeft de meerderheid met 13 op 19 zetels.
Bestuur 2019-2024.
Burgemeester blijft Marc Wynants van de CD&amp;V. Deze partij heeft de meerderheid met 14 op 19 zetels.
Resultaten gemeenteraadsverkiezingen sinds 1976.
&lt;br&gt;
Toerisme.
Er zijn in deze streek heel wat boomgaarden en aardbeienvelden, het gebied maakt deel uit van het Hageland, de fruitstreek van Vlaams-Brabant.
Drie toeristische fietsroutes doorkruisen de landelijke gemeente:
Partnersteden.
Linter is een partnerstad van het Duitse Mehring. Samenhangend daarmee heeft Drieslinter een Mehringstraat en heeft Mehring een Linterstraße.

</doc>
<doc id="32903" url="https://nl.wikipedia.org/wiki?curid=32903" title="Londerzeel">
Londerzeel

Londerzeel is een plaats en gemeente in de Belgische provincie Vlaams-Brabant. De gemeente telt ruim 19.000 inwoners. De inwoners worden Londerzelenaren of "Kiekenplukkers" genoemd en hun patroonheilige is Sint-Christoffel.
Toponymie.
De oudste vermeldingen van Londerzeel dateren uit de 12de eeuw. In die periode is Londerzeel vindbaar als "Lundersella" (1139), "Lundercella" (1148) en "Lundercele" (1158). Er bestaan twee theorieën over de oorsprong van de naam van het dorp. De oudste pretendeert dat de naam verwijst naar de woning van een zekere Lunder en zou dateren uit de jaren 600 à 750 n.C. Het klopt dat het bepalende gedeelte van toponiemen die op "-sel" of "-zele" eindigen vaak een persoonsnaam is en het zele-toponiem "Londerzeel" heeft voorts inderdaad een vroeg-middeleeuwse oorsprong. Toch stelt een andere theorie dat Lunder nooit bestaan heeft. De taalkundige oorsprong van de naam "Londerzeel" kan immers ook gezocht worden in het Germaanse "lauhan-warja" of "lund-warja-sali", waarbij beide verwijzen naar "de woonplaats van de bewoners van het bos". Zekerheid over de oorsprong van de naam bestaat er niet.
In het dialect wordt naar Londerzeel meestal verwezen als "Lonnesieël".
Geschiedenis.
De eerste bewoning zou zich situeren rond 600 à 750 na Christus. Het dorp Londerzeel is ontstaan op het kruispunt van twee eeuwenoude verbindingswegen, namelijk: de weg Asse-Mechelen en de weg Grimbergen-Puurs.
Voor de 11de eeuw hoorde Opdorp (Buggenhout) nog bij Malderen. Later is dit dan afgescheiden en ging dit over naar Graafschap Vlaanderen.
Op de Ferrariskaarten (1777) is het dorpscentrum van de heerlijkheid Londerzeel te zien als een relatief groot dorp met zo'n 100 huizen en enkele belangrijke hoven.
Na de gemeentefusie van 1977 werden Malderen en Steenhuffel deelgemeentes van Londerzeel.
Geografie.
De gemeente wordt gerekend tot de streek Brabantse Kouters en hoort bij de Groene Gordel rond Brussel.
Kernen.
Naast Londerzeel zelf telt de gemeente nog twee andere deelgemeenten, namelijk Steenhuffel en Malderen. Verder omvat de fusiegemeente nog het dorp Londerzeel-Sint-Jozef en heel wat gehuchten, waaronder:
Aangrenzende gemeenten.
Londerzeel ligt ten noorden van Brussel en grenst aan de Antwerpse gemeente Puurs-Sint-Amands, de Vlaams-Brabantse gemeenten Merchtem, Meise en Kapelle-op-den-Bos en in het westen de Oost-Vlaamse gemeente Buggenhout.
Natuur en landschap.
Londerzeel ligt aan de Kleine Molenbeek en de hoogte varieert van 7 meter in het noorden tot 29 meter in het zuiden.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Scholen.
Onder andere
Mobiliteit.
Openbaar vervoer.
Station Londerzeel wordt bediend door de spoorlijn 53 (Schellebelle - Leuven). Vroeger heette dit station "Londerzeel-West" om het onderscheid te maken met het voormalige station Londerzeel-Oost. Beide stations waren gelegen op het deel van spoorlijn 53 dat samenliep met de voormalige spoorlijn 61 (Mortsel/Kontich - Aalst). Grote delen van deze spoorlijn zijn opgebroken en aangelegd als fietspad, de zogenaamde "Leirekensroute".
Londerzeel heeft busverbindingen naar Aalst, Brussel-Noord, Mechelen, Vilvoorde, Sint-Niklaas, ...
Wegennet.
Langs Londerzeel loopt de autosnelweg A12 tussen Brussel en Antwerpen. De snelweg heeft in Londerzeel nog een gelijkvloerse kruising. Dit kruispunt ligt op het grondgebied van de gemeente Meise. Door het dorpscentrum loopt de N259.
Evenementen.
Londerzeel staat bekend voor de (Gouden) Kiekenpootworp tijdens het jaarlijkse kermisweekend in september.
Politiek.
Burgemeesters.
Verkzieingen van 2018 en bestuur 2019 - 2024.
In 2018 sloot de Open VLD zich aan bij de lijst Londerzeel Warm &amp; Dynamisch (LWD), de politieke beweging rond Conny Moons. Moons was in 2012 nog schepen in Londerzeel voor CD&amp;V, maar moest haar ambt inleveren toen ze aankondigde LWD op te richten. Burgemeester Nadia Sminate haalde met 2471 voorkeurstemmen de hoogste score van Londerzeel bij de gemeenteraadsverkiezingen en bracht zo de N-VA van 6 naar 10 zetels. Als grootste partij van Londerzeel, kon ze die winst niet verzilveren. Londerzeel Warm en Dynamisch (LWD) haalde negen zetels en sloot een coalitie met CD&amp;V en Groen, goed voor een nipte meerderheid van 13 op 25 zetels, met Conny Moons als burgemeester. CD&amp;V leed een stevig verlies. De partij ging naar de kiezer zonder oud-burgemeester en schepen Jozef De Borger en zakte van 9 naar 3 zetels. Ook Pro 1840 van voormalig eerste schepen Tom Troch ging vanaf 2019 met 2 zetels op de oppositiebanken.
Resultaten gemeenteraadsverkiezingen sinds 1976.
&lt;br&gt;
Familienaam.
Er zijn verschillende familienamen die verwijzen naar Londerzeel. Hieronder staan ze gerangschikt naar het aantal dragers ervan in België in het jaar 2008. De naamdragers van deze familienamen komen bijna allen uit de streek rond Ninove, Haaltert en Denderleeuw.
Voetbal.
De gemeente Londerzeel telt sinds 2022 vier voetbalclubs, met name:
Stedenband.
Londerzeel heeft een stedenband met Gladenbach (Hessen, Duitsland) sinds 2010.
Nabijgelegen kernen.
Imde, Steenhuffel, Londerzeel Sint-Jozef, Ramsdonk, Westrode

</doc>
<doc id="32904" url="https://nl.wikipedia.org/wiki?curid=32904" title="Machelen (Vlaams-Brabant)">
Machelen (Vlaams-Brabant)

Machelen is een plaats en gemeente in de provincie Vlaams-Brabant in België. De verstedelijkte gemeente sluit aan bij de Brusselse agglomeratie en telt ruim 16.000 inwoners. De gemeente, niet te verwarren met Machelen in Oost-Vlaanderen (ook als "Machelen-aan-de-Leie" bekend) of het 15 km noordelijker liggende Mechelen, ligt in de Vlaamse rand rond Brussel en wordt gerekend tot de streek Brabantse Kouters.
Geschiedenis.
Archeologische vondsten bij Machelen zijn niet bekend, maar van een Romeinse villa uit de 2e eeuw werden overblijfselen aangetroffen. Vermoedelijk lag deze langs een heerbaan. De oorsprong van het huidige Machelen gaat terug tot de Frankische periode.
In 1179 werd Machelen voor het eerst vermeld, en wel als "Machala". De eerste heren behoorden tot de geslachten "van Kraainem", "van Saventem" en "van Nossegem". In de 14e eeuw werd onder meer "Filips van Maldeghem" genoemd en in 1497 was dat "Jan van der Beken", die raadsheer van het Hertogdom Brabant was. In 1676 werd Lamoraal II Claudius Frans van Thurn en Tassis heer van Machelen.
Machelen bleef tot begin 20e eeuw een klein landelijk dorp. In 1835 werd de spoorlijn van Brussel naar Antwerpen aangelegd. Omstreeks 1900 vestigden zich hier de eerste industriële bedrijven. De eerste wijk met sociale woningbouw stamt uit de jaren '20 van de 20e eeuw. In de 2e helft van de 20e eeuw nam de woonfunctie sterk toe. In 1967 werd een wijkcentrum opgericht aan de "Jan Veldmansstraat" met de hulpkerk "Maria Moeder". Ook werd in deze tijd een gemeentepark aangelegd. In 1970 kwam een stadion gereed.
Geografie.
Kernen.
Naast Machelen zelf is er nog deelgemeente Diegem en het gehucht Diegem-Lo.
Aanvankelijk bedroeg de oppervlakte van de gemeente 613 ha. waarvan 50 bebouwd en 563 onbebouwd; 36 ha hiervan behoorde destijds tot het gebied van de luchthaven van Zaventem. Sedert de fusie met Diegem groeide het grondgebied aan tot 1151 ha, waarvan thans meer dan 150 ha behoort tot het gebied van de luchthaven, wegens uitbreiding van de vrachtzone en onteigeningen op het grondgebied van Machelen.
Diegem-Lo, een gehucht van Machelen ten zuiden van de luchthaven, is gedoemd te verdwijnen daar het geprangd ligt tussen de luchthaven en het verkeersknooppunt Zaventem. Momenteel wonen er nog enkele mensen. De huizen staan juist onder de voornaamste landingsbaan en in de schaduw van de bruggen van de verkeerswisselaar.
Topografie.
Een groot gedeelte van de gemeente ligt op 11 m en het hoogste op 36 m boven de zeespiegel. Het niveauverschil bedraagt dus 25 m. Bodemkundig gezien is het landschap er zacht golvend, met droge tot matig natte licht-zandleem- en zandleemgronden op zandig tertiair materiaal, dat in de 19de eeuw over grote oppervlakten werd ontgonnen (witte zandsteen).
Het westelijk deel van de gemeente is industrieel, het centrum residentieel en het oostelijk deel eerder landelijk. Ten noorden van Diegem en ten zuiden van het kasteel Beaulieu stroomde de Woluwe richting Haren-Buda naar de Zenne. In de dertiende eeuw werd de Woluwe na Diegem afgeleid via Machelen (langs de huidige Van Obberghenstraat). In het interbellum werd de loop nogmaals verlegd, waarbij de rivier in een collector onder de Woluwelaan en de Broekstraat verdween.
Natuur en landschap.
Machelen ligt aan de Woluwe waarvan de loop, door de verstedelijking, grondig werd gewijzigd. Het riviertje loopt in een nieuwe bedding langs de "Woluwelaan". De hoogte van Machelen bedraagt 12-36 meter.
Demografische ontwikkeling.
In de jaren 20 van de twintigste eeuw kende Machelen (net zoals buurgemeente Vilvoorde) een zeer sterke bevolkingsgroei. Op tien jaar tijd steeg de bevolking van 6405 naar 9299 inwoners. Na een piek op ongeveer 12000 inwoners in 1970 daalde het inwonersaantal beperkt in de jaren 70. Sinds het jaar 2000 stijgt de bevolking opnieuw sterk. In de periode tussen 2000 en 2016 was Machelen de tweede sterkst groeiende gemeente van Vlaanderen, na Baarle-Hertog. In 2015 steeg de bevolking met 2,1%.
Demografische ontwikkeling van de fusiegemeente.
Alle historische gegevens in onderstaande grafiek hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
2019-2024.
Na de verkiezingen van 2018 werd sp.a-Spirit-Groen naar de oppositie verwezen en kwam er een coalitie van CD&amp;V, N-VA en Open Vld. Samen vormden ze de meerderheid met 15 op 25 zetels. Marc Grootjans (CD&amp;V) werd burgemeester. In 2021 werd echter Steve Claeys (N-VA) burgemeester na strubbelingen binnen de meerderheidspartij CD&amp;V. In 2021 werd er echter een nieuwe coalitie onderhandeld tussen Samen Vooruit en N-VA. Vanaf 1 januari 2022 werd oud-burgemeester Jean-Pierre De Groef opnieuw burgemeester.
Economie.
Naast metaalnijverheid was er in Machelen ook scheikundige industrie, farmaceutische producten, rubberverwerking, fabricage van karton, bouwmaterialen en grootwarenhuizen Makro en Gamma. Een belangrijk deel van deze industriële activiteiten is intussen verdwenen, waardoor deze industriezone kampt met bodemvervuiling en leegstand. Er zijn verschillende reconversieprojecten gepland.
Het westen van de deelgemeente Machelen bestaat uit industrieterreinen, waarvan voornamelijk het zuidwestelijke gedeelte verloederd is. In dit deel wordt op een voormalige brownfield Uplace gepland, een gecontesteerd shoppingcomplex. De lokale partijen sp.a en Groen zijn voor het project terwijl zowel de middenstandsorganisaties als de milieuorganisaties tegen zijn. Uplace heeft de steun van de Vlaamse regering, met vooral de N-VA als sterke voorstander.
Sinds de jaren 50 is er ook het proefcentrum gevestigd van de federale wetenschappelijke instelling Centrum voor Onderzoek in de Diergeneeskunde en de Agrochemie (CODA).
In de deelgemeente Diegem is de vroegere ambachtelijke zone de voorbije decennia grotendeels herontwikkeld tot een internationale kantoor- en dienstenzone die zich situeert langsheen de autosnelweg A201 Luchthaven Zaventem - Brussel. Er zijn ook verschillende internationale hotels gevestigd in deze bedrijvenzone.
Mobiliteit.
Wegennet.
De kern Machelen wordt ingesloten door de Woluwelaan en de industrieterreinen in het westen, de Woluwelaan en de Ring R0 in het zuiden, de E19 en de luchthaven in het oosten en de Luchthavenlaan in het noorden.
In Diegem loopt verder nog de A201.
Spoor.
Enkele spoorlijnen doorkruisen de gemeente. In deelgemeente Diegem is er een treinhalte op spoorlijn 36 met een toegang in Diegem-centrum en een toegang aan de kantoorzone. Machelen had een treinhalte op spoorlijn 27 die weinig gebruikt werd. Op wandelafstand (ca. 800 m te voet) van station Machelen bevindt zich ook op spoorlijn 25 station Buda (op de grens met Vilvoorde), dat van maandag tot vrijdag door S1-treinen Antwerpen – Nijvel (en omgekeerd) wordt bediend.
Het is gepland dat de Luchthaventram vanaf 2030 de kantorenzones in het zuiden en oosten van Diegem zal ontsluiten, op een route langs de A201 tussen Brussels Airport in Zaventem en station Brussel-Noord.
Nabijgelegen kernen.
Haren, Diegem, Vilvoorde, Peutie, Melsbroek

</doc>
<doc id="32905" url="https://nl.wikipedia.org/wiki?curid=32905" title="Meise">
Meise

Meise is een plaats en gemeente in de Belgische provincie Vlaams-Brabant en het arrondissement Halle-Vilvoorde. De gemeente telt ruim 20.000 inwoners. De gemeente behoort tot de Brabantse Kouters en de Groene Gordel.
Meise is de hoofdplaats van het gelijknamig gerechtelijk en kieskanton.
Geschiedenis.
Vroegste geschiedenis.
In 1876 werden er in Meise een vuurstenen bijl en drie vuursteensplinters gevonden. Deze behoorden toe aan jagers-verzamelaars, gedateerd in de nieuwe steentijd (2000 - 1600 v. Chr.), die in deze toen dichtbeboste streken leefden.
Middeleeuwen.
De kerk heeft als patroonheilige Sint-Martinus. Net zoals alle andere kerken afhankelijk van de Abdij van Dilighem, kregen de gebouwen een constructie uit de zandsteenpoelen van Jette.
Nieuwe tijd (1500-1800).
Tijdens de Beeldenstorm beschadigde men in 1567 de Sint-Martinuskerk. In 1664 werd het dorpscentrum van Meise dan weer in brand gestoken door Franse soldaten. In diezelfde periode was er ook een zware pestepidemie in het dorp waarbij zo'n 50 mensen stierven. Tot het begin van de 18e eeuw bleef Meise door hongersnood en Franse soldaten getroffen worden. Toen men onder Oostenrijks gezag kwam, kwam het dorp meer tot bloei. In 1747 telde het ongeveer 600 inwoners.
19e eeuw.
In de vroege 19e eeuw wordt de gemeente vermeld als "Meysse". In 1830 telde de gemeente 2.152 inwoners. In 1874 werd Nieuwenrode een aparte gemeente en verloor Meise dus een deel van het grondgebied. In 1893 werd de eerste tram in het dorp aangelegd.
20e eeuw.
Rond 1900 was Meise vooral een landelijk dorp. Rijke stedelingen van Brussel kwamen met de fiets of de stoomtram toeristische uitstapjes doen. Tegenover het tramstation langs de Kasteeldreef was er een hoeve, de "Laiterie", waar de toeristen boterhammen met platte kaas en bier konden bestellen. De tram bereikte tot 1935 het dorp via Grimbergen en de Kasteeldreef.
Veel Meisenaren werden opgeroepen om met de Duitsers mee te strijden in WO I. Twaalf van hen komen om het leven. Twee jaar na de oorlog, in 1920, verandert de bestuurstaal van het Frans naar het Nederlands.
In 1935 is ter gelegenheid van de wereldtentoonstelling een rechtstreekse tramlijn aangelegd naar Brussel.
In 1977, met de fusie van Belgische gemeenten ontstond de fusiegemeente Meise uit het samengaan van Meise, Wolvertem en Oppem (een deel van de voormalige gemeente Brussegem).
Geografie.
De gemeente ligt ongeveer vijf kilometer ten noorden van Brussel en heeft als buurgemeenten Merchtem, Grimbergen, Kapelle-op-den-Bos, Londerzeel en Wemmel. Het is een landelijke gemeente die vooral in het zuiden stedelijke invloed ondervindt.
Kernen.
De fusiegemeente Meise telt naast het gelijknamige dorp nog twee andere deelgemeenten met name Wolvertem en Oppem (deel van de voormalige gemeente Brussegem).
De gemeente telt volgende gehuchten (en parochies):
Natuur en landschap.
Meise ligt op een hoogte van ongeveer 50 meter. De Amelgemse Molenbeek of Amelvonnebeek stroomt in oostelijke richting langs Meise en komt uit in de Maalbeek op de grens met Grimbergen. Hier ligt ook het Nekkerbos. De Plantentuin Meise is een belangrijk natuurdomein en botanische tuin.
Natuurpunt Meise is de afdeling van Natuurpunt die zich inzet voor meer en betere natuur door te werken op het vlak van natuureducatie, natuurstudie, natuurbeheer en natuurbeleid. De afdeling stelde in 2021 het project voor om in het landelijke Westrode het Westgroenewoud aan te leggen op landbouwgronden die via gedwongen verkoop eigendom zijn van de intercommunale Haviland. In januari 2023 stelde Haviland een finaal voorstel van invulling voor voor het gebied.
Koesterburen.
De koesterburen van Meise zijn de adderwortel, anemonenbekerzwam, boerenzwaluw, eenbes, gekraagde roodstaart, huiszwaluw, sleedoornpage en watersnip.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Huidige burgemeester is Gerda Van den Brande (N-VA)
Zij bestuurt met volgende schepenen:
Resultaten gemeenteraadsverkiezingen sinds 1976.
&lt;br&gt;
&lt;br&gt;
Vriendschapsband.
Meise had sinds 1980 een vriendschapsband met Waalre (Noord-Brabant).
Jaarlijks bezocht een delegatie uit Meise het carnaval te Waalre (zaterdag vóór Aswoensdag).
Deze vriendschapsband werd in het voorjaar van 2016 door de gemeente Waalre opgezegd.
Nabijgelegen kernen.
Oppem, Wolvertem, Sint-Brixius-Rode, Grimbergen, Wemmel

</doc>
<doc id="32906" url="https://nl.wikipedia.org/wiki?curid=32906" title="Merchtem">
Merchtem

Merchtem is een plaats en gemeente in de Belgische provincie Vlaams-Brabant. De gemeente ligt in het arrondissement Halle-Vilvoorde en telt ruim 18.000 inwoners.
Geschiedenis.
In de loop van de geschiedenis heeft het huidige Merchtem meerdere namen gekend namelijk: Martinas, Merchtinis, Markedunum en Merchtenen. Reeds in de 7e eeuw was Merchtem een rijk en dichtbevolkt gebied en behoorde toe aan bisschop van Kamerijk. Van de Karolingische tijd tot de elfde eeuw lag het grondgebied van Merchtem in de Brabantgouw. De juiste en specifieke oorsprong is onbekend. In 1251 verhief hertog Hendrik III het tot een vrijheid. Dankzij deze vrijheid kon Merchtem zich gaan uitbreiden op tal van vlakken.
Het wegennet van Merchtem heeft in de loop der jaren een belangrijke rol gespeeld in de transithandel. Als men het over transithandel heeft spreekt men over de Romeinse heerbaan van Bavay-Henegouwen-Asse, Londerzeel naar Rumst en nog een baan naar Baasrode via de Schelde. Daarnaast waren er ook nog de veiligere en meer bekende banen van Dendermonde, Vilvoorde, Brugge over Gent en Leuven richting Luik. In de baan tussen Leuven en Luik speelde Merchtem een grote rol als grensgemeente tussen Brabant en Vlaanderen zodus als pleisterplaats voor de 14e eeuw. Vanaf de opkomst van Brussel speelde de weg van Brussel via Wemmel en Brussegem een grote rol inzake de betrekking die ze had met het Brusselse patriciaat. Deze heeft zich kort erna ook in Merchtem gevestigd.
Al deze uitbreidingen zorgden ervoor dat Merchtem zich met hoge snelheid ontwikkelde. Dankzij deze ontwikkelingen kwam er een verdrag tussen de Hertog van Brabant en de heer van Dendermonde. Het liep echter niet zoals gewenst: de hertog van Brabant liet een lakenweversgilde oprichten dat als gevolg had dat de burgerij van Brussel hier niet mee was gediend. Een afschaffing van dit verdrag volgde in de 14e eeuw.
In 1561 werd het nut ingezien van handel over water met als gevolg dat vele handel niet meer over steden moesten gaan maar zo rechtstreeks naar hun destinatie konden gaan. De vaart Brussel-Willebroek had een enorme invloed op de handel van Merchtem. Het gebruik van de vaart werd gezien als een enorm pijnpunt.
Later, tot het einde van de achttiende eeuw maakte de vrijheid van Merchtem deel uit van het kwartier Brussel in het hertogdom Brabant. De in de zestiende eeuw verwoeste burcht van de heren van Merchtem en de nog bestaande donjon van het Hof ten Houte (14e eeuw) bevonden zich dicht bij de Brabants-Vlaamse grens.
Geografie.
De gemeente wordt gerekend tot de streek Brabantse Kouters.
Daarnaast ligt Merchtem ook in de noordwesthoek van Vlaams-Brabant. Merchtem ligt in het midden van de cirkel Brussel-Dendermonde-Vilvoorde en ligt op ongeveer een afstand van 15 km van deze steden. Het grenst ook aan het Pajottenland en de Vlaamse vlakte.
Kernen.
Naast Merchtem zelf telt de fusiegemeente volgende dorpskernen:
Op 23 juli 1971 kwam er een wet voor de samenvoeging van gemeenten. Het ontwerp voor deze samenvoeging was tegen 1974 klaar. In dit ontwerp stond dat Merchtem moest worden samengevoegd met Brussegem en Hamme (zonder Oppem dat deel uitmaakte van Brussegem, Oppem ging naar Meise).
De fusie werd als volgt verantwoord: ‘De drie gemeenten liggen op de provinciale baan Brussel - Merchtem op een afstand van 5 tot 7 km. Hamme en Brussegem zijn volledig landelijk zonder industrie. Brussegem bestaat buiten de dorpskern uit verspreide gehuchten waarvan Oppem met eigen kerk op Meise is afgestemd. Merchtem heeft industrie en tertiaire bedrijven, vandaar dat de ingaande pendel belangrijk is. Toch is globaal gezien ook deze nieuwe entiteit op pendel naar Brussel afgestemd. De landbouwspecialiteiten zijn groenten, fruit en pluimvee.’
Natuur en landschap.
Merchtem ligt in Zandlemig Vlaanderen en het licht-golvende landschap varieert in hoogte van 15-55 meter. Merchtem ligt aan de Grote Molenbeek en ten oosten daarvan loopt de Kwetstenbeek noordwaarts, die in de Grote Molenbeek uitmondt.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Geschiedenis.
Legislatuur 2001 - 2006.
De kartellijst van VLD en Gemeentebelangen (GMB) sloot een coalitie met de partij 'Burger'. Burgemeester werd Eddie De Block (VLD). In juni 2006 spatte de partij Burger uit mekaar. Een aantal leden trokken naar de VLD-GMB en een groep onder leiding van Jef Ringoot startte een nieuwe partij onder de naam 'Onafhankelijke Partij Merchtem' (OPM), later werd deze naam gewijzigd in 'Toekomst'.
Legislatuur 2007 - 2012.
De VLD-GMB en de sp.a trokken in kartel naar de kiezer. Lijsttrekkers waren Eddie De Block (VLD-GMB-sp.a-LVB), Frank Meysmans (CD&amp;V-N-VA), Dirk Vanderstappen (Vlaams Belang), Gerd Van Hoof (Groen!) en Jef Ringoot (Toekomst). De VLD-GMB-sp.a-LVB behaalde een absolute meerderheid. Eddie De Block (VLD) kreeg 3.606 voorkeurstemmen en volgde zichzelf op als burgemeester.
Legislatuur 2013 - 2018.
In de aanloop naar de gemeenteraadsverkiezingen van 2012 werd het valentijnskartel tussen CD&amp;V en N-VA opgeblazen. De Burgemeester was Eddie De Block van de Lijst Burgemeester. Deze lijst had de meerderheid met 14 op 25 zetels.
Resultaten gemeenteraadsverkiezingen sinds 1976.
&lt;br&gt;
Cultuur.
Taal.
De plaatselijke uitspraak van Merchtem in het Brabants luidt "Merchtn", en de officiële taal is er het Nederlands.
Op 24 oktober 2005 verbood de gemeente borden in andere talen dan het Nederlands op de markt. Minister van Binnenlandse Zaken Marino Keulen schorste dit besluit echter omdat het in strijd was met de wet. In augustus 2006 verbood de gemeente het gebruik van andere talen dan het Nederlands op school, zowel door leerlingen als ouders met als rechtvaardiging dat de scholen werden betaald door de Vlaamse Gemeenschap. In de woelige BHV-periode, april 2010 stond de toenmalige burgemeester niet toe dat de lokale politie (AMOW = Asse, Merchtem, Opwijk, Wemmel) een eentalige (Franse) info-avond organiseerde op aandringen van Wemmels burgemeester Andries.
Economie.
De voormalige Brouwerij Ginder-Ale, die het zicht op de dorpskern van Merchtem bepaalt, met een rood en wit gebouw (de voormalige bottelarij) is tegenwoordig een woonzorgcentrum, appartementen, lofts, horeca, winkels en kantoren gevestigd. In de bottelarij is een supermarkt en een evenementenbedrijf gevestigd.
Sport.
Voetbalclub KHO Merchtem, sinds 1994 KHO Merchtem-Brussegem, speelde in de tweede helft van de 20ste eeuw enkele decennia in de nationale reeksen, maar hield in 2000 op te bestaan. De toen opgerichte voetbalclub FC Merchtem 2000 fuseerde op zijn beurt in 2016 met SC Wolvertem tot KHO Wolvertem Merchtem.
Nabijgelegen kernen.
Opwijk, Mazenzele, Mollem, Brussegem, Wolvertem, Meuzegem, Steenhuffel, Peizegem

</doc>
<doc id="32907" url="https://nl.wikipedia.org/wiki?curid=32907" title="Oud-Heverlee">
Oud-Heverlee

Oud-Heverlee is een Belgische gemeente in het arrondissement Leuven in de Vlaamse provincie Vlaams-Brabant. De gemeente telt ruim 11.000 inwoners. Oud-Heverlee is gelegen nabij de taalgrens.
Toponymie.
Het toponiem "Heverlee" komt van "hever", dat "geitenbok" betekent, en van "lee" of lo, dat "bosje" betekent. Heverlee is dus een bosje waar veel bokken lopen.
Het voorvoegsel "Oud" duidt op het feit dat het dorp ouder is dan het nabijgelegen Heverlee, tegenwoordig een deelgemeente van Leuven. Een andere verklaring zou evenwel kunnen zijn dat "Oud" verkeerdelijk is vertaald uit het Franse "Haut", in dit geval is Oud-Heverlee het deel van Heverlee dat stroomopwaarts ligt.
De archieven tonen alleszins aan dat de meest gebruikelijke benaming tijdens het ancien régime "Hout Heverle" was, terwijl "oudt" de meest courante schrijfwijze voor "oud" was.
Geschiedenis.
In de overgangszone tussen het Kolenwoud en de Dijlevallei ontwikkelden zich in de loop der tijden verschillende dorpen. Met zekerheid is geweten dat de Sint-Annakerk van Oud-Heverlee omstreeks de 11de eeuw gebouwd werd. Sindsdien heeft deze, evenzo als de andere woonkernen van de gemeente, terrein veroverd op het immense woud dat ooit de Dijlevallei bedekte.
Tijdens de Tweede Wereldoorlog, op 30 juli 1943, werd Oud-Heverlee opgeschrikt door een aanslag op een Duits militair transport. Een spoorwegbrug werd door leden van het Leuvens verzet (onder leiding van Pierre-Charles Hermans) opgeblazen. Een aankomend treinkonvooi uit Leuven, met Duitse soldaten aan boord, stortte vervolgens in de afgrond. Slachtoffers waren voornamelijk Duitse soldaten en onderofficieren, maar ook 2 Belgische machinisten kwamen om. Schattingen over het exacte aantal doden lopen echter uiteen van een 10-tal tot ±300 doden.
De fusiegemeente Oud-Heverlee is ontstaan op 22 februari 1977 tijdens de fusie van de toen zelfstandige gemeenten Oud-Heverlee, Blanden, Vaalbeek, Haasrode en Sint-Joris-Weert. Bij die gelegenheid ging een deel van het grondgebied van Blanden en Haasrode over naar Leuven (de huidige industriezone Haasrode).
Geografie.
De gemeente ligt in de landstreek Dijleland, en telt naast Oud-Heverlee zelf nog vier andere woonkernen, met name Blanden, Haasrode, Sint-Joris-Weert en Vaalbeek. De totale bebouwde oppervlakte van de gemeente bedraagt 24,48%, het landbouwgebied 32,43% en bossen beslaan 38,31%. De overige 4,78% hebben een diverse functie.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Bezienswaardigheden.
De plaats heeft een relatief rijk historisch patrimonium, met gebouwen als:
Natuur en landschap.
Oud-Heverlee ligt op het Brabants Plateau op een hoogte van 26-75 meter. De belangrijkste waterloop is de Dijle met zijriviertjes als "Leigraaf" en "Leibeek" en diverse vijvers.
Ondanks het feit dat de gemeente in de onmiddellijke nabijheid van het stedelijk gebied Leuven is gelegen heeft de gemeente een uitzonderlijk groen karakter. Meer dan 40 % van haar grondgebied bestaat uit bossen, waaronder het Meerdaalbos, het Egenhovenbos en het Heverleebos. Samen vormen zij een bosdomein van 2071 hectaren, en zijn ze een restant van het Kolenwoud dat ooit geheel Midden-België bedekte. In het bos liggen de Minnebron, Hertebron, Kluisbron en de Borrebron. De meest voorkomende boomsoorten zijn beuk (30%), grove den (17%), zomereik (12%) en Amerikaanse eik (10%).
De "Vijvers van Oud-Heverlee" zijn een Vlaams Natuurreservaat.
Het natuurreservaat de "Doode Bemde" bevindt zich gedeeltelijk in de gemeente.
Cultuur.
Streekproducten.
In de gemeente wordt de Chardonnay Meerdael naar aloude traditie gebrouwen. Het betreft een mousserende wijn gemaakt van de (witte) Chardonnaydruif. De wijngeschiedenis van de gemeente en de omliggende streek gaat terug tot 1121 toen Hertog Godfried I van Leuven op de zuidhelling van de burcht wijnranken liet aanplanten. De Oud-Heverleese wijncultuur wordt gekenmerkt door periodes van verval en bloei, zo verdween omstreeks de tweede helft van de 16de eeuw deze traditie nagenoeg geheel.
Religie en levensbeschouwing.
Voor de Rooms-Katholieke Kerk ligt Oud-Heverlee in de "federatie Bierbeek - Oud-Heverlee", die op haar beurt deel uitmaakt van het "dekenaat Bierbeek" in het "vicariaat Vlaams-Brabant en Mechelen" van het Aartsbisdom Mechelen-Brussel. De gemeente wordt onderverdeeld in vijf parochies, met als kerken:
Daarnaast bevindt zich in de gemeente ook nog de Onze-Lieve-Vrouw van Steenbergenkapel en de Rooikapel (Blanden).
Mobiliteit.
Openbaar vervoer.
In deelgemeente Sint-Joris-Weert ligt het voormalige tramstation Sint-Joris-Weert van de NMVB-Buurtspoorwegen van de provincie Brabant. Het gebouw is buiten gebruik en in verval sinds de sluiting in 1991, het is evenwel beschermd sinds 2005 als monument. De locatie fungeert wel nog als NMBS-stopplaats aan spoorlijn 139 tussen Leuven en Ottignies, aan deze spoorlijn ligt ook het spoorwegstation Oud-Heverlee. Daarnaast verbinden verschillende buslijnen van de vervoersmaatschappijen De Lijn en TEC de gemeente met Leuven, Brussel, Waver, Geldenaken en tal van andere dorpen en gemeenten in de omgeving.
Wegennet.
Oud-Heverlee is gelegen in de nabijheid van de autosnelweg A3/E40 die de gemeente verbindt met onder andere Brussel en Luik. Andere belangrijke wegen zijn de Waversebaan, de Naamsesteenweg (N251 en N25) en de in buurdorp Korbeek-Dijle gelegen Nijvelsebaan (N253).
Fiets- en wandelpaden.
Meerdere fietsroutes lopen door de gemeente, met name de Meerdaalroute, de Dijleland gravelroute en de Brabantse Pijl Cycling Route. Ook zijn er meerdere wandelroutes waaronder de Doode Bemdewandeling, Beleef de valleien van Zuid-Dijleland, Meerdaalwoud: Dikke beukwandeling, Sint-Joris-Weert wandelroute, Blanden-Brise Tout-Beauvechain-Ferme des Biches en 't Pad van Ad.
Politiek.
De gemeenteraad bestaat uit 21 leden met inbegrip van de burgemeester en vijf schepenen. Na net geen 36 jaar burgemeesterschap van Albert Vandezande (Fusiebelangen) (1976-2012) werden in 2012 de politieke kaarten herschud. N-VA won de verkiezingen en vormde samen met CD&amp;V en Groen de coalitie van 2012 tot 2018. De oppositie werd gevormd door Fusiebelangen en sp.a. CD&amp;V kreeg met Adri Daniëls de burgemeesterssjerp gedurende de eerste 4 jaar van de legislatuur, waarna hij werd afgelost door Alexander Binon (N-VA) voor de volgende 2 jaar. In 2018 vonden gemeenteraadsverkiezingen plaats. De huidige coalitie bestaat uit CD&amp;V, Groen en sp.a-plus. Adri Daniëls (CD&amp;V) was voor de tweede keer burgemeester van 2019 tot 2020. Bart Clerckx (CD&amp;V) is de huidige burgemeester.
Schepencollege.
Het schepencollege bestaat uit:
Gemeenteraad.
De gemeenteraad bestaat uit:
Open Vld en de onafhankelijken vormden in 2023 de nieuwe politieke lijst PRO OH.
Onderwijs.
De gemeente telt twee basisscholen die behoren tot het gemeentelijk onderwijsnet (OVSG), in Blanden en Haasrode, en twee basisscholen die behoren tot het vrije katholieke onderwijsnet (VSKO), in Oud-Heverlee en Sint-Joris-Weert. Daarnaast heeft de gemeente een Academie voor Muziek en Woord (Academie De Vonk).
Sport.
Voetbalclub Oud-Heverlee Leuven is aangesloten bij de KBVB en is er actief in de eerste klasse A. De club ontstond in 2002 uit een fusie van Stade en Daring Club Leuven en Zwarte Duivels Oud-Heverlee. Vanuit Derde Klasse klom de club op om in 2011 voor het eerst naar de hoogste afdeling te promoveren. Het vrouwenelftal van OHL is actief in Eerste Klasse van het vrouwenvoetbal. De club heeft er zijn trainingsvelden. In de gemeente speelt ook Stormvogels Haasrode, aangesloten bij de KBVB met stamnummer 3892 en actief in de provinciale reeksen.
Andere Oud-Heverleese sportverenigingen zijn de "Meerdaalhof ruitervereniging", met een van de grootste maneges van België en Volley Haasrode Leuven. De mannenploeg van deze volleybalclub is actief in de Liga A (en kreeg in 2018 voor het eerst de kans om Europees volleybal te spelen) en de vrouwenploeg in de eredivisie. Daarnaast telt de gemeente drie mountainbikeparcours. Er zijn ook drie bewegwijzerde natuurlopen ( 4,8 km - 7,9 km - 15,2 km) door het Meerdaalwoud met start en aankomst aan de Parking Speelberg (Weertsedreef nr. 25, Sint-Joris-Weert).
Bekende Oud-Heverleenaren.
Bekende personen die geboren of woonachtig zijn of waren in Oud-Heverlee of een andere significante band met de gemeente hebben:
Nabijgelegen kernen.
Vaalbeek, Sint-Joris-Weert, Korbeek-Dijle, Heverlee

</doc>
<doc id="32908" url="https://nl.wikipedia.org/wiki?curid=32908" title="Overijse">
Overijse

Overijse is een plaats en gemeente in de Belgische provincie Vlaams-Brabant en het arrondissement Halle-Vilvoorde. De gemeente ligt in het hart van de Druivenstreek en maakt deel uit van het Regionaal Landschap Dijleland. Overijse is een taalgrensgemeente, maar niet in de betekenis van faciliteitengemeente.
Geografie.
Overijse ligt in de geografische regio Brabantse Ardennen. Sinds het vastleggen van de taalgrens in 1963 is de publicitaire indeling bij de toeristische regio "Brabantse Ardennen - Ardennes brabançonnes" in onbruik geraakt. In het zuiden van de gemeente ligt het Meer van Genval waarvan de noordelijke en oostelijke oevers de grens met de Waals-Brabantse gemeente Rixensart vormen.
Hoewel de gemeente Overijse aan het Brussels Hoofdstedelijk Gewest grenst, wordt alleen Jezus-Eik tot de Brusselse Rand gerekend.
Overijse telt ruim 25.000 inwoners. Naast Overijse-centrum bestaat de gemeente uit de gehuchten Maleizen, Terlanen, Jezus-Eik, Tombeek en Eizer. Overijse is in 1976 niet gefuseerd met buurgemeenten, waardoor het geen deelgemeenten heeft. Met het oog op een eventuele, volgende fusie-operatie in Vlaanderen werd in 2023 aarzelend de aanzet gegeven voor een nauwere samenwerking met de aangrenzende gemeente Tervuren. 
Overijse en buurgemeente Hoeilaart vormen het hart van de Druivenstreek. Jaarlijks worden er in augustus druivenfeesten georganiseerd en enkele sportwedstrijden waaronder de Druivenkoers, Brabantse Pijl en de Druivencross.
De naam van de gemeente is terug te voeren op de ligging van het dorp Overijse aan de bovenloop van de IJse. De toponymische tegenhanger is de Huldenbergse deelgemeente Neerijse, gelegen aan de samenvloeiing met de Dijle.
Zeer beeldbepalend voor de dorpskern van Overijse is de zogenaamde S-bocht die in een steile afdaling rondom de Sint-Martinuskerk slingert en deel uitmaakt van de N4-gewestweg. Deze laatste vormde vroeger, voor de aanleg van de A4 / E411, de hoofdverbindingsweg van Brussel met de Ardennen en Luxemburg.
Bezienswaardigheden.
Tot Overijse behoren ook de plaatsen Jezus-Eik, Eizer, Maleizen, Tombeek en Terlanen.
Natuur en landschap.
Overijse ligt op een hoogte van 33-122 meter, aan de IJse, die een insnijding vormt in het Brabants Plateau. Langs de IJse liggen vijvers en men vindt er het "Hagaardbos". Het centrum, met de kerk, heeft steile hellingen.
Buurtspoorweg.
Van 1894 tot 1966 was er een NMVB-stoomtramlijn tussen Groenendaal en Overijse. Deze tramlijn 293 (NMVB)/Brabant was een van de weinige lijnen die geen connectie hadden met andere 'boerentram'-lijnen, en een van de slechts vier NMVB-lijnen met normaalspoor. De oude baan is nu deels fietspad. Het tramstation met remise is nog aanwezig en als brasserie in gebruik.
Sport.
Tempo Overijse is een voetbalclub uit Overijse en komt uit in de nationale reeksen. De club voetbalt in het Begijnhofstadion gelegen in het Begijnhof van Overijse. BC Terlanen-Overijse of kortweg BCTO is een basketbalclub die uitkomt in de provinciale reeksen van het basketbal. Tennis Panorama heeft met de Panorama Tennis Academie (PTA) een toptennisschool en is de enige Vlaams-Brabantse club die naast een Kids Development Training Center (7-12 jaar) ook over een Junior Development Training Center (12-18 jaar) beschikt.
Jaarlijks vinden in Overijse de Druivenkoers (wielerwedstrijd) en de Druivencross (veldrit) plaats.
Politiek.
Bestuur 2013-2018.
Burgemeester is Inge Lenseclaes (OV2002-N-VA-CD&amp;V). Zij leidt een coalitie bestaande uit OV2002-N-VA-CD&amp;V en Open Vld. Samen vormen ze de meerderheid met 18 op 27 zetels.
Bestuur 2019-2024.
Burgemeester is Inge Lenseclaes (OV2002-N-VA). Zij leidt een coalitie bestaande uit OV2002-N-VA, Open Vld-Groen. Samen vormen ze de meerderheid met 19 op 29 zetels.
Nabijgelegen kernen.
Jezus-Eik, Hoeilaart, Huldenberg, Terlanen, Tombeek, Eizer, Terhulpen

</doc>
<doc id="32909" url="https://nl.wikipedia.org/wiki?curid=32909" title="Pepingen (Vlaams-Brabant)">
Pepingen (Vlaams-Brabant)

Pepingen is een plaats en gemeente in de Belgische provincie Vlaams-Brabant. De gemeente ligt in het Pajottenland en telt ruim 4500 inwoners.
Geschiedenis.
Onder het ancien régime behoorde (de huidige deelgemeente) Pepingen wereldlijk tot het graafschap Henegouwen en kerkelijk tot het oude bisdom Kamerijk (tot 1559). Na de Franse invasie werd Pepingen als gemeente bij het kanton Halle van het Dijledepartement ingedeeld. Bijgevolg hoort Pepingen vandaag bij de provincie Vlaams-Brabant, hoewel het historisch geen band heeft met het hertogdom Brabant.
Op 12 oktober 1903 werd de streek van Bogaarden (Pepingen) getroffen door een tornado, die een duizendtal bomen velde. Op 28 juli 1937 stortte er een vliegtuig neer in Beert-Bellingen, waarbij vijftien doden vielen.
Geografie.
Pepingen ligt in het Pajottenland op een hoogte van 30-75 meter. 
De fusiegemeente telt naast Pepingen zelf nog vijf deelgemeenten. In de deelgemeente Pepingen liggen nog de gehuchten Beringen en Kestergat.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
2013-2018.
Eddy Timmermans (LVB-LIJSTvdBURGER) werd tot burgemeester benoemd. Hij leidde een coalitie bestaande uit LVB-LIJSTvdBURGER en N-VA. Samen vormden ze de meerderheid met 8 op 15 zetels.
In 2014 torpedeerde eerste schepen Peter Lacres, die de N-VA-lijst aanvoerde in 2012, deze coalitie en ging als onafhankelijke zetelen. Enkele maanden later vormde Lacres een nieuwe meerderheid met CD&amp;V-SP.A. Deze blokkeerde twee jaar lang elk agendapunt op de gemeenteraad en werkte zo de onbestuurbaarheid van de gemeente in de hand. Na deze procedure werd de LVB-N-VA-coalitie aan de kant geschoven voor een coalitie van CD&amp;V-SP.A en Peter Lacres (onafhankelijk, voorheen N-VA). Sinds 31 maart 2017 is Luc Decrick (CD&amp;V) burgemeester.
2019-2024.
Bij de gemeenteraadsverkiezingen van 2018 dienden zich voor het eerst vijf verschillende partijen aan, al dan niet met een volledige kieslijst: LVB-LIJSTvdBURGER, N-VA, CD&amp;V, DVP en Groen. De lijst LVB-LIJSTvdBURGER behaalde met 42 procent een absolute meerderheid in de gemeenteraad en Eddy Timmermans (LVB-LIJSTvdBURGER) werd opnieuw tot burgemeester benoemd.
Nabijgelegen kernen.
Kester, Bellingen, Beert, Breedhout, Elingen, Leerbeek

</doc>
<doc id="32910" url="https://nl.wikipedia.org/wiki?curid=32910" title="Roosdaal">
Roosdaal

Roosdaal is een gemeente in de Belgische provincie Vlaams-Brabant. De gemeente telt bijna 12.000 inwoners en heeft een oppervlakte van 21,7 km². De gemeente ligt ten westen van Brussel in de groene rand en behoort tot het agrarische Pajottenland.
Roosdaal wordt omgeven door Liedekerke, Ternat, Lennik, Gooik en Ninove. De grens met Ninove wordt voor een stuk gevormd door de rivier de Dender. De gemeente wordt doorsneden door de Ninoofsesteenweg (N8) die van Brussel naar Ninove loopt.
De naam van de gemeente zou zijn oorsprong vinden uit een verbastering van "het ruisen van het riet in het dal", in het lokale dialect "rausen".
Geschiedenis.
Historisch gezien behoorde grondgebied Roosdaal, althans deelgemeenten Pamel, Strijtem en OLV Lombeek, tot het hertogdom Brabant. Borchtlombeek maakte hoofdzakelijk deel uit van graafschap Vlaanderen.
Gemeentefusies.
Op 1 januari 1965 fusioneerden Pamel, Strijtem en Onze-Lieve-Vrouw-Lombeek. Het was het proefproject van de overheid en de allereerste fusiegemeente van het land. De nieuwe gemeente werd Rosendael gedoopt naar de naam van het veld waar de 3 gemeenten aan elkaar grenzen. Om verwarring met het Nederlandse Roosendaal te vermijden, werd de naam uiteindelijk gewijzigd naar Roosdaal.
Bij de Gemeentelijke herindeling van 1976 kreeg Roosdaal ook nog het grootste deel van Borchtlombeek erbij. De nieuwe woonwijk "De Klei" ging naar Liedekerke, maar bleef parochiaal bij Borchtlombeek horen. Tegelijk kwam er een grenscorrectie tussen Strijtem en Lennik. Aan weerszijden van de Ninoofsesteenweg werd grondgebied uitgewisseld.
Fruitteelt.
Roosdaal staat verder ook bekend om zijn fruitteelt, met name de aardbei, in de volksmond 'jetbees' genoemd. Vroeger waren er in elke straat kleine telers, vandaag is de teelt uit het algemene straatbeeld verdwenen en zit de activiteit geconcentreerd op grote professionele bedrijven die hun producten verkopen via grote veilingen. Naast de aardbeiteelt is ook de teelt van frambozen heel belangrijk. In geen enkele Vlaamse gemeente heeft men dergelijke concentratie aan producten. In Pamel bevindt zich overigens ook het Provinciaal Proefcentrum voor Kleinfruit waar onder andere nieuwe teelttechnieken worden onderzocht.
Voor het huwelijk van Prinses Victoria van Zweden werden speciaal aardbeien uit Roosdaal gebruikt.
Geografie.
Gelegen in het Pajottenland, beschikt Roosdaal voor 75% over een leembodem. In Pamel is echter zandleem de overheersende bodemsoort, zoals typerend voor de hele Dendervallei. Doch, in de buurt op en rond de straten, Pamelse Klei in Pamel en de Kleistraat te Borchtlombeek, zijn vele kleiafzettingen te vinden tot wel één meter diep.
Gezien het glooiende reliëf en de bodemsamenstelling zijn de Roosdaalse akkers dan ook kwetsbaar voor bodemerosie.
Het hoogste punt van Roosdaal bevindt zich op de Berchembosstraat en is gelegen op 94m boven de zeespiegel. Het laagste punt ligt aan de Dender en bedraagt 8m.
Kernen.
Borchtlombeek, Kattem, Ledeberg, Onze-Lieve-Vrouw-Lombeek, Pamel, Poelk en Strijtem.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Lijst van burgemeesters.
De volgende personen maken deel uit van het huidige bestuur:
Bestuur 2013-2018.
Burgemeester blijft Christine Hemerijckx van de CD&amp;V. Deze partij heeft de meerderheid met 11 op 21 zetels.
Toerisme.
Door deze gemeente loopt onder meer de fietsroutes Valleitjesroute, Groene Koepelroute, Pajotse Panorama's en de Boerenkrijgroute. Uiteraard leent het jagerspad langszij de Dender zich voor uitstekende fietstochten.
In 2008 Organiseerde het VRT programma Vlaanderen Vakantieland een wedstrijd om het mooiste dorp van Vlaanderen te ontdekken. Deelgemeente Onze-Lieve-Vrouw-Lombeek werd verkozen tot mooiste dorp van Vlaams-Brabant. Het verloor in de finale echter van het Limburgse Oud-Rekem.

</doc>
<doc id="32911" url="https://nl.wikipedia.org/wiki?curid=32911" title="466 v.Chr.">
466 v.Chr.

Het jaar 466 v.Chr. is een jaartal volgens de christelijke jaartelling.

</doc>
<doc id="32912" url="https://nl.wikipedia.org/wiki?curid=32912" title="Rotselaar">
Rotselaar

Rotselaar is een plaats en gemeente in de Belgische provincie Vlaams-Brabant. De gemeente telt ruim 17.000 inwoners. Rotselaar ligt in het Hageland en staat bekend om het Meer van Rotselaar en de groene omgeving.
Kernen.
Deelgemeenten van Rotselaar zijn Rotselaar, Werchter en Wezemaal. Binnen de deelgemeente Rotselaar bevindt zich nog het gehucht Heikant.
De gemeente Rotselaar ligt waar 3 streken elkaar raken. Werchter rekent men tot de Zuiderkempen, Heikant en Wezemaal tot het Hageland en Rotselaar tot het Dijleland.
Natuur en landschap.
Rotselaar ligt op de grens van de Zuiderkempen en het Hageland. De bodem is zandlemig en bevat ook ijzerzandsteen. Ten noorden van Rotselaar stroomt de Demer en in het westen stroomt de Dijle. In het oosten stroomt de Winge. Verder naar het oosten vindt men een aantal getuigenheuvels. Verkavelingen nemen een grote oppervlakte in.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Onderwijs.
Het huidige Montfortcollege (ook wel "Montfortaans Seminarie" genoemd)
Evenementen.
Tijdens de Eerste Wereldoorlog werd er hevig slag geleverd aan de Dijle in de buurt van de watermolen. Deze gebeurtenis wordt jaarlijks in september herdacht.
Economie.
In Wezemaal zijn er sinds enkele jaren opnieuw wijngaarden. In het vroegere gemeentehuis is er een informatiecentrum over de Hagelandse wijnteelt.
Politiek.
Burgemeesters.
2013-2018.
Burgemeester is Dirk Claes (CD&amp;V). Hij leidt een coalitie bestaande uit CD&amp;V en Open Vld. Samen vormen ze de meerderheid met 15 op 25 zetels.
2019-....
Burgemeester is Jelle Wouters (CD&amp;V). Hij leidt een coalitie bestaande uit CD&amp;V en N-VA. Samen vormen ze de meerderheid met 15 zetels op 25.
Nabijgelegen kernen.
Werchter, Heikant, Wezemaal, Holsbeek, Wilsele-Putkapel, Wijgmaal, Wakkerzeel

</doc>
<doc id="32913" url="https://nl.wikipedia.org/wiki?curid=32913" title="Scherpenheuvel-Zichem">
Scherpenheuvel-Zichem

Scherpenheuvel-Zichem (Frans: "Montaigu-Zichem") is een stad en gemeente in de Belgische provincie Vlaams-Brabant. De stad telt ongeveer 24.000 inwoners en wordt doorsneden door de rivier de Demer.
Scherpenheuvel is met de O.-L.-Vrouwebasiliek het drukst bezochte bedevaartsoord in België. Zichem is bekend als de geboorteplaats van schrijver Ernest Claes, in wiens boeken het dorp veelvuldig voorkomt, en tevens van de televisieserie Wij, Heren van Zichem. Averbode heeft zijn Norbertijnenabdij.
Geschiedenis.
Tussen Zichem en Diest stond op een heuveltop een eik, in de vorm van een kruis, met een Mariabeeldje (zie boomheiligdom). Volgens de legende vond een herder het beeldje op een dag op de grond. Toen hij het mee naar huis wilde nemen, kon hij op mysterieuze wijze niet meer bewegen. Een schapenboer vond de herder en toen hij het beeld weer op zijn plaats zette, kon de knecht opnieuw vrij bewegen.
Rond het midden van de zestiende eeuw gingen de omwonende Brabanders regelmatig op bedevaart naar de heuvel waar het beeldje staat. In 1602 richtte men een klein kapelletje op. Het aantal bedevaarders bleef toenemen. Veel mensen zochten bescherming tegen de pest.
In 1607 gaven Albrecht en Isabella opdracht om te beginnen met de bouw van een kerk. Het duurde twintig jaar voor ze af was. In 1922 werd de kerk verheven tot basiliek. De basiliek is nog steeds een bedevaartsoord.
Kernen.
Sinds de fusie van 1977 bestaat de fusiegemeente Scherpenheuvel-Zichem uit de deelgemeenten Averbode, Messelbroek, (de stad) Scherpenheuvel, Testelt, en (de stad) Zichem. De deelgemeente Scherpenheuvel bestaat verder nog uit het dorp Schoonderbuken en het gehucht Kaggevinne, terwijl Zichem nog de dorpen Keiberg en Okselaar omvat. In het noorden van Testelt bevindt zich het gehucht Ter Hoeve.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Burgemeesters van Scherpenheuvel-Zichem waren:
2013-2018.
Burgemeester is Manu Claes (CD&amp;V). Hij leidt een coalitie bestaande uit CD&amp;V en Open Vld. Samen vormen ze de meerderheid met 16 op 27 zetels.
2019-2024.
Burgemeester is Manu Claes (CD&amp;V). Hij leidt een coalitie bestaande uit CD&amp;V en Open Vld. Samen vormen ze de meerderheid met 17 op 27 zetels.

</doc>
<doc id="32914" url="https://nl.wikipedia.org/wiki?curid=32914" title="Sint-Genesius-Rode">
Sint-Genesius-Rode

Sint-Genesius-Rode (Frans: "Rhode-Saint-Genèse") is een faciliteitengemeente in de Belgische provincie Vlaams-Brabant. De gemeente telt ruim 18.000 inwoners. Binnen de gemeentegrenzen liggen geen andere kernen. De inwoners van Sint-Genesius-Rode zijn de Rodenaars. De gemeente wordt gerekend tot de streek Zennevallei.
Geschiedenis.
Rode lag vanaf de Frankische tijd in de Brabantgouw, in de invloedssfeer van de Sint-Gertrudisabdij te Nijvel. In tegenstelling tot het nabijgelegen Henegouwse Halle maakte Rode later deel uit van het hertogdom Brabant. Binnen Brabant vormde Rode een meierij, die in de 14e eeuw werd uitgebreid door het opheffen van de meierij van Wambeek. Een aanzienlijk deel van Rode wordt tot op heden in beslag genomen door het Zoniënwoud.
Verstedelijking en verfransing.
In de twintigste eeuw werden vele nieuwe woonwijken aangelegd, waaronder die bij de plaatsen Grote Hut en Middenhut, in het oosten van de gemeente. Door de ligging tussen Brussel en Waals-Brabant en mede door de spoorlijn Brussel-Eigenbrakel kwamen in de 20e eeuw Franstalige Brusselaars en Walen in deze wijken wonen, terwijl de dorpskern zelf overwegend Nederlandstalig bleef. In 1963 kreeg Sint-Genesius-Rode taalfaciliteiten voor de Franstaligen, ondanks het feit dat bij de laatste talentelling in 1947 het percentage Franstaligen lager lag dan 30%. Bij de splitsing van de provincie Brabant in 1995 werd deze gemeente ingedeeld bij het arrondissement Halle-Vilvoorde en de nieuwe provincie Vlaams-Brabant.
Het uitdijen van de verfransing van Brussel, waardoor een meerderheid van de bevolking Franstalig werd, net als de burgemeester, Delacroix-Rolin, en de meerderheid van het schepencollege, maakte de gemeente een van de brandpunten van de taalstrijd in België. Allereerst was er de controverse rond de benoeming van de burgemeester zelf. Daarnaast wilden de Franstaligen graag dat de gemeente zich zou aansluiten bij Brussel, zodat er een corridor kon ontstaan tussen Brussel en Wallonië. De Vlaamse autoriteiten willen echter niet dat aan de grenzen van Vlaanderen wordt geraakt.
Bezienswaardigheden.
Ontdek Sint-Genesius-Rode met de wandeling door de tijd d.m.v. QR-codes op Rodevroeger.be.
Natuur en landschap.
Sint-Genesius-Rode ligt op een hoogte van 55-139 meter aan de rand van het Zoniënwoud, waarvan 457 ha op het grondgebied van de gemeente ligt. Daarnaast is de Kwadebeekvallei een belangrijk natuurgebied, evenals Zevenbronnen, een brongebied met vijvers op het terrein van de vroegere Priorij.
De plaats is sterk verstedelijkt, zij het dat het hierbij vooral om villawijken gaat.
Demografie.
Stilaan is een meerderheid van de Rodense bevolking Franstalig geworden. Sint-Genesius-Rode kent tientallen verschillende nationaliteiten onder zijn inwoners, met onder meer minderheden van niet-Belgische EU-inwoners en Amerikanen. Een niet onbelangrijk deel van hen woont er tijdelijk, terwijl ze werken voor internationale bedrijven of organisaties. Zie ook: Resultaten van de talentelling per faciliteitengemeente.
Politiek.
Net zoals bij de andere faciliteitengemeenten in de Vlaamse rand, worden de schepenen (en OCMW-raad) rechtstreeks verkozen. Het schepencollege is grotendeels Franstalig geworden, met uitzondering van de enige Vlaamse schepen die door de wetgeving wordt aangemoedigd. Dit was Geertrui Van Rompuy-Windels tussen 2013 en 2017. Sinds 2017 is Anne Sobrie de Vlaamse schepen.
Verkiezingen.
Myriam Delacroix-Rolin werd in 2006 in eerste instantie niet onmiddellijk benoemd door de bevoegde Vlaams minister Marino Keulen. Bij de gemeenteraadsverkiezingen in 2006 waren er namelijk inbreuken op de taalwetgeving vastgesteld. Later werd ze echter toch benoemd.
Voor de verkiezingen van 2012 kwam in plaats van "Samen", een nieuwe lijst "Respect" op, met als lijsttrekker Geertrui Windels, de echtgenote van Herman Van Rompuy. Zij werd Nederlandstalige schepen in 2013. De Franstaligen behielden hun eenheidslijst en verwierven een aanzienlijke meerderheid. Myriam Delacroix-Rolin was geen kandidaat meer in 2012, haar broer Pierre Rolin werd daarop voorgedragen als burgemeester en werd in februari 2013 benoemd, nadat er was gecontroleerd of hij de taalwetgeving wel zou naleven. Dit in tegenstelling tot burgemeesters uit enkele andere faciliteitengemeenten die niet benoemd werden.
Resultaten gemeenteraadsverkiezingen sinds 1976.
&lt;br&gt;
Nabijgelegen kernen.
Eigenbrakel, Dworp, Alsemberg, Linkebeek, Ukkel, Groenendaal

</doc>
<doc id="32915" url="https://nl.wikipedia.org/wiki?curid=32915" title="Sint-Pieters-Leeuw">
Sint-Pieters-Leeuw

Sint-Pieters-Leeuw (Frans: "Leeuw-Saint-Pierre") is een plaats en gemeente in de Belgische provincie Vlaams-Brabant 
die deel uitmaakt van de Zennevallei en het Pajottenland. De gemeente is een van de hoofdplaatsen van het gerechtelijk kanton Herne - Sint-Pieters-Leeuw en behoort tot het administratieve kanton Halle.
De gemeente is naar bevolking met ruim 36.000 inwoners een van de grootste in Vlaams-Brabant en grenst aan de gemeenten Dilbeek, Anderlecht, Drogenbos, Lennik, Beersel, Halle en Pepingen.
Geschiedenis.
De gemeente kan terugbuigen op een lange en met documenten gestaafde geschiedenis. De oudste geschreven bronnen gaan terug tot de 9de, 12de en 13de eeuw. Het oudste document betreft een schenkingsakte van een Brabantse edelvrouw, 'dame Angela', waarin wordt verwezen naar een 'domein of een vrij goed van 7 mijl lang en 1 mijl breed met een moederkerk en 9 dochterkerken' dat geschonken werd aan het Sint-Pieterskapittel van Köln-Deutz bij Keulen.
Het domein was toen begrensd door Sint-Pieters-Leeuw, Oudenaken, Elingen, Sint-Laureins-Berchem, Vlezenbeek, Neerpede, Itterbeek, Dilbeek en gedeelten van Anderlecht op de linkeroever van de Zenne en op de rechteroever door Buizingen, Huizingen, Dworp, Beersel, Eizingen, Ruisbroek, Linkebeek, Alsemberg, Sint-Genesius-Rode tot aan de Lasne te Genval.
Vóór 1000 was Leeuw reeds een goed georganiseerd domein, met een hoofdplaats en minstens negen wijken. Getuige hiervan de negen kerken of kapellen die afhingen van de Leeuwse parochiekerk. Vanaf 1236 behoorde het tot het Land van Gaasbeek. Door huwelijk of door erfenis kwamen zowel het waterkasteel Coloma als de heerlijke rechten en allerlei voorzieningen in bezit van belangrijke edelen en hovelingen zoals Jan Karel Roose, lid van de Grote Raad van Mechelen en Vital-Alex de Coloma, kamerheer van keizerin Maria-Theresia.
In de Franse tijd lag het dorp in het Dijledepartement, in 1815 in de provincie Zuid-Brabant, in 1831 in de provincie Brabant en sinds 1995 in de provincie Vlaams-Brabant.
Sinds de Karolingische tijd lag Sint-Pieters-Leeuw in de Brabantgouw. Het hoorde later, tot het eind van het ancien régime aan het einde van de 18e eeuw, bij het kwartier Brussel van het hertogdom Brabant. Kerkelijk ressorteerde het tot het midden van de 16e eeuw onder het oude bisdom Kamerijk. Vanaf de 12e eeuw was het ingedeeld bij de dekenij Halle, van de aartsdekenij Brabant. De landelijke nederzetting groeide uit tot een belangrijke woon- en werkgemeenschap.
Toen de heerlijkheid in 1690 tot baronie werd verheven, kwamen in dezelfde periode de wijken Vlezenbeek, Sint-Laureins-Berchem, Oudenaken en Elingen los van Sint-Pieters-Leeuw.
Aan de nieuwe gemeente werd bij KB van 17 september 1975 de naam van de hoofdgemeente Sint-Pieters-Leeuw gegeven.
Sinds 1 januari 1977 zijn de vroegere gemeenten Sint-Pieters-Leeuw, Oudenaken, Sint-Laureins-Berchem, Ruisbroek en Vlezenbeek samengevoegd in de fusiegemeente Sint-Pieters-Leeuw.
Kernen.
De fusiegemeente heeft naast Sint-Pieters-Leeuw zelf nog vier deelgemeenten: Oudenaken, Ruisbroek, Sint-Laureins-Berchem en Vlezenbeek. In het noorden van de deelgemeente Sint-Pieters-Leeuw liggen nog de verstedelijkte dorpen Negenmanneke, Klein-Bijgaarden en Zuun.
Natuur en landschap.
Sint-Pieters-Leeuw ligt op de oostelijke rand van het Pajottenland op een hoogte van 25-62 meter. De plaats ligt aan de Zuunbeek. De belangrijkste natuurgebieden zijn:
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Burgemeesters.
2019-2024.
Burgemeester is Jan Desmeth (N-VA). Hij leidt een coalitie bestaande uit N-VA en CD&amp;V. Samen vormen ze de meerderheid met 18 op 31 zetels.
De voorzitter van de gemeenteraad is Siebe Ruykens (CD&amp;V), hij legde op 3 januari 2019 de eed af. Het is de eerste maal in de geschiedenis van de Leeuwse fusiegemeente dat dit mandaat niet gecombineerd wordt met het burgemeesterschap.
Sport.
In de gemeente spelen voetbalclubs Leeuw-Brucom (fusie tussen SK Leeuw en KV Brucom Sportief), KV Zuun, FC Negenmanneke en SK Vlezenbeek, deze zijn aangesloten bij de KBVB. Vroeger speelde in de gemeente ook Ruisbroek FC, FC Oviedo en FC Marmara Sint-Pieters-Leeuw. Ruisbroek en Zuun speelden in hun geschiedenis enkele jaren in de nationale reeksen. Daarnaast bevindt zwemclub De Waterleeuwen zich in Sint-Pieters-Leeuw.
In Sint-Pieters-Leeuw is er ook een joggingclub, Joggingclub Leeuwerik. Verder is er ook de gymnastiek en dansclub LDG. In verband met G sport, bevindt een deel van de werkingen van Friends and Scream united (FriS) zich in deze gemeente.
Nabijgelegen kernen.
Zuun, Negenmanneke, Vlezenbeek, Sint-Laureins-Berchem, Oudenaken, Breedhout, Buizingen

</doc>
<doc id="32916" url="https://nl.wikipedia.org/wiki?curid=32916" title="Steenokkerzeel">
Steenokkerzeel

Steenokkerzeel is een plaats en een gemeente in de Belgische provincie Vlaams-Brabant. De gemeente telt ruim 12.000 inwoners. Tot de gemeente behoren ook de deelgemeenten Melsbroek en Perk. De gemeente ligt in de landstreek Dijleland.
De gemeente strekt zich uit ten noorden en oosten van Brussels Airport, maar ook de MS-kliniek van Melsbroek en de gesloten opvangcentra Caricole en Repatriëringscentrum 127bis bevinden zich op het grondgebied van de gemeente. Het grootste publieksevenement in de gemeente is het jaarlijkse Paradise City Festival in het domein van het kasteel van Perk.
Geografie.
Net zoals bij de buurgemeenten Zaventem en Machelen wordt een groot deel van het grondgebied ingenomen door Brussels Airport. In Melsbroek is de militaire vliegbasis gevestigd. In Steenokkerzeel zelf is de Sabena Flight Academy gelegen alsook het luchtverkeersleidingscentrum CANAC en de controletoren van Skeyes.
Naast Zaventem en Machelen grenst de gemeente Steenokkerzeel ook aan de Vlaams-Brabantse gemeenten Vilvoorde (met Peutie en Houtem), Zemst (met Elewijt), Kampenhout (met Berg en Nederokkerzeel) en Kortenberg (met Erps-Kwerps).
Kernen.
Binnen Steenokkerzeel zelf liggen ook de woonkernen Humelgem en Wambeek inclusief de wijken Groenveld, Zonnebos en Duistbos.
Tot de deelgemeente Perk behoort ook de wijk 't Dickt en de gehuchten Huinhoven in het westen en Boekt helemaal in het noorden, tegen Elewijt-centrum. Naast Boekt bevindt zich het Snijsselbos (ook wel Moorbos genoemd)
In Melsbroek zijn geen andere kernen maar bevindt zich wel het Floordambos (vroeger ook Gasthuysbos genoemd).
Natuur en landschap.
Steenokkerzeel is sterk verstedelijkt. De hoogte bedraagt 15-65 meter.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
De burgemeester was bij verschillende verkiezingen Karel Servranckx (LVB-Open Vld). Zijn kartel was bij de verkiezingen in 2006 en 2000 de grootste met respectievelijk 22,97% en 26,28% van de stemmen. In 1994 was dit LVB met 47,82% en in 1988 de PVV met 49,77%.
Bij de verkiezingen van 2006 kwam Union des Francophones voor de eerste keer op omdat volgens hen "de rechten van de Franstaligen in Steenokkerzeel niet erkend worden en ze zich op cultureel vlak niet kunnen ontplooien". De partij haalde 248 (3,29%) stemmen. Sinds 2013 is er echter een nieuwe burgemeester, namelijk Kurt Ryon van KLAVER-NVA. Met 29% van de stemmen werden zij de grootste partij van Steenokkerzeel. 6 jaar hebben zij samen met Open VLD een meerderheid gevormd. Wim Mombaerts, Geert Laureys, Clémence Maes, Jan Vanhoof en Alex Trostmann waren de 5 schepenen. Vanaf 1 januari 2019 doet KLAVER-NVA alleen verder.
Burgemeesters.
Vanaf 1 januari 2013 is Kurt Ryon (KLAVER-N-VA) burgemeester. Hij leidde een coalitie bestaande uit KLAVER-N-VA en LVB. Samen vormden ze de meerderheid met 13 op 21 zetels. Sinds 14 oktober 2018 heeft KLAVER-NVA de absolute meerderheid in Steenokkerzeel, met 14 van de 23 zetels. Kurt Ryon blijft zo burgemeester tot 2024. Hij wordt bijgestaan door de volgende schepenen van KLAVER-NVA: Wim Mombaerts, Geert Laureys, Marleen Ral, Jelle Mombaerts en Liesbeth Degrève. Sinds 1 januari 2022 is Hannelore Velaerts de nieuwe schepen voor KLAVER-NVA. Zij is op dat ogenblik de jongste schepen van Vlaanderen. Vanaf 5 december 2024 doet KLAVER-NVA verder met een absoute meerderheid. Bij de verkiezingen van oktober 2024 haalt KLAVER-NVA 17 van de 23 zetels en zal Kurt Ryon zijn mandaat van burgemeester verder uitoefenen, samen met de schepenen Wim Mombaerts, Geert Laureys, Jelle Mombaerts en nieuwkomer Geert 'Witte' Storms. 
Resultaten gemeenteraadsverkiezingen sinds 1976.
&lt;br&gt;
Mobiliteit.
De N227 doorkruist de gemeente van noord naar zuid, en de N21 van oost naar west. Bij de N21 in Brucargo begint de N211 die net buiten het grondgebied van Steenokkerzeel aansluit op de E19/A1.
Nabijgelegen kernen.
Humelgem, Melsbroek, Perk, Kampenhout

</doc>
<doc id="32917" url="https://nl.wikipedia.org/wiki?curid=32917" title="Ternat (België)">
Ternat (België)

Ternat is een plaats en gemeente in de Belgische provincie Vlaams-Brabant. De gemeente ligt in het Pajottenland en telt ruim 16.000 inwoners.
Toponymie.
De gemeente komt al in oude geschriften voor onder de namen: "Nath" (1112,1268), "Le Natte" (1253, 1268 in het Picardisch, schrijftaal te Nijvel), "Ternath" (1435). De toponiem vertelt ons iets over de ontstaansgeschiedenis: een bewoningskern op vochtige bodem of "ter natte".
De naam Ternat wordt vaak geassocieerd met de betekenis "nat" of "vochtig", maar dit is wel wat eenvoudig. Een andere betekenisverklaring zou kunnen zijn: "naad" of "grens" van een wereldlijk of geestelijk domein in de Brabantgouw. Maar eerder moet men ernstig rekening houden met een oorsprong in het Romaans, het Keltisch of een verdwenen prehistorische taal.
Ternath is tevens de naam van een gehucht in Meerbeke, dat parochiaal eveneens onder de abdij van Nijvel ressorteerde en eveneens binnen het Hertogdom Brabant lag.
Geschiedenis.
Via de huidige deelgemeente Wambeek gaat de geschiedenis van Ternat terug tot het jaar 877.
Ternat zelf werd reeds in 1112 als onderdeel van de toenmalige hoofdparochie Wambeek vermeld. Ternat behoorde dus ook toe aan de Abdij van Nijvel in het hertogdom Brabant. In 1268 werd Ternat een aparte parochie met een Onze-Lieve-Vrouwkerk.
Ten laatste in de 12e eeuw stond er al een wachttoren als onderdeel van de verdediging van het Hertogdom Brabant tegen het graafschap Vlaanderen, het latere waterslot Kruikenburg. De familie Van Wezemaal bouwde of versterkte de toren; zij waren trouwe bondgenoten van de hertogen van Brabant-Lotharingen.
In de 14e eeuw was ridder Everaard t'Serclaes, schepen van de stad Brussel en tevens heer van Ternat. Hij verjoeg de troepen van graaf Lodewijk van Male uit Brussel in 1356. t'Serclaes werd in 1388 vermoord door de Gaasbeekse kasteelheer Zweder van Abcoude en in de kerk tegenover het kasteel Kruikenburg begraven.
Door huwelijk ging de heerlijkheid Cruyckenburgh (Kruikenburg) met "Wambeke, Lombeke ende Ternath" met inbegrip van de burcht in de zestiende eeuw over in handen van de van oorsprong Franse familie De Fourneau. Onder andere doordat Kruikenburg in 1662 tot graafschap werd verheven, verloor Wambeek, - waar de zetel van de oude schepenbank gevestigd was - aan belang.
Na de opheffing van het zowat honderdvijftig jaar oude graafschap Kruikenburg door de Fransen werd Ternat een aparte gemeente, los van Wambeek en Sint-Katherina-Lombeek.
Het belang van Ternat in de Franse tijd blijkt uit het feit dat er zich een notaris ging vestigen.
Tijdens de Slag bij Waterloo was Hendrik de Fourneau, graaf van Kruikenburg (1785-1861), een persoonlijke vriend geworden van de prins van Oranje. De graaf steunde Willem I tijdens de Belgische Omwenteling en werd later in Nederland luitenant-generaal. Na de dood van zijn vriend koning Willem II der Nederlanden in 1849 keerde Hendrik de Fourneau naar Ternat terug.
In 1977 kwamen Wambeek, Lombeek en Ternat na zowat honderdtachtig jaar door de gemeentefusie opnieuw samen.
Ternat tijdens de Eerste Wereldoorlog.
De Groote Oorlog verliep ondanks enkele incidenten vrij rustig in Ternat. “Loperkesmaandag”, 24 augustus 1914, betekende voor vele Ternattenaren het begin van WOI: uit angst voor een verplichte inlijving bij het Duitse Leger sloegen ze op de vlucht en ontketenden zo “Vliegende maandag of de gekste dag van de oorlog”. Toen bekend werd dat het om valse geruchten ging keerden velen terug naar hun huis. De meldingsplicht was evenwel een feit en op 17 maart 1915 vielen 2 dodelijke slachtoffers op de markt van Ternat bij het “meldenambt”.
Op 23 augustus 1916 werden de paarden opgeëist te Ternat en stilaan kwam er gebrek aan zo wat alles en postduiven werden verboden. In december werden de fietsen opgevorderd en toen die maatregel ongedaan werd gemaakt werd al het rubber opgeëist. Het afreizen naar het nabije Oost-Vlaanderen was bovendien moeilijk omdat dat uitgeroepen was als spergebied. Tijdens de oorlog bepleitte de toenmalig burgemeester Poodt ettelijke malen solidariteit onder de bevolking onder andere via afroepingen aan de Sint-Gertrudiskerk.
Ternat kende geen grote verwoestingen, behalve schade aan het interieur van het stationsgebouw.
Was deelgemeente Ternat aan het begin van de 20ste eeuw nog sterk verfranst, dan keerde dit na het conflict. Ternat bleek door velen uitgekozen als uitvalsbasis voor het Vlaams verzet tegen Franstalig België. Zo verdwenen onder meer de private Franstalige onderwijsinrichtingen in de stationsbuurt.
Mobiliteit in Ternat.
In het midden van de 19e eeuw legde men de spoorweglijn naar Gent niet over Asse, maar over Ternat aan. Ook in het midden van de 20e eeuw werd de autoweg van Brussel naar de kust opnieuw over Ternat en niet over Asse getekend. Ternat kreeg meteen een in- en uitrit.
Geografie.
Kernen.
Naast Ternat zelf telt de gemeente nog de deelgemeenten Sint-Katherina-Lombeek en Wambeek. Ook zijn er de volgende gehuchten: Opalfene, Neeralfene (in het dal van de Alfenbeek), Steenvoort en Vitseroel (aan de voet van de Moretteberg), evenals Sempst en Overdorp bij Wambeek.
Natuur en landschap.
Ternat ligt op het Brabants Plateau op een hoogte van 17-52 meter.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de Fusies van Belgische gemeenten op 1 januari 1977.
Politiek.
Resultaten gemeenteraadsverkiezingen sinds 1976.
&lt;br&gt;&lt;br&gt;
Cultuur.
Evenementen.
Jaarlijks vindt tijdens het eerste weekend van augustus het Midzomerfestival en tijdens het eerste weekend van februari het Midwinterfestival plaats. Het festival Rock Ternat vond de laatste keer plaats in oktober 2013. In 2021 werd het festival opnieuw leven ingeblazen en vindt het plaats tijdens het laatste weekend van augustus.
Gekend zijn ook de jaarlijkse bloemenstoet en de jaarmarkt.
Wammekse Feesten.
Sinds 1978 vinden in Wambeek de tienjaarlijkse Wammekse Feesten plaats. Bij dit dorpsfeest worden in het centrum van Wambeek gedurende 5 dagen activiteiten, een kunsttentoonstelling en optredens georganiseerd. Het hoogtepunt is de folkloristische stoet op zondagnamiddag, waarbij de Wambeekenaren, gegroepeerd per gehucht, paraderen doorheen de straten van Wambeek met praalwagens, tractoren, fietsen en karren.
Economie.
In het noorden van de gemeente beschikt Ternat over drie bedrijvenzones.
Het merendeel van de lokale handelaars is gevestigd aan de Statiestraat, het Marktplein en de Kerkstraat.
Sinds 2018 bevindt zich in Ternat een shoppingcentrum, genaamd The Leaf.
Sport.
Met KSKL Ternat (2de provinciale) en KFC Wambeek (2de provinciale) beschikt de gemeente ook over twee clubs in het voetbal.
In het seizoen 2009-2010 komt Ternat uit in Derde Klasse. In 2019 fusioneerden de twee ploegen tot KFC Wambeek Ternat. Ternat heeft ook een volleybalploeg, Volley Kruikenburg Ternat. Ternat heeft ook een hockey club: de Green Devils Hockey Club.
Nabijgelegem kernen.
Sint-Katherina-Lombeek, Wambeek, Sint-Martens-Bodegem, Sint-Ulriks-Kapelle, Asse, Essene

</doc>
<doc id="32918" url="https://nl.wikipedia.org/wiki?curid=32918" title="464 v.Chr.">
464 v.Chr.

Het jaar 464 v.Chr. is een jaartal volgens de christelijke jaartelling.

</doc>
<doc id="32919" url="https://nl.wikipedia.org/wiki?curid=32919" title="Poezie">
Poezie



</doc>
<doc id="32920" url="https://nl.wikipedia.org/wiki?curid=32920" title="Tervuren">
Tervuren

Tervuren is een plaats en gemeente in de provincie Vlaams-Brabant in België. De gemeente ligt in de Vlaamse Rand rond Brussel en is vergroeid met de Brusselse agglomeratie. Tervuren telt ruim 23.000 inwoners. De gemeente ligt in de landstreek Dijleland en de Druivenstreek.
Tervuren wordt bewoond door Nederlandstaligen, met een aanzienlijke franstalige minderheid. Tevens kent Tervuren minderheden uit velerlei landen, waaronder Britten en Amerikanen, die onder andere worden aangetrokken door de British School of Brussels, die in de gemeente gevestigd is. Veel buitenlanders werken hier tijdelijk voor internationale bedrijven en organisaties.
Geschiedenis.
In Tervuren staat het AfricaMuseum (tot 2018 het Koninklijk Museum voor Midden-Afrika) met een vijverpark, het vroegere jachtdomein van de hertogen van Brabant nabij het Zoniënwoud. Door Tervuren stroomt het riviertje de Voer waaraan de gemeente haar naam dankt. Soms wordt aangenomen dat Tervuren dezelfde plaats is als "Fura", waar de heilige Hubertus in 727 stierf. Nadien is het enkele eeuwen stil rond Tervuren, tot een document uit 1213 de aanwezigheid van de hertog Hendrik I van Brabant in Tervuren meldt. Hieruit kan men afleiden dat de hertog een verblijf had in Tervuren, misschien in de vorm van een houten burcht. Ook de Sint-Jan Evangelistkerk dateert van de dertiende eeuw.
De burcht groeide uit tot het kasteel van Tervuren, verblijfplaats van de Brabantse hertogen in de veertiende en vijftiende eeuw. Op het einde van de zestiende eeuw verbleven aartshertogen Albrecht en Isabella er regelmatig, omdat het dicht bij Brussel lag. Ze vernieuwden het kasteel en lieten de Sint-Hubertuskapel en het Kapucijnenklooster in het Zoniënwoud bouwen. In de zomer van 1659 verbleef de Engelse koning-in-ballingschap Karel II er enkele weken om zich aan het oog van de wereld te onttrekken en zijn overtocht naar Engeland voor te bereiden.
In de Oostenrijkse periode beleefde het kasteel nog een laatste hoogtepunt onder Karel van Lorreinen. Hij liet het kasteel opnieuw verbouwen en zorgde ook voor een grondige heraanleg van de Warande. Het kasteel raakte echter opnieuw in verval en werd in 1782 op bevel van keizer Jozef II afgebroken. De kapel, gewijd aan Sint-Hubertus, en de stallen, die later als kazerne zouden dienen, werden gespaard.
Het domein kwam in handen van Willem II na de slag bij Waterloo als dank voor zijn prestaties in deze veldslag. Hij liet er een paviljoen bouwen dat na de Belgische Revolutie eigendom werd van de Belgische staat. Zo werd het eigendom van Leopold II. Het werd de verblijfplaats van keizerin Charlotte tot het in 1879 afbrandde.
Op deze site aan het einde van de Tervurenlaan werd door Leopold II het Koloniënpaleis (sinds 2018 Afrikapaleis) gebouwd, waar tijdens de Wereldtentoonstelling van 1897 het koloniale gedeelte werd tentoongesteld. Na de wereldtentoonstelling bleef het gebouw in gebruik als museum, maar toen dit in 1904 te klein werd, gaf koning Leopold II opdracht het huidige museum te bouwen. Het werd voltooid in 1910.
Om de wereldtentoonstelling bereikbaar te maken voor het grote publiek, werd de spoorlijn Brussel - Tervuren verlegd naar de tentoonstelling. Daarnaast werd vanuit Brussel een stadstram aangelegd langs de nieuwe brede Tervurenlaan. Deze stadstramlijn is nog in dienst en in het weekend worden met de oude tram museumritten gereden. Vanaf het tram- en spoorknooppunt reed er een buurtspoorlijn naar Leuven.
De gemeente werd ook doorkruist door een buurtspoorlijn van Brussel over Sterrebeek, Moorsel en Vossem naar Sint-Joris-Weert. Deze buurtspoorlijn stond bekend onder de naam 'Zwette Jean'. Een groot gedeelte van het tracé van deze buurtspoorlijn is nu een populaire wandelroute doorheen het Dijleland.
Deelgemeenten.
De gemeenten Duisburg en Vossem fuseerden op 1 januari 1977 met de gemeente Tervuren en werden deelgemeentes. De kern Moorsel maakte altijd al deel uit van Tervuren.
Natuur en landschap.
Tervuren ligt op het Brabants Plateau op een hoogte van 65-122 meter. De plaats omvat een deel van het Zoniënwoud met het Kapucijnenbos, het Geografisch Arboretum en het Warandepark.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Geschiedenis.
Bestuur 2013-2018.
Burgemeester is Jan Spooren (N-VA). Hij leidt een coalitie bestaande uit N-VA, CD&amp;V en Groen+. Samen vormen ze de meerderheid met 16 op 27 zetels.
Bestuur 2019-2024.
Na de verkiezingen van 14 oktober 2018 werd de coalitie van N-VA, CD&amp;V en Groen+ verdergezet met een meerderheid van 19 op 27 zetels. Jan Spooren bleef burgemeester tot zijn aanstelling als provinciegouverneur. Zijn partijgenoot Marc Charlier volgde hem op 27 augustus 2020 op.
Onderwijs.
Alhoewel Tervuren overwegend landelijk is (vooral de deelgemeentes), zijn in de gemeente verschillende scholen gevestigd. Er zijn meerdere lagere scholen, waaronder GBS Tervuren, GBS Moorsel en de Mariaschool. Na het basisonderwijs kan men verder naar een van de drie middelbare scholen: GITO Tervuren, GO! Atheneum KA Tervuren (eerder gekend als Koninklijk Atheneum) en het Heilig-Hartcollege. Tevens bieden een peuter- en kleuterschool (Sint-Kristoffel) en een lagere school in de Kasteelstraat onderwijs aan volgens de antroposofische pedagogiek van Rudolf Steiner. Er is ook de British School of Brussels, een Engelstalige internationale school. In de deelgemeente Vossem bevindt zich de Engelstalige lagere school St Paul's British Primary School.
Ook volwassenen kunnen in Tervuren terecht voor allerlei cursussen Vreemde Talen, Nederlands als Tweede Taal (NT2), Mode, Koken en Informatica in het Centrum voor Volwassenenonderwijs (Crescendo CVO), gelegen naast de British School. 
Bekende inwoners.
Personen die in Tervuren geboren of overleden zijn, geruime tijd in Tervuren verbleven hebben, of er nog wonen.
Overige kernen.
Duisburg, Moorsel en Vossem.
Nabijgelegen kernen.
Wezembeek-Oppem, Kraainem, Jezus-Eik, Duisburg, Vossem

</doc>
<doc id="32921" url="https://nl.wikipedia.org/wiki?curid=32921" title="467 v.Chr.">
467 v.Chr.

Het jaar 467 v.Chr. is een jaartal volgens de christelijke jaartelling.

</doc>
<doc id="32922" url="https://nl.wikipedia.org/wiki?curid=32922" title="Tremelo">
Tremelo

Tremelo is een plaats en gemeente in de provincie Vlaams-Brabant in België, in de Zuiderkempen. De gemeente telt ruim 15.000 inwoners en bestaat uit twee deelgemeenten: Tremelo en Baal. Tremelo is vooral bekend als geboorteplaats van de Heilige pater Damiaan.
Toponymie.
De eerste vermelding van Tremelo stamt uit het jaar 1125. "Tremelo" is van oorsprong een bosnaam, daar het achtervoegsel "lo" verwijst naar een bos. Over de betekenis van het eerste naamdeel is er echter geen zekerheid. Zo zou "ter eme" "aan de weide" kunnen betekenen, al zou ""emme" ook via een klankverschuiving kunnen komen van de meisjesnaam Amma. Een derde mogelijke verklaring is dat de naam komt van "Ter Ramelo", verwijzend naar een bos bij de Raambeek.
Geschiedenis.
Historisch gezien maakte Tremelo deel uit van Werchter. Op de Ferrariskaarten van het einde van de 18de eeuw zijn de drie kernen van "Tremeloo" aangeduid als gehuchten.
In 1783 kreeg Tremelo een kerk en werd het een opzichzelfstaande parochie, waar ook de gehuchten Kruis en Ninde deel van gingen uitmaken. Op 12 mei 1837 werd Tremelo ook een onafhankelijke gemeente en kwam het uiteindelijk na jarenlange discussie en vele processen volledig los van Werchter. In 1840 werd Pater Damiaan geboren in het gehucht Ninde.
Op 1 januari 1977 fusioneerde Tremelo met de ten oosten ervan gelegen gemeente Baal, hoewel Tremelo historisch gezien weinig met Baal te maken heeft gehad. Het grootste deel van Baal behoorde tijdens het ancien régime tot Aarschot, een ander deel tot Betekom.
In de 20e eeuw stonden de vele dennenbossen vol met buitenverblijfjes en campings van voornamelijk Brusselaars.
Geografie en geologie.
Situering.
Tremelo bevindt zich in het uiterste noorden van de provincie Vlaams-Brabant. Desondanks behoort Tremelo als een van de zuidelijkste gemeenten nog steeds tot de Kempen. De Demer en Dijle stromen namelijk ten zuiden van de gemeente en het is deze riviervallei die vaak als scheiding wordt gezien tussen de Kempen (dominant zandig) en het Hageland (dominant zandleem). Het grootste deel van de gemeente behoort qua traditionele landschappen tot de Zuiderkempen, meer bepaald het Land van Keerbergen. De zuidelijkste gebieden van Tremelo behoren tot de Dijle- en Demervallei. Desondanks wordt de gemeente vaak ook bij het noordelijke deel van het Hageland gerekend, gezien de aanwezigheid van enkele typische kenmerken (zoals bijvoorbeeld de Balenberg, een getuigenheuvel). De exacte positie van de noordelijke grens van het Hageland en de zuidelijke grens van de Kempen vanuit een fysisch-geografisch standpunt blijft echter een discutabel punt. Tremelo bevindt zich echter op de grens tussen beide, maar neigt meer naar een Kempisch landschap.
In het zuiden stroomt de Laak als natuurlijke grens van de gemeente. Deze kleine stroom is een oude zijarm van de Demer, die bij Ninde in de Dijle uitmondt en waarna de verdere begrenzing van de gemeente met Haacht en Werchter (Rotselaar) samenloopt met de Dijle. De andere aangrenzende gemeenten zijn Keerbergen, Begijnendijk (Betekom) en Heist-op-den-Berg (Grootlo en Schriek). Verder stroomt nog het beekje de Raam door Tremelo.
Deelgemeenten.
De gemeente bestaat uit de deelgemeenten Tremelo en Baal. In de deelgemeente Tremelo bevinden zich nog het dorp Ninde en verschillende gehuchten, waaronder Bollo, Kruis, Veldonk en Geetsvondel.
Bodem.
We vinden in de gemeente voornamelijk, naast sterk menselijk bewerkte bodems (plaggenbodems of anthrosols) zand- tot zandleembodems (podzols en albeluvisols). De dominante textuurklasse van de bodems in Tremelo is lemig zand (textuurklasse S). Dit zijn bodems die dominant uit zand bestaan met een kleine lemige (of eventueel kleiige) bijmenging. Dicht bij de rivieren in het zuiden en rond de Vrouwvliet/Raambeek vindt men alluviale gronden met kleien zonder profielontwikkeling (p). In andere lage delen van de gemeente domineren moerassige en veenachtige gronden, zoals De Meren op de grens met Begijnendijk. Op de Balenberg zijn de bodems ontwikkeld op tertiair materiaal van de Formatie van Diest (ZAfe en EDx).
Reliëf.
De topografische aspecten van de gemeenten zijn eerder beperkt (vlakke Zuiderkempen): Tremelo kent een vlak tot zeer zacht golvend reliëf met een gemiddelde hoogte van 13 meter boven de zeespiegel, enkel in het oosten vormt de Balenberg (tot 45 meter) een opvallend steile helling in het omringende landschap. We vinden ook een relatief groot gebied terug met stuifzandruggen, dit zijn rivierduinen die opgewaaid zijn uit de drooggevallen bedding van Demer en Dijle tijdens het Laat-Glaciaal en iets hoger gelegen gebieden vormen (bijvoorbeeld nabij de Kruisstraat). Deze duincomplexen lopen verder door in omringende gemeenten, zoals Keerbergen en Bonheiden. De laagste gebieden van de gemeente (rond 7 m TAW) vinden we in het zuidoosten, namelijk in de Laak- en Dijlevallei en rond de oude meander Blaasberg. Ook de vallei van de Vrouwvliet/Raambeek, dewelke ontspringt in Begijnendijk, vormt een duidelijk lager gedeelte in de gemeente.
Hydrografie.
De belangrijkste rivieren of waterlopen die binnen het grondgebied van Tremelo stromen zijn de Laak, de Dijle en de Meerloop/Raambeek/Vrouwvliet. De zuidelijke grens van de gemeente wordt grotendeels bepaald door de loop van de Laak. Waar de Laak in de Dijle vloeit, wordt de verdere begrenzing van de gemeente nog enkele honderdtallen meter door de Dijle gevormd.
Geologie en ondergrond.
Onder de, vooral zandige, quartaire afzettingen vindt men vooral in het noorden en oosten van de gemeente op enkele meter diepte de ondoorlaatbare Formatie van Boom (een sterk gelaagde afwisseling van siltige klei en kleiig silt) en verder daaronder de formaties van Zelzate en Sint-Huibrechts-Hern (oud-mariene zanden en kleien) tot op zo'n 40 meter diepte. Meer naar het centrum toe komt onder de quartiare lagen de formatie van Bilzen (zand en kleilagen) als eerste tertiaire laag aan bod. In het zuiden en westen zijn dat de formatie van Zelzate en de formatie van Sint-Huibrechts-Hern. Enkel onder de Balenberg vindt men een geïsoleerde fractie van de Diestiaanzanden terug boven op de Boomse Klei.
Natuur en landschap.
Tremelo ligt in de Zuiderkempen op een hoogte van 10-15 meter. Een groot deel van het bosgebied is verkaveld voor villabouw. Het belangrijkste natuurgebied is de Bolloheide.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
2019-2024.
Burgemeester is Bert de Wit (CD&amp;V). Hij leidt een coalitie bestaande uit CD&amp;V, N-VA en Groen. Samen vormen ze de meerderheid met 13 op 23 zetels.
Nabijgelegen kernen.
Keerbergen, Werchter, Baal, Grootlo

</doc>
<doc id="32923" url="https://nl.wikipedia.org/wiki?curid=32923" title="Wemmel">
Wemmel

Wemmel is een plaats en faciliteitengemeente in de Belgische provincie Vlaams-Brabant. De gemeente telt ruim 18.000 inwoners. Binnen de gemeentegrenzen liggen geen andere kernen. De gemeente Wemmel ligt in de Vlaamse Rand en grenst aan de Brusselse deelgemeente Laken, de Brusselse gemeente Jette, aan Relegem (Asse), aan Hamme en Brussegem, deelgemeenten van Merchtem, aan Meise en ten slotte aan Strombeek-Bever (Grimbergen).
Wemmel maakt deel uit van het kanton Meise en de kieskring Vlaams-Brabant. Haar patroonheilige is Sint-Servaas. De inwoners van Wemmel zijn de Wemmelaars en het traditionele dialect is het Wemmels. Ongeveer de helft van de inwoners is Franstalig. De gemeente wordt gerekend tot de streek der Brabantse Kouters en is vergroeid met de Brusselse agglomeratie.
Geschiedenis.
De oorsprong van de huidige dorpskom ligt rondom de Sint-Servaaskerk waar de beste landbouwgrond te vinden was. Daar verjoegen de Franken omstreeks 370 de Romeinse overheersers die er zich reeds voor de 2de eeuw gevestigd hadden. De heerlijkheid Wemmel ressorteerde van oudsher onder het hertogdom Brabant.
Eén der eerste heren waarvan sprake in de dorpsgeschiedenis, was maarschalk Goswinus van Wembelne die leefde in het begin van de 12de eeuw. Zijn nageslacht bleef heersen over Wemmel tot op het einde van de 12de eeuw, toen Isabella van Wambelne trouwde met Aernout II van Kraainem. De heerlijkheid Wemmel werd een deel van het reeds grote bezit van de Kraainems. Uit dit edele geslacht sproten een aantal beroemde telgen, zoals Aernout III, die sneuvelde in de Guldensporenslag bij Kortrijk aan de zijde van de Lelieaards. Zijn zoon Leo was een handig diplomaat die in 1336 de vrede mede ondertekende tussen de hertog van Brabant en de graaf van Vlaanderen in de twist omtrent de heerlijkheid Mechelen.
Leo’s kleindochter huwde met Gyselbrecht Taye, heer van Elewijt, en opnieuw kreeg Wemmel een andere heerser, die behoorde tot de bekende Brusselse Coudenbergh-familie. Zij zouden de heerlijkheid Wemmel besturen tot 1792.
Intussen was Wemmel eerst tot baronie, later tot markgraafschap verheven. Juridisch viel dit markgraafschap binnen de meierij van Merchtem, in het kwartier van Brussel. Door huwelijk met één der laatste vrouwelijke erfgenamen van de Tayes verwierf Jan-Antoon Van der Noot de titel. Zijn familieleden zouden later een beslissende rol spelen in de Brabantse omwenteling.
Na de annexatie bij Frankrijk werd Wemmel als gemeente bij het kanton Grimbergen van het Dijledepartement ingedeeld.
In 1838 werden alle familiebezittingen in Wemmel verkocht aan de graaf Willem Bernard de Limburg-Stirum, die burgemeester was geworden. Twee van zijn dochters bleven tot 1926 op het kasteel wonen. Hun erfgenamen schonken het kasteel daarna aan de gemeente dat vanaf toen dienstdoet als gemeentehuis. Het werd volledig gerenoveerd in 1992-1993.
Geografie.
Hydrografie.
Wemmel wordt bevloeid door drie beken:
Topografie.
Wemmel heeft een heuvelachtig karakter; het reliëf wordt grotendeels bepaald door drie heuvelruggen die de gemeente van west naar oost doorkruisen: de Windberg, de Obberg en de hoogte aan de Romeinse steenweg, die tevens de grens met het Brussels Hoofdstedelijk Gewest (Jette en Laken), vormt.
Natuur, landschap en milieu.
Wemmel behoort tot het Brabants Plateau. De gemeente wordt gevormd door een grillige dubbele heuvelrug, de Hasseltberg (ook Asselenberg of Windberg) in het noorden en noordwesten (hoogste punt 72 m) en de Keienberg (hoogste punt 80 m) in het zuiden. De dorpskern situeert zich in het tussenliggende dal dat zich uitstrekt van het westen (hoogste punt 40 m) naar het noordoosten (grens, 30 m) waarin ook de Land- of Maalbeek langzaam afdaalt.
Geschiedenis van de parochie.
De parochie Wemmel ressorteerde tot 1559 onder het bisdom Kamerijk. In de late Middeleeuwen maakte het eerst deel uit van het aartsdiaconaat Brabant, dan van het aartsdiaconaat Brussel, waartoe naast Brussel zelf ook Asse en Aalst behoorden. De oorsprong van de parochie is te plaatsen tussen de IXde en de XIde eeuw volgens R. Dessaer in zijn publicatie uit 1945 "“Wemmel - Uitstekende Brabantsche Hoek”". In 1132 werd van "Wamblinis" ook "Wamblen" of "Wembelne" melding gemaakt als centrale parochie waartoe ook behoorden: Sint-Agatha-Berchem, Ramsdonk en Relegem.
De bisschop van Kamerijk, Liethard, stelde Wemmel onder geestelijk beleid van de jonge abdij van Grimbergen. De norbertijnen, die energieke betwisters waren van de vervalsing van de christelijke leer, stelden hier een andere ketterbevechter, Sint-Servaas, tot patroonheilige der parochie aan. Op 16 augustus 1663 vond de wijding van de dorpskerk plaats met toewijding aan Sint-Servaas. Dit was meteen de datum van het ontstaan van de kermis en jaarmarkt. Wemmel was op geestelijk gebied geheel schatplichtig aan de abdij van Grimbergen. Het merendeel van de pastoors waren paters Norbertijnen waarvan er meerdere nadien tot abt van de abdij van Grimbergen werden verkozen.
Door de toenemende verstedelijking werd in 1936 overgegaan tot het oprichten van een hulpparochie met een kapel toegewijd aan Sint-Engelbertus gelegen aan de J. De Ridderlaan.
Mobiliteit.
Openbaar vervoer.
Verschillende buslijnen van de vervoersmaatschappij De Lijn verbinden de gemeente met haar buurgemeenten en Brussel. Met name:
Wegennet.
Verschillende gewestwegen en autostrades doen de gemeente aan:
Wandel- en fietsroutes.
Wemmel wordt doorkruist door verscheidene fiets-en wandelroutes:
Politiek.
Politieke situatie.
Wemmel is een Nederlandstalige gemeente met taalfaciliteiten voor Franstaligen. Omdat bij de laatste volks- en talentelling het aandeel Franstaligen boven de 30 % lag, werden na de vastlegging van de taalgrens faciliteiten ingesteld voor de Franstalige minderheid. Wemmel is vermoedelijk de enige van de zes faciliteitengemeenten in de Brusselse Rand waar Franstaligen geen (duidelijke) meerderheid vormen.
Gemeenteraadsverkiezingen van 2006.
Het politieke landschap, dat reeds decennialang werd beheerst door de tweetalige Lijst van de Burgemeester (LB), werd bij de verkiezingen van 2006 grondig door elkaar geschud. Wemmel kreeg voor het eerst een aparte Franstalige lijst (Intérêts communaux, IC), die zes zetels haalde in de gemeenteraad. Hierdoor verloor de LB haar gebruikelijke absolute meerderheid en kreeg de gemeente af te rekenen met zware politieke onderhandelingen.
Dat de LB een bijzonder delicate keuze diende te maken tussen een Franstalige en een Vlaamse lijst (W.E.M.M.E.L.) vergemakkelijkte de zaken uiteraard niet. Het was dan ook niet verwonderlijk dat in Wemmel de burgemeestersstoel zelfs op de installatievergadering van 2 januari 2007 nog niet bezet was. Uiteindelijk werd dan toch een akkoord bereikt, waarbij uittredend burgemeester Marcel Van Langenhove nog drie jaar op post zou blijven, alvorens de fakkel door te geven aan eerste schepen Christian Andries.
Na de gemeenteraadsverkiezingen van 8 oktober 2006 werd maandenlang tevergeefs onderhandeld om een coalitie te vormen. Uiteindelijk werd de akte van burgemeesterschap voorgelegd ter ondertekening aan alle democratisch verkozen raadsleden en 15 leden daarvan ondertekenden deze akte (L.B. en Kartel Wemmel). Beide partijen legden er de nadruk op dat deze voordracht van burgemeesterschap niet inhoudt dat er een coalitie of samenwerkingsakkoord bestaat. Dit betekent dat voor elk dossier een meerderheid op de gemeenteraad zelf moet gevonden worden.
Gemeenteraadsverkiezingen van 2012.
Na de verkiezingen van 2012 duurde het in Wemmel verschillende maanden vooraleer er een burgemeester en schepencollege konden worden samengesteld. Van de 25 te verdelen gemeenteraadszetels behaalde de Franstalige Lijst van de Burgemeester (LB) en Vlaamse eenheidslijst W.E.M.M.E.L. er elk 12. DéFi (op dat ogenblik nog FDF) behaalde de resterende zetel. Uiteindelijk vormde WEMMEL met enkele LB-verkozenen een meerderheid en werd Walter Vansteenkiste (WEMMEL) voorgedragen als burgemeester.
Gemeenteraadsverkiezingen van 2018.
In 2018 behaalde de Vlaamse Lijst Burgemeester Wemmel van Walter Vansteenkiste (1790 voorkeurstemmen) net als in 2012 12 zetels. Wemmel Plus! van oud-burgemeester Chris Andries haalde 7 zetels en het Franstalige Intérêts Communaux haalde 6 zetels.
Gemeenteraad.
De gemeenteraad bestond van 2006 tot 2012 uit 23 leden:
Bij de verkiezingen in 2012 kwamen opnieuw vier lijsten op, ditmaal alle eentalig.
Onderwijs.
Secundair Onderwijs.
GO! Campus Wemmel omvattende: ASO, TSO (sport, toerisme en voeding) Zijp 14-16
Partnerdorpen.
Wemmel, Brussegem, Hamme en Relegem stonden meteen klaar om kinderen op te vangen, sindsdien is tussen de bewoners van deze dorpen een hechte band ontstaan. Kort na de oorlog besloot Faymonville uit dankbaarheid om een straat en een plein naar Wemmel te noemen. De vriendschapsbanden zijn aangehaald en benadrukt door de rotonde nabij het begin van de Brusselsesteenweg als “Faymonvillesquare” te betitelen. De gemeente Faymonville schonk hierbij een aantal enorme rotsblokken afkomstig uit plaatselijke steengroeven die deze rotonde sieren. Deze veelvuldige vriendschapsbanden tussen beide gemeenten werd nog niet bekrachtigd door een jumelage.
Nabijgelegen kernen.
Meise, Oppem, Hamme, Relegem, Strombeek-Bever, Laken

</doc>
<doc id="32924" url="https://nl.wikipedia.org/wiki?curid=32924" title="Wezembeek-Oppem">
Wezembeek-Oppem

Wezembeek-Oppem is een faciliteitengemeente in de Belgische provincie Vlaams-Brabant. De gemeente is een samensmelting van het vroegere Oppem en Wezembeek en telt ruim 14.000 inwoners. Net als buurgemeente Kraainem is Wezembeek-Oppem vergroeid met de Brusselse agglomeratie, en bijgevolg ook sterk verstedelijkt en verfranst. Het is de enige faciliteitengemeente in de Brusselse Rand die niet aan het Brussels Hoofdstedelijk Gewest grenst, al ligt de Brusselse gemeente Sint-Pieters-Woluwe op sommige plaatsen maar een paar honderd meter verwijderd. Tussen beide gemeenten ligt een smalle strook die tot het grondgebied van Kraainem behoort. 
Geschiedenis.
Oppem ontstond als gehucht aan de noordkant van de latere steenweg tussen Mechelen en Tervuren, hogerop in de vallei van de Wezembeek. De kern van Wezembeek ontstond tussen de kernen van Sterrebeek, Kraainem en Oppem, direct verbonden met de nabijgelegen kern van Kraainem en de vallei van de Woluwe via wat nu de Alfons Lenaertsstraat is. Op de Ferrariskaart vindt men Oppem terug als deel van de parochie van Wezembeek. In die tijd waren Wezembeek en Oppem ook met Stokkel verbonden via een landweg.
Onder het ancien régime waren Wezembeek en Oppem, hoewel ze één parochie vormden, twee verschillende heerlijkheden. Ze vielen juridisch onder de meierij van Vilvoorde (in het kwartier van Brussel van het hertogdom Brabant). De heerlijkheid Oppem was in 1234 door de heren van Dongelberg aan de abdij van Villers geschonken, en bleef tot het einde van het ancien régime tot de bezittingen van de abdij behoren. Wezembeek daarentegen werd van de 12e tot de 14e eeuw bestuurd door de gelijknamige familie ‘van Wezembeek’. Nadat de heerlijkheid enkele keren van eigenaar veranderd was, kwam ze in 1695 door Gaspar de Burbure verworven. Zijn nazaten bestuurden Wezembeek tot het einde van het ancien régime en heten tot op vandaag ‘de Burbure de Wesembeek’.
Na 1796, de tijd van de annexatie bij Frankrijk, werd Wezembeek-Oppem als gemeente bij het kanton Sint-Stevens-Woluwe van het Dijledepartement ingedeeld. Het blijft tot op vandaag een onafhankelijke gemeente, die nu bij de provincie Vlaams-Brabant ingedeeld is. Net als de andere faciliteitengemeenten werd het buiten de fusiegolf van 1976-1977 gehouden.
Natuur en landschap.
Het sterk verstedelijkte Wezembeek-Oppem ligt op het Brabants Plateau op een hoogte van 47-102 meter. De bebouwing is vastgegroeid aan de Brusselse agglomeratie en slechts de omgeving van Kasteel de Burbure toont nog enkele waterlopen.
Cultuur.
Taal.
Net als buurgemeente Kraainem kent Wezembeek-Oppem een sterke verfransing. Het is de enige faciliteitengemeente in de rand rond Brussel die niet aan het Brussels Hoofdstedelijk Gewest grenst, al ligt de Brusselse gemeente Sint-Pieters-Woluwe op sommige plaatsen maar een paar honderd meter verwijderd. Tussen beide gemeenten ligt een smalle strook die tot het grondgebied van Kraainem behoort.
Mobiliteit.
Openbaar vervoer.
Er is een tramlijn van de MIVB naar Brussel. Tram 39 vertrekt aan de halte "Ban Eik", genoemd naar de gelijknamige wijk, en rijdt tot het Montgomeryplein in Sint-Pieters-Woluwe. Ook zijn er twee MIVB-buslijnen (76 en 77) die de gemeente verbinden met het metrostation Kraainem. Met De Lijn kun je met buslijnen de 830 en 410 zowel naar de luchthaven in Zaventem als naar Leuven, Brussel Noord en de druivenstreek reizen.
Nabijgelegen kernen.
Kraainem, Sterrebeek, Tervuren

</doc>
<doc id="32925" url="https://nl.wikipedia.org/wiki?curid=32925" title="Zemst">
Zemst

Zemst is een Belgische plaats en gemeente in het noorden van de provincie Vlaams-Brabant, in het overgangsgebied tussen de agglomeraties van Brussel en Mechelen. De gemeente telt ruim 23.000 inwoners.
Naast de hoofdplaats Zemst omvat de gemeente ook de voormalige gemeenten Eppegem, Weerde, Elewijt en Hofstade (bekend voor zijn gelijknamig recreatiedomein). 
Het grondgebied van de gemeente strekt zich uit van de Willebroekse Vaart in het westen tot de Leuvense Vaart in het oosten. De Zenne en Barebeek stromen tussen de belangrijkste woonkernen door. Hun gedeelde vallei vormt de scheiding tussen de nog relatief landelijke Brabantse kouters in het westen, met de plaatsen Zemst-Laar en Zemst-Bos, en het meer verstedelijkte Dijleland in het oosten.
De gemeente ligt tussen de twee grootste steden van het land, Brussel en Antwerpen. Over haar grondgebied lopen meerdere noord-zuidverkeersaders, zoals de autosnelweg E19 en spoorlijn 25, waarop ook de Eurostar rijdt.
Naam.
De eerste vermelding van Zemst komt uit de 12e eeuw en maakt gewag van "Sempst". Doorheen het ancien régime wisselden gelijkaardige schrijfwijzen zoals "Sempst", "Semse" of "Sempse" elkaar geregeld af. Op de Ferrariskaarten uit de late 18e eeuw wordt Zemst aangeduid als "Semps". Later veranderde dit uiteindelijk officieel tot "Sempst". Met de aanpassing van de gemeentenamen aan de nieuwe Nederlandse spelling werd het uiteindelijk het beter uitspreekbare "Zemst".
Vermoedelijk is het woord afgeleid van "Seemst": De "seem" slaat op een bies en het deel "st" staat voor een "plaats". Men zou het dus kunnen omschrijven als "een plaats waar biezen groeien". Dit komt van oorsprong trouwens overeen met onder andere de rivier Sempt in zuidwest-Duitsland.
Geschiedenis.
Binnen de deelgemeente Elewijt lag een belangrijke Romeinse nederzetting, de vicus van Elewijt.
Belang van de waterlopen.
Vóór 1550 passeerden via Zemst goederen naar Brussel en in mindere mate naar Vilvoorde. Bij gebrek aan goede wegen gebeurde het goederenvervoer immers via de Zenne, met kleine schuiten die van Antwerpen, Mechelen en Zeeland kwamen. Brussel moest hier steeds toestemming voor vragen. Ten tijde van Filips de Goede werd de Zenne verlegd en in 1447 werden de gronden in de oude bedding te koop gesteld. Ook de Leibeek, die in de Zenne afwatert en eveneens een vaarweg was, veranderde doorheen de tijd meermaals van loop. In 1510 kwam het tot een rechtszaak van Zemstse bootslepers tegen deze van Vilvoorde. Deze bootslepers woonden vooral in het gehucht De Brug, vlak aan de Zenne. De opening van de Willebroekse Vaart in 1550 zorgde voor een sterke afname van de scheepvaart over de Zenne. Dit kanaal ligt echter ver van het centrum van Zemst. De laatste vrachtboten op de Zenne werden gezien in de winter van 1926-1927.
13e eeuw.
Op 11 juni 1293 werd de rechtsmacht te Zemst verdeeld tussen de familie Van Grimbergen-Asse en de familie Van der Aa, beide afstammende takken van de Berthouts. De familie Grimbergen-Asse kreeg de lage rechtsmacht en de van der Aa's de hoge. Beide groepen hadden hun eigen meier, schepenen en leenmannen. Later kende Zemst zelfs drie schepenbanken, inbegrepen deze van de hertog van Brabant. Deze verdeling van de rechtspraak zorgde soms voor verwarring bij misdaden of processen. Heel Brabant was trouwens een lappendeken van verschillende rechtsgebieden. Deze gang van zaken beïnvloedde Zemst nog tot in 1796, toen het ancien régime een einde kende.
14e eeuw.
Zemst was zeer bosrijk. Het Bos van Aa alleen al was in de 14de eeuw 400 bunder (540 ha) groot. Zemst-Laar was een open plek in het bos. Het stikt er van de bos-toponiemen. Desondanks was de gemeente ook rijk aan beemden en broeken, de meeste in heel het Hertogdom Brabant
In 1357 kwam het te Zemst tot een groot gevecht tussen Brabanders, aangevoerd door de graaf van Nassau en Mechelaars, onder leiding van Pieter Dondelaer. De Mechelaars drongen de Brabanders terug tot op het kerkhof, waarna de strijd in niemands voordeel meer vorderde. Dondelaer daagde Brabants ridder Hendrik van Quaderebbe uit tot een tweegevecht en verwondde hem.
15e eeuw.
Zoals eerder vermeld werd de rechtsmacht te Zemst verdeeld in 1293. De rechtsmacht van de Grimbergen-Asse's werd herhaaldelijk doorgegeven via huwelijk of verkocht. Begin 15de eeuw kwam ze in handen van Godfried Raes, de toenmalige Kanselier van Brabant. Zijn dochter Goedele Raes erfde de rechten over en huwde met ridder Jan Vilain, die overleed in 1449 en begraven werd te Burcht. Godfried Vilain, ook wel Govaert Van Zempst genoemd, zoon van Jan en Goedele Raes, werd op zijn beurt heer van Zemst.
Godfried Raes had te Zemst een schepenbank, een meier, schepenen en 18 leenmannen, waarbij een jaarlijkse cijns van 23 pond en 6 schellingen behoorde
Zemst was ook het toneel van belangrijke economische onderhandelingen. Op 31 juli 1411 begaven vertegenwoordigers van Leuven en Brussel met de drossaard van Brabant zich naar hier om er te onderhandelen met afgevaardigden van Mechelen over de inbeslagneming door de Mechelaars van goederen, toebehorend aan de Brusselaars en de Leuvenaars. Ook werd in deze eeuw het Kasteel van Relegem gebouwd.
16e eeuw.
Dit was de lange periode van de Tachtigjarige Oorlog, waarbij in de hervormingsgezinde Zuidelijke Nederlanden quasi ononderbroken werd gevochten tegen de katholieke Spanjaarden. Toen die hervormingsgezinden de duimen moesten leggen, moesten zij vluchten naar het veiligere noorden. Er waren in de streek ook vele roverbendes actief. In deze periode verloren de Zuidelijke Nederlanden vele honderdduizenden inwoners, en Zemst en zijn huidige deelgemeenten waren zeker geen uitzondering op de regel.
Tijdens de periode 1559-1616 vielen de parochies Zemst, Eppegem en Weerde nog onder de bisschop van Kamerijk, Elewijt hoorde echter reeds bij het opgerichte aartsbisdom Mechelen.
Zemst was rond 1566 een predikplaats voor protestanten.
Aan de grens met Mechelen lag rond 1579-1583 een fort, genaamd de "Hollaken" in het Vriezenbroek. Langs de waterlopen in het Scheldebekken, ten tijde van de godsdienstoorlogen, kwamen deze gebouwen, ook de zogenaamde schansen, talrijk voor om de vijand die zich per boot verplaatste, te observeren of tegen te houden.
In 1578, ten tijde van de Spaanse Oorlogen, werden de klokken van de kerk geroofd. In 1596 bracht de kerkelijke overheid meermaals bezoek aan Zemst om orde op zaken te stellen vanwege bijvoorbeeld het doopwater dat in een kom stond in plaats van in een doopvont. In 1598 zat de parochie zonder priester en was de kerkomheining verwoest. In 1599 regende het binnen in de kerk, maar zelfs in 1604 werd ze nog steeds niet hersteld en er werd gevreesd voor instorting.
In 1599 hield de pastoor een zondagsschool met godsdienstonderricht.
17e eeuw.
In 1646 schilderde David Teniers de Jonge een van zijn talrijke dorpskermissen. Van een van deze dorpskermissen heeft het Hermitagemuseum te Sint-Petersburg een exemplaar in zijn bezit. Een kopie van het doek verhuisde naar Engeland. Het is op dit laatste exemplaar dat de vermelding "The Village Semster" staat geschreven.
Een Engels reiziger die rond 1834 de kermis van Zemst bezocht, herkende dezelfde scènes als in het schilderij, anderhalve eeuw eerder geschilderd.
Constantijn Huygens de Jonge (1628-1697), de oudste zoon van de beroemde dichter, werd in 1672 benoemd tot secretaris van prins Willem III. In zijn functie van secretaris vergezelde Huygens de prins op diens veldtochten tegen de Fransen in de Zuidelijke Nederlanden, Duitsland en Noord-Frankrijk. Tijdens die veldtochten hield Huygens een dagboek en maakte hij tekeningen van de plaatsen waar het leger neerstreek, die hij heel gewetensvol van datum en plaatsaanduiding voorzag. Vanaf 19 tot 21 april 1676 was Huygens in Zemst. Op de dag dat Huygens zijn tekening van het kasteel Relegem maakte, kreeg hij, zo weten we uit het dagboek, bezoek van David Teniers, die hem van de laatste nieuwtjes voorzag.
Huygens, Prins Willem III en de Nederlandse legerleiding kwamen dus aan op 19 april 1676 in het Relegemkasteel waar nota bene geen levende ziel te bespeuren viel. De "Dame" van het kasteel verbleef immers in het nabijgelegen klooster. Hier op deze plaats besprak prins Willem III onder andere met de gouverneur van de Spaanse Nederlanden, de Hertog van Villa-Hermosa, het beleg van het Noord-Franse grensstadje Condé en de plannen om via dit plaatsje Frankrijk binnen te dringen.
Volkstelling 1686.
In 1686 telde Zemst 135 huizen, waarvan 20 pachthoeven en 32 kleine huisjes gebouwd in stro en leem. Verder waren er 26 schuren, 19 stallen en 12 herbergen, waarvan er vier wijn en bier schonken. De overige 8 schonken enkel bier en zaten dikwijls zonder voorraad. Het dorp telde één kasteel, één molen en één brouwerij. Er was een winkeltje waar men naaigerei kon kopen en twee kleine ateliers van smeden. De oppervlakte van Zemst was als volgt ingedeeld: van de 1.463 bunder (~2.050 ha) was er 775 bunder akkerland, 130 bunder weiland en 556 bunder bos. Meer dan een derde van de totale oppervlakte van het dorp bestond dus uit bos.
18e eeuw.
In 1702 was het aantal huizen opgelopen tot 190 waarvan 55 kleine lemen huisjes. In het dorp woonden er ondertussen 1 militair, 1 gareelmaker, 65 handwerkers (kleine boeren, die op grotere boerenbedrijven werkzaam waren), 1 brouwer, 5 biertappers, 1 holleblokmaker, 1 timmerman, 1 bakker, 2 rademakers, 2 schoenmakers, 1 smid, 1 koster en 1 maalder.
De toename van het verkeer noopte de regeerders ertoe om de belangrijke "Steenweg" Brussel-Mechelen te verbreden. In 1715 namen de werken een aanvang. 15 families zagen hun eigendom verkleinen ten gunste van de Steenweg. Het ging om een stuk van aan de grens met Mechelen tot ongeveer in het centrum. Deze weg van Mechelen naar Brussel werd de "zomerweg" genoemd, omdat hij enkel in de droge zomerse perioden bruikbaar was. In de winter namen de reizigers de weg over Hofstade en Elewijt om naar Brussel te rijden.
Het totaal aantal huizen was in 1747 een klein beetje gestegen tot 215. De armoede was blijkbaar wat gedaald, want er waren nog 34 lemen huisjes.
Volkstellingen.
In 1755 werd er tussen 8 en 15 januari een volkstelling gehouden. Er woonden 308 gezinnen in Zemst, waarvan 63 leefden van "den armen". Van de overige 245 waren er 142 die de kost verdienden als "cossaert" (dagloner), zij gingen dus werken bij een van de 42 pachtersgezinnen. In de gemeente waren toen trouwens 18 herbergen en 4 brouwerijen. Er waren daarnaast 9 spinsters, 4 wevers, 4 schoenmakers, 3 timmermannen, 2 radenmakers, 2 klompenmakers, een kleermaker, een kuiper, een smid, een metser en een brandewijnstoker. Meer dan 30 mensen werkten als knecht of als meid. Verder was er onder andere een chirurgijn, een molenaar en twee boswachters. De burgemeester was Maarten Ceulemans. Het totaal aantal inwoners bedroeg 1.393, waarvan 796 volwassenen en 597 kinderen.
Uit Parijse archieven blijkt dat het inwoneraantal in 1786 op 1.809 inwoners stond.
In 1794 telde de gemeente 341 huizen en woonden er 1.872 personen. Deze mensen bezaten samen 823 koeien, 262 kalveren, 141 paarden en 281 varkens. Tijdens de 18de eeuw kende Zemst dus een grote bevolkingsgroei.
19e eeuw.
In 1804 telde Zemst een 1.863 inwoners, wat een zeer kleine daling was vergeleken met de cijfers van tien jaar eerder.
Rond 1828 werd te Zemst door de Nederlandse overheid een officiële gemeenteschool opgericht.
Belgische Revolutie: Begin oktober 1830, tijdens de gevechten tussen Belgen en Hollanders, was Zemst een tijdje de verzamelplaats van 1500 Hollandse soldaten. De Belgen onder leiding van Kolonel Moyard trokken zich gedurende deze dagen zuidwaarts terug in de stad Vilvoorde.
In 1832 waren de belangrijkste economische activiteiten te Zemst naast de alomtegenwoordige landbouw de linnenweverij, koolzaadbewerking, jeneverproductie en bierbrouwerij. Inwonersaantal: 1900
In 1836 was twee derde van Zemst nog altijd onbewerkte grond: heide en bos. In 1856 telde het toen nog afgelegen gehucht Kleempoel 185 inwoners. Een jaar later telde gans het dorp 2723 inwoners.
20e eeuw – heden.
Op 25 augustus 1914 had de gemeente erg te lijden onder de wandaden van de Duitser legerregiment soldaten te paard, dat voor de verkenningen uitvoerden. Zij staken er huizen in brand en doodden er een aantal burgers. 
Ook de Sint-Pieterskerk brandde af in 1914. Ze werd hetzelfde jaar nog volledig nieuw heropgebouwd. De arbeiders ontdekten tijdens de werken onder de kerkvloer een schat van archeologisch materiaal uit de Romeinse tijd, maar het nieuwe bouwwerk kon niet langer wachten om ingehuldigd te worden. De vondsten werden dus niet ontsloten, maar wel snel netjes terug overdekt met de nieuwe vloer.
De van oorsprong typisch-Brabantse plattelandsgemeente is sinds de jaren 1970 niet aan een felle bouwwoede ontsnapt en eigenlijk geabsorbeerd in de verstedelijkte as Antwerpen-Mechelen-Brussel
Geografie.
De gemeente ligt in de landstreek gekend als de "Brabantse Kouters".
Kernen.
De gemeente telt naast Zemst zelf nog de deelgemeenten Eppegem, Hofstade, Elewijt en Weerde. In het westen van de deelgemeente Zemst liggen nog de dorpen Zemst-Laar en Zemst-Bos. Meer historische rurale woonkernen in de deelgemeente Zemst zijn Wormelaar, Kleempoel, Werfheide en Zwartland. De woonkern De Brug is rond 1970 vrijwel volledig verdwenen door de aanleg van de snelweg E19.
Waterlopen.
Behalve de rivier de Zenne zijn er nog heel wat beken in Zemst, die hieronder opgesomd worden. Tussen haakjes staan de (al dan niet Zemstse) deelgemeenten waardoor de beek in kwestie stroomt, van bron tot monding.
Bezienswaardigheden.
Natuurgebieden.
Zemst ligt aan de Zenne en aan de Afleiding van de Zenne op een hoogte van ongeveer 10 meter. De bodem is zandlemig.
In Zemst zijn heel wat bossen en natuurgebieden. De belangrijkste staan hieronder vermeld:
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
In Zemst is de katholieke/christendemocratische partij traditioneel sterk, in de verkiezingen van de jaren 1970 en 1980 behaalden ze steeds uitslagen boven de 40%. In diezelfde periode stond de socialistische partij steeds op de tweede plaats (20-25%) en kwamen de liberale en vlaams-nationalistische (VU) partij steeds op respectievelijk de derde en vierde plaatsen terecht, met scores rond de 15%.
Bij de verkiezingen van 1994 traden er relatief grote verschuivingen op. De CVP verloor in één klap meer dan 9% van de stemmen. Ook de SP daalde en bij de VU was de daling nog dramatischer. Enkel de VLD en de sinds de vorige verkiezingen opgekomen groene partij Agalev hielden goed stand. De nieuwe partij in Zemst, het Vlaams Blok haalde vanuit het niets meer dan 8% van de stemmen, net als de lokale partij Vlam, die rond de 11% haalde.
In 2000 zakte de CVP nog verder, ditmaal zelfs onder de 30%. Ook de Volksunie en beide socialistische partijen verloren stemmen. De VLD en het Vlaams Blok waren andermaal de grote winnaars. In 2006 kwamen enkele kartels tot stand. CD&amp;V en N-VA traden in kartel, maar behaalden exact evenveel procent van de stemmen als het procent dat ze afzonderlijk in de verkiezingen ervoor haalden. Het kartel VLD-VIVANT kende een zeer sterke daling vergeleken met de vorige verkiezingen en ook het totaal van de twee linkse partijen (sp.a-spirit en Groen!) daalde nogmaals. Het lokale VLAM en ook het Vlaams Belang stegen beiden opnieuw sterk. Beide partijen behaalden een score van rond de 16%.
In 2012 kwam er een van de sterkste verschuivingen ooit gekend in de Zemstse (en Vlaamse) gemeentepolitiek. N-VA haalde uit het niets een score van 26%, maar ook de traditioneel sterke CD&amp;V scoorde zeer goed met een uitslag van 29%. sp.a en Groen gingen in een kartel, maar kregen alsnog klappen, voor de zoveelste maal op rij. Maar het waren vooral de Open VLD en het Vlaams Belang die gemeentelijk gezien historisch zware klappen kregen: Open VLD daalde opnieuw sterk (van 12,5 naar 7%) en het Vlaams Belang daalde van bijna 17 naar 6,5% van de stemmen.
Burgemeesters van Zemst.
Bestuur 2001-2006.
CD&amp;V, Volksunie en sp.a sloten een bestuursakkoord. CD&amp;V'er Louis Van Roost werd burgemeester. Deze coalitie had 15 op 27 zetels in de gemeenteraad.
Bestuur 2007-2012.
Het kartel CD&amp;V-N-VA ging in zee met het kartel sp.a-spirit, wat erop neerkwam dat het gemeentebestuur van de vorige bestuursperiode gewoon werd voortgezet. Ook nu had deze coalitie een meerderheid van 15 op 27 zetels. CD&amp;V'er Bart Coopman werd ditmaal burgemeester.
Bestuur 2013-2018.
Vanaf 2013 kwam er een verschuiving in het Zemstse bestuur. Voor het eerst in lange tijd zaten er geen socialisten meer in het gemeentebestuur, CD&amp;V en N-VA behaalden immers genoeg stemmen om zonder de sp.a te besturen. Samen vormden ze de meerderheid van 17 op 27 zetels, die dus zelfs sterker was dan de meerderheden die vroeger bestonden met de socialisten. De burgemeester werd voor een tweede termijn op rij de CD&amp;V'er Bart Coopman.
Bestuur 2019-2024.
De relaties tussen meerderheidspartijen CD&amp;V en N-VA geraakten vertroebeld, waardoor er een 'veranderingscoalitie' op de been werd gebracht. CD&amp;V bleef na de verkiezingen met 9 zetels de grootste partij, maar N-VA ging scheep met lokale partij VLAM, Groen en sp.a en zette CD&amp;V zo buitenspel. De nieuwe coalitie heeft een meerderheid van 15 op 27 zetels. Voor het eerst krijgt Zemst met N-VA'ster Veerle Geerinckx een vrouwelijke burgemeester.
Pinksterjaarmarkt.
Al sinds 1977 wordt er in Zemst jaarlijks de pinksterjaarmarkt georganiseerd. Het recordjaar was 2010, toen stonden er 330 standen en kwamen er maar liefst 15.000 mensen op af.
Mobiliteit.
Belangrijke transportwegen zijn in Zemst:
In de gemeente Zemst liggen drie (onbemande) treinstations: Eppegem, Weerde en Hofstade. Diverse bussen van vervoersmaatschappij De Lijn bedienen (Groot) Zemst: lijnen 280, 282, 283, 501, 510 , 550, 551, 552, 681, 682 en 683 bedienen één of meerdere haltes in de gemeente.
Sport.
In Zemst bevinden zich zes voetbalploegen:
Verder is er nog de REKO Roller Club, een skateclub in Eppegem waarvan al verschillende leden EK- en WK-overwinningen hebben behaald. Ook is er een basketbalclub onder naam van Basket Groot Zemst welke is ontstaan door het samengaan van de clubs uit Weerde, Eppegem, Elewijt en Avanti Zemst.
Daarnaast bevindt zich in Zemst ook de enige curlingbaan van België. De baan huisvest de lokale club Curling Club Zemst.
Nabijgelegen kernen.
Mechelen, Hombeek, Zemst-Laar, Zemst-Bos, Eppegem, Weerde

</doc>
<doc id="32927" url="https://nl.wikipedia.org/wiki?curid=32927" title="Zoutleeuw">
Zoutleeuw

Zoutleeuw (Frans: "Léau") is een stad in de Belgische provincie Vlaams-Brabant. De stad ligt op de grens van het Hageland, Vochtig-Haspengouw en Haspengouw, in het oosten van de provincie, en telt ruim 8000 inwoners. De inwoners worden Leeuwenaars genoemd.
Geschiedenis.
Tot in de 16e eeuw heette de stad eenvoudigweg "Leeuw". De oudst overgeleverde vorm uit 980 luidt "leuua". Hij komt uit het Germaans "hlaiwa", een accusatief meervoud. 'Hlaiwa' of 'Leeuw' betekent "bij de grafheuvels". De tot heden oudst gevonden vorm met "zout" dateert van 1533. In dit jaar werd Guilelmus van Ottenborch van "Soutleu" ingeschreven aan de universiteit te Leuven. Zoutleeuw was een havenstad aan de Kleine Gete waar klipzout uit de Vogezen werd ingevoerd.
De stad lag langs de belangrijke handelsweg die in het midden van de 12e eeuw werd voltooid en die Keulen met Brugge verbond. Handelaren uit de Republiek Venetië en de Republiek Genua, op weg naar Brugge, openden er een bank.
Een eerste verdedigingsmuur werd rond 1130 gebouwd. In 1312 werd Zoutleeuw krachtens het Charter van Kortenberg een van de zeven "vrije steden" van Brabant, dat wil zeggen dat het een zetel kreeg in de nieuwgevormde grafelijke Raad. De stad ontving belangrijke privileges van de hertogen van Brabant maar moest in ruil het grondgebied verdedigen tegen invallen van het nabijgelegen prinsbisdom Luik. Om die reden werd volgens geschiedschrijver Gramaye rond 1330 een tweede ringmuur gebouwd.
De stad was bekend om haar lakenindustrie. Het Leeuwse laken werd in het Maas- en Rijnland en in Engeland en Frankrijk verhandeld. Concurrentie van laken uit Engeland zorgde in de 15e eeuw voor de neergang van het Leeuwse laken. Die neergang werd versterkt door de opkomst van Tienen als handelscentrum, toen de Gete in 1525 tot in die stad bevaarbaar werd.
De stad ontsnapte zowel aan de beeldenstorm in de 16e eeuw als aan de godsdiensthaat van de Franse Revolutie. Een overstroming in 1573 bracht niet alleen de pest in de stad maar berokkende ook veel materiële schade. De inwoners hadden te lijden van een groot Spaans garnizoen dat in 1578 in de stad was gelegerd.
De aan de zuidzijde van de stad gebouwde citadel kon de stad niet vrijwaren van krijgsgeweld. Men zette gebieden onder water om de stad te beschermen maar het verlies van weilanden en pachthoven bracht alleen maar armoede en ziekte. In de 17e eeuw brak drie keer een grote brand uit, waarbij die van 1676 meer dan honderd huizen in de as legde.
Het stadje werd in 1678 en 1701 door de troepen van Lodewijk XIV van Frankrijk geplunderd en bezet. Na de bevrijding door middel van zware beschietingen door de geallieerden in 1705 vond Zoutleeuw rust en vrede in de Oostenrijkse Nederlanden alhoewel keizer Jozef II de talrijke kloosterorden die er zich gevestigd hadden niet spaarde.
Zoutleeuw verloor zijn betekenis als voorpost tegen de bedreiging van het prinsbisdom Luik toen de Fransen Brabant en Luik annexeerden. De tijd onder het Verenigd Koninkrijk der Nederlanden bracht opnieuw welvaart. Bij de onafhankelijkheid van België verloor Zoutleeuw zijn stadstitel. Pas in 1985 kreeg de plaats die terug.
Bezienswaardigheden.
Zoutleeuw is een kleine stad in oppervlakte, maar het bouwkundig erfgoed getuigt van een rijk verleden als handelsstad.
Natuur en landschap.
Zoutleeuw ligt op de grens van het Hageland en de Haspengouw. De hoogte bedraagt 25-45 meter. De stad ligt aan de Kleine Gete die in noordelijke richting stroomt.
Het Provinciedomein Het Vinne ligt ten noordoosten van de kern en is een uitgestrekt natuurgebied en enig natuurlijke meer in Vlaanderen. Het Vinne ontstond door het uitsteken van turf door de monniken van de Parkabdij. De eigenaar Henri de Pitteurs kreeg in 1841 de toestemming om het meer droog te leggen.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Archeologen aan het werk in de stad.
Bij de kanalisering van de rivier in 1994 werd archeologisch materiaal aangetroffen. In de vroegere binnenhaven werden restanten van zeevissen zoals schelvis, pladijs en haring gevonden en schelpen van oester, kokkel en mossel. Archeologen vonden grote hoeveelheden schoenzolen, keramiek en aardewerk uit vroegere tijden. Men kwam meer te weten over de constructie en het traject van de twee verdedigingsmuren en over de ingeplante verdedigingstorens. Men stootte op resten van een waterpoort die op dezelfde plaats werd gereconstrueerd.
Gastronomie.
Zoutleeuw heeft als kenmerkende gerechten Leeuwse kaastaart, Leeuws drupke, vlamkoekjes, speculaas en boerenworst.
Politiek.
2013-2018.
Aan het hoofd van coalitie tussen CD&amp;V en Open VLD stond Boudewijn Herbots (CD&amp;V). Samen hadden de twee partijen 12 zetels. Sp.a en N-VA waren de twee oppositiepartijen met respectievelijk 4 en 3 verkozenen. Tijdens de legislatuur slankte de N-VA-fractie af tot 1 oppositielid, de twee anderen zetelden als onafhankelijke.
2019-2024.
Bij de verkiezingen van 14 oktober 2018 haalden de christendemocraten van burgemeester Herbots een meerderheid. Bijgevolg hoefde de partij geen coalitie te sluiten.
Schepencollege.
Het college van burgemeester en schepenen bestaat sinds 1 januari 2019 uit:
Nabijgelegen kernen.
Helen-Bos, Runkelen, Duras, Booienhoven, Halle, Dormaal, Melkwezer, Drieslinter, Budingen

</doc>
<doc id="32928" url="https://nl.wikipedia.org/wiki?curid=32928" title="Malle">
Malle

Malle (tot 1979 Westmalle geheten) is een gemeente in de Belgische provincie Antwerpen. De gemeente telt ongeveer 16.000 inwoners en bestaat uit de deelgemeenten Westmalle en Oostmalle. Malle ligt in de Kempen en behoort tot het kieskanton Brecht en het gerechtelijk kanton Zandhoven.
Toponymie.
Er heersen verschillende meningen bij taalkundigen over de herkomst van het toponiem "Malle". De meest gangbare naamsverklaring komt van het Latijnse "Mallum" ("maalberg"). Dit was een plaats waar de Franken hun rechtspraak en vergaderingen hielden. Anderen stellen echter dat het "uitgestrekte vlakte, grens of halte" betekent.
Geschiedenis.
De oorspronkelijke kern van Malle lag op laaggelegen land op de plaats waar nu de Sint-Martinuskerk staat en zou van Frankische oorsprong zijn. Het ontstaan van Oostmalle zou toe te schrijven zijn aan een smid, een radenmaker en een herberg die zich op het hogere gebied ten Oosten van Malle vestigden en zodoende de aanzet gaven tot de vorming van een nieuwe gemeenschap. De eerste (gekende) vernoeming van Malle staat in een document van 1194 en handelt over het vormen van een afzonderlijke parochie voor Oostmalle. Tot die tijd maakte Oostmalle deel uit van de Sint-Martinusparochie van Malle. Malle was toen als heerlijkheid onderdeel van het graafschap Toxandrië.
Vanwege de benaming van het nieuwgevormde gehucht "Oostmalle", kwam het dorp Malle gaandeweg bekend te staan als "Westmalle". De verdere afsplitsing gebeurde in 1233 toen Hendrik I van Brabant Westmalle aan de Abdij van Villers schonk. De parochies van Oostmalle en Westmalle bleven tot 1329 nog aan elkaar gekoppeld, waarna ze echt van elkaar werden gescheiden. Het patronaatrecht van de parochie van Oostmalle kwam dat jaar in het bezit van de Abdij van Averbode. De heerlijkheid van Oostmalle hoorde bij de Baronie van Breda (markgraafschap Antwerpen) terwijl de heerlijkheid Westmalle tot het Hertogdom Brabant behoorde.
In het Zuiden van de heerlijkheid Westmalle ontstond er nog een derde kern. Deze kern was Zoersel; eerste vernoeming in 1240 als "Surcele" en zal uitgroeien tot een dubbeldorp (vergelijkbaar met een hedendaagse fusiegemeente) met Westmalle. In 1794 werd Zoersel afgesplitst en werd zowel Zoersel als Westmalle een zelfstandige gemeente. Ook Oostmalle werd een zelfstandige gemeente.
Op 1 januari 1977 hield de gemeente Oostmalle op te bestaan en werd Oostmalle een deelgemeente van de gemeente Westmalle. Dit viel te kaderen binnen de grote gemeentelijke herinrichting in de tweede helft van de 20e eeuw. De gemeente Zoersel (vroeger onderdeel van Westmalle) kreeg er de deelgemeenten Sint-Antonius en Halle bij.
Op 30 juli 1979 werd de naam van de gemeente Westmalle gewijzigd naar Malle waarbij teruggegrepen werd naar de oorspronkelijke Frankische naam van de plaats.
Heraldiek.
Wapenschild.
Op 3 december 1984 werd er een officieel wapenschild voor de nieuwe fusiegemeente Malle goedgekeurd. De samenvoeging van beide gemeenten had als resultaat dat het wapen van Westmalle werd behouden, waarop het wapen van Oostmalle werd toegevoegd in de vorm van een hartschild, als verwijzing naar de nieuwe deelgemeente. De heilige Sint-Laurentius die in het hartschild staat, wordt daarbij afgebeeld zonder manipel.
Vlag.
De vlag, eveneens op 3 december 1984 goedgekeurd, heeft de volgende officiële beschrijving: "Blauw met een witte keper, onderaan vergezeld van een witte rooster". De keper stamt af van het wapenschild van Westmalle, de rooster is overgenomen van het wapenschild van Oostmalle waar hij gedragen werd door de heilige Sint-Laurentius.
Geografie.
Kernen.
Binnen de gemeente bevinden zich verschillende gehuchten, met name 't Guut, Heidsie, Schuurhoven en Salphen (Zalfen).
Demografie.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Malle maakt deel uit van het kieskanton Brecht, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 1989 - 1994.
Agalev en de Volksunie trokken samen met enkele onafhankelijke kandidaten naar de kiezer met de kartellijst 'Groep Inspraak en Milieu' (GRIM).
Legislatuur 1995 - 2000.
Harry Hendrickx van de nieuwe partij DBM (Democratische Beweging Malle) werd burgemeester en verving Robert Mintjens van CVP die de functie uitoefende van 1983 tot 1994.
Legislatuur 2001 - 2006.
Burgemeester bleef Harry Hendrickx, hij leidde een coalitie van Democratische Beweging Malle (DBM), GRIM en CVP. De bestuursploeg bestond voorts uit Jan Boeckx, Jan Van Roey (beide DBM), Michel Grootjans (GRIM) en Thierry van der Straten Waillet (CVP). In juni 2002 maakte N-VA bekend niet langer deel uit te maken van GRIM.
Legislatuur 2007 - 2012.
GRIM werd omgevormd tot 'Goed Leven In Malle' (GLIM).
Legislatuur 2013 - 2018.
Het Vlaams Belang ging met 'Volksbelangen Malle' (VBM) in kartel naar de verkiezingen. Ook GLIM (ondertussen omgevormd tot Groen) en sp.a besloten de krachten te bundelen. N-VA en CD&amp;V van hun kant bliezen dan weer hun Valentijnskartel op en ook Open Vld en DBM trokken onafhankelijk naar de kiezer. De respectievelijke lijsttrekkers waren uittredend burgemeester Harry Hendrickx (DBM), Wim Jordens (CD&amp;V), Katleen Mintjens (Open Vld, kleindochter van voormalig burgemeester Robert Mintjens), Lex Van Loon (sp.a-Groen), Pieter Van Boxel (Vl.Belang), en Wouter Patho (N-VA).
Uitgesproken winnaars van de verkiezingen waren N-VA (22,91%; 6 zetels) en DBM (+3,35%), deze laatste partij bleef hierdoor ook de grootste politieke formatie (27,84%) van de gemeente en kreeg 1 extra raadslid. De zwaarste verliezen werden opgetekend door Vlaams Belang-VBM (−7,85%, een verlies van 3 raadzetels) en CD&amp;V (−6,18%, 2 zetels verlies) Ook Open Vld (−6,07%, 2 raadsleden minder) en Groen-sp.a deelde in de klappen. De progressieve kartelpartners moesten 6,15% prijsgeven ten overstaan van het gezamenlijk verkiezingsresultaat van 2006. Wel behielden ze dankzij het systeem Imperiali evenveel zetels in de gemeenteraad.
Burgemeester werd Harry Hendrickx (DBM). Hij leidt een coalitie bestaande uit DBM en N-VA. Samen vormen ze de meerderheid met 13 op 23 zetels. Voorts bestaat het schepencollege uit Jules Mintjens, Dries Van Dyck, Elisabeth Joris (allen DBM), Mieke Vermeyen (N-VA) en Paul Van Ham (sinds juni 2017 als onafhankelijke). OCMW-voorzitter is Wouter Patho (N-VA).
Voorts bestaat de gemeenteraad uit Jan Boeckx, Kim Geys, Dominique Defossez (allen DBM), Peter Lacante, Beatrix Knaepkens, Sanne Van Looy (allen N-VA), Thierry Van der Straten-Waillet, Wim Jordens, Ingrid Vrints, Paul Wens (allen CD&amp;V), Walter Vermeylen, Alex Van Loon, Tineke Lambreghts (alle sp.a-Groen), Katleen Mintjens, Alain De Laet (beide Open Vld) en ten slotte Pieter van Boxel (Vlaams Belang).
Legislatuur 2019 - 2024.
De vorige coalitie tussen DBM en N-VA wordt uitgebreid met de CD&amp;V Malle wat dus een meerderheidscoalitie DBM, N-VA en CD&amp;V Malle met 15 op 25 zetels oplevert. Van begin 2019 tot eind 2021 is Harry Hendrickx (DBM) burgemeester en vanaf begin 2022 tot eind 2024 is Sanne Van Looy (N-VA) burgemeester. Het college van burgemeester en schepenen bestaat uit Elisabeth Joris (DBM), Dries Van Dijck (DBM), Yannis Leirs (CD&amp;V Malle), Dirk Gerinckx (N-VA) en Wouter Patho (N-VA).
Resultaten gemeenteraadsverkiezingen sinds 1976.
&lt;br&gt;
&lt;br&gt;
Cultuur.
Trappistenbier.
De gemeente staat vooral bekend om het trappistenbier Westmalle dat in de Abdij van Westmalle gebrouwen wordt. Diezelfde paters produceren ook trappistenkaas.
Mobiliteit.
Gewestwegen.
De gemeente telt 5 gewestwegen met een totale lengte van 28 km:
Economie.
Regionaal centrum.
Het Algemeen Ziekenhuis Voorkempen, voorheen Sint-Jozefziekenhuis, is gelegen nabij de grens met Sint-Antonius. Een belangrijk knooppunt van busverbindingen is het busdepot in deelgemeente Oostmalle en een ander belangrijk knooppunt is gelegen aan het dorpsplein te Westmalle. De ligging in de groene gordel rond Antwerpen en de werkgelegenheid die de industrie met zich meebrengt in de gemeente, dragen er toe bij dat de gemeente Malle anno 2005 qua vastgoed na de gemeente Schilde de duurste is van de provincie.
Scholen.
Malle telt vijf secundaire scholen, waarvan er twee in Westmalle en drie in Oostmalle gelegen zijn:
Industrie.
Op het grondgebied van de gemeente ligt, ingesloten tussen de dorpskernen van Westmalle, Oostmalle en Zoersel, het industrieterrein Malle-Zuid. Dit is het grootste industrieterrein op de provinciale as Antwerpen-Turnhout en is een belangrijke plaats van tewerkstelling in de omgeving. Ten noorden hiervan ligt het industrieterrein Malle-Noord wat nog in ontwikkeling is. Net ten westen van de dorpskern van Westmalle bevindt zich een grote meubelfabriek met een oppervlakte van 35 ha; Karel Mintjens nv.
Dagbouw.
In het noorden van deelgemeente Westmalle vindt er klei- en leemontginning plaats in functie van de nabijgelegen steenbakkerijen. Bij het binnenrijden van Westmalle via de Brechtsesteenweg (N133), vallen de talrijke schoorstenen op van de steenbakkerijen.
Landbouw.
De schrale zandgrond beperkt de soorten gewassen veelal tot graansoorten, maar de gemeente is ook enkele hectaren serres rijk, waarin uiteenlopende soorten groente en fruit worden geteeld. Veruit de meeste landbouwbedrijven concentreren hun activiteiten rond het houden van melkvee.

</doc>
<doc id="32929" url="https://nl.wikipedia.org/wiki?curid=32929" title="Meerhout">
Meerhout

Meerhout is een gemeente in de Belgische provincie Antwerpen. De gemeente behoort tot het kieskanton en het gerechtelijk kanton Mol.
Geschiedenis.
De plaats is gelegen aan de Grote Nete. In 742 werd de plaats voor het eerst vermeld als "Maereholt". Op 5, 11 en 22 november 1798 vond in het kader van de Boerenkrijg de Veldslagen bij Meerhout plaats, waarbij in de derde slag meer dan 200 brigands sneuvelden.
Geografie.
Kernen.
Binnen de gemeentegrenzen liggen de volgende woonkernen/-wijken: Meerhout-centrum, Berg, Zittaart en Gestel.
Op de grens met de gemeente Balen liggen bij Hulsen de kleine gehuchten Lil en Grees.
Natuur en landschap.
Meerhout ligt nabij de vallei van de Grote Nete op een hoogte van 20-35 meter, in de Antwerpse Kempen. In het zuiden loopt de Halfwegloop. De bodem is zandig. Natuurgebieden zijn De Rammelaars en het Natura 2000-gebied Bovenloop van de Grote Nete met Zammelsbroek, Langdonken en Goor. De vernieuwde Watermolen fungeert als de toegangspoort tot het natuurpark Grote Netewoud.
Politiek.
Structuur.
De gemeente Meerhout ligt in het kieskanton Mol en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
Geschiedenis.
Legislatuur 2001 - 2006.
De liberalen kwamen in verdeelde slagorde aan de verkiezingen, zo was er naast de VLD-kieslijst de scheurlijst Vernieuwend Meerhout (VM) van Gaton Opdebeeck. Frans Thijs was opnieuw lijsttrekker voor de Meerhoutse Christendemocraten (CD). Schepen Theo Monsieurs kwam niet opnieuw op. CD sloot een coalitie met VLD. Naast burgemeester Frans Thijs bestond het schepencollege uit Jos Engelen, André Van Genechten, Willy Stevens (alle CD) en Felix Schraeyen (VLD). OCMW-voorzitter was Louis Das die zichzelf opvolgde in dit mandaat. In 2004 volgde Van Genechten burgemeester Thijs in dat mandaat op, Van Genechten werd op zijn beurt opgevolgd door Jef Veraghtert. Willy Stevens werd opgevolgd als schepen door Roger Verheyen.
Legislatuur 2007 - 2012.
Bij de gemeenteraadsverkiezingen van 8 oktober 2006 behaalde de christendemocraten (CD) de kleinst mogelijke absolute meerderheid in zetels. Hierdoor ging ze alleen regeren in Meerhout. Burgemeester werd André Van Genechten, in september 2011 opgevolgd door Jos Engelen. In de oppositie zetelden sp.a, VLD en het Vlaams Belang.
Legislatuur 2013 - 2018.
De nipte absolute meerderheid van CD wordt gebroken. Burgemeester is Jos Engelen (CD). Hij leidt een coalitie bestaande uit CD en sp.a. Samen vormen ze de meerderheid met 13 op 21 zetels.
Legislatuur 2019 - 2024.
De coalitie van CD (verlies 2 zetels) en sp.a (°) (winst 1 zetel) blijft behouden. Burgemeester is Nele Geudens (CD). Zij leidt een meerderheid van 12 op 21 zetels.
Op 9 februari 2022 werd een collectieve constructieve motie van wantrouwen aangenomen door de gemeenteraad van Meerhout (11 stemmen voor, 7 tegen en 3 onthoudingen).
Onmiddellijk hierna werd een nieuw gemeentebestuur geïnstalleerd onder leiding van burgemeester Nele Geudens (CD). Roger Verheyen en Jan Melis (beide CD) behouden hun schepenzetel, Walter Verbraeken (N-VA) en Brigitte Peremans (Merret Anders) worden aangeduid als nieuwe schepenen binnen de bestuursploeg(°°).
Cultuur.
Dialect.
Door lokale inwoners wordt Meerhout ook weleens "Merret" genoemd.
Religie en levensbeschouwing.
Katholieke kerk.
De parochies van Meerhout vormen samen de federatie Meerhout die op haar beurt deel uitmaakt van het dekenaat Zuiderkempen en het Bisdom Antwerpen.
Sport.
Evenementen.
De laatste zondag van mei wordt in Meerhout jaarlijks de Super Prestige Triatlon gehouden.
Het tweede weekend van november is het jaarlijks op zondag Gestel kermis.
Verenigingen.
Na het samengaan van FC Verbroedering Meerhout met FC Verbroedering Geel is er nog maar één voetbalploeg actief in competitieverband: K. Berg en Dal V.V. in de provinciale competitie. Ook is er de turn- en dansclub Volharding.

</doc>
<doc id="32930" url="https://nl.wikipedia.org/wiki?curid=32930" title="Mortsel">
Mortsel

Mortsel is een stad in de Belgische provincie Antwerpen. De stad telt ruim 26.000 inwoners. Binnen de stadsgrenzen liggen geen andere kernen. De stad behoort tot het kieskanton Kontich en het achtste gerechtelijk kanton Antwerpen.
Toponymie.
Mortsel is vermoedelijk ontstaan uit twee woonkernen, namelijk Mortsel-Dorp en Oude God.
De oudste schriftelijke vermelding van Mortsel, als "Mortsella", dateert uit 1158. De naam zou zijn afgeleid van de Germaanse woorden "mor" (dat "moer, moeras" betekent) en "sali" (dat ""uit "één ruimte bestaand huis" zou betekenen). Samengesteld geeft dit dan "Een uit één ruimte (zaal) bestaand huis, gebouwd in het moeras".
De naam Oude God zou volgens sommige bronnen verwijzen naar een verdwenen Romeins heiligdom dat gelegen was aan de heirbaan Bavik-Utrecht.
Volgens historicus Kanunnik Floris Prims zouden er zelfs in de 17de eeuw, meer dan een millennium na het vertrek van de laatste Romeinse legioenen uit deze streken nog steeds heimelijk rituelen hebben plaatsgevonden bij deze toen nog bestaande heidense tempel. 
Geschiedenis.
Neolithicum.
Over deze periode in de geschiedenis is zeer weinig geweten, wel is er op het grondgebied van de gemeente een neolithische bijl uit circa 3500 v.C. aangetroffen.
Gallo-Romeinse periode.
De vroegste bewijzen van menselijke bewoning gaan terug tot de Gallo-Romeinse periode. Dit werd aangetoond tijdens archeologische opgravingen in 1963 door de Antwerpse Vereniging voor Romeinse Archeologie (AVRA) van een Romeinse villa. Deze was gelegen aan een Romeinse heirbaan. In noordelijke richting liep deze weg vermoedelijk tot in Utrecht, in zuidelijke richting voerde hij naar het vlakbijgelegen Rumst. Vanuit Rumst leidde de weg naar Asse (zuidwesten) en naar de vicus van Elewijt (zuidoosten). Vermoed wordt dat het al voor deze tijd een woonplaats was van de Menapiërs. Daarnaast zijn er op de "Steenakker" restanten van een omwalde hoeve met driebeukige schuur aangetroffen, die er tot het einde van de 2e eeuw moet hebben gestaan.
Middeleeuwen.
Het eerste spoor van Mortsel in een geschreven bron dateert uit 869 in een polyticon van de abdij van Lobbes betreffende "villa Tishengien" (later Dieseghem en Diezegem) en luidt: "… Sunt et in villa quae dicitur Tisingaheim mansi IIII solvit unusquisque pro censu solid.V et porcum I …" (vertaling: "...in de villa die Tisingaheim genoemd wordt zijn er vier mansi, elk van hen betaalt als cijns 5 schellingen en 1 varken..."). Deze villa zou vermoedelijk geschonken zijn door de heilige Reinildis, dochter van de Hertog van Brabant, aan de Henegouwse Benedictijnen in de 7e eeuw en omvatte gronden in de huidige gemeenten Mortsel, Hove en Edegem.
De naam Mortsel zelf duikt voor de eerste maal op in een pauselijke bul uit 1150 in verband met het "altare de Mortezele". Ook de bisschop van Kamerijk, Nicolaas I van Chièvres, heeft het acht jaar later (1158) over dit altaar, dat hij toen terugschonk aan de abdij van Lobbes. Hij noemt de plek echter "Mortsella". Helaas gingen alle archieven van deze benedictijnenabdij verloren tijdens de Duitse bombardementen op 10 mei 1940, en is er bijgevolg nog weinig geweten over Mortsel in de periode 869 tot 1150.
Vermoed wordt dat omstreeks de 10e of 11e eeuw ten zuiden van villa Diezegem het nieuwe centrum "Mortsel" ontstond. Vermoedelijk stond hier lange tijd slechts een kapel die tot 1158 afhankelijk was van de moederparochie te Kontich. In dat jaar werd de eerste kerk gebouwd op de locatie van de kapel, die op haar beurt in de 15e eeuw vervangen zou worden door de huidige Sint-Benedictuskerk. Omstreeks diezelfde tijd zou ook de woonkern "Oude-God" zijn gesticht op de plek waar de verbindingswegen Mortsel-Lier en Antwerpen-Mechelen samenkomen.
In 1387 komt de heerlijkheid Mortsel in de handen van de heren van Cantecroy, die het dorp tot grote bloei brengen. In dit verband verdienen vooral Antoine Perrenot en kardinaal Granvelle vermelding. Die laatste vergrootte het goed met de zogenaamde "cardinaelsdorpen". Al deze leengoederen (Mortsel, Edegem, Luithagen, Boechout, Borsbeek, Hove, Vremde, Kontich, Waarloos, Reet en ten slotte Aartselaar) werden in 1570 gebundeld tot het graafschap Cantecroy.
Ancien régime.
In de tweede helft van de 16e eeuw, door toedoen van de godsdienstoorlogen, viel dit graafschap uiteen. De opstand van de Nederlanden tegen Spanje betekende voor Mortsel een permanente onrust. In de periode die volgt wordt het dorp, wegens zijn strategische ligging op het kruispunt van belangrijke toegangswegen naar Antwerpen, nagenoeg doorlopend getroffen door verwoestingen, plunderingen, troepentransporten en gevechten.
Zo was het de Antwerpse beeldenstormers gelukt om op 12 augustus 1566 kasteel Cantincrode in te nemen. Deze situatie veranderde echter al snel met de komst van Fernando Álvarez de Toledo (bijnaam: Alva) naar de Schelde-regio. Al snel werd het kasteel en bijgevolg ook Mortsel heroverd door de Spanjaarden. Omwille van het strategische nut van Cantincrode liet Alva het kasteel ombouwen tot een typisch Spaanse vesting waarvan de onderbouw (ringmuur en bastions) tot de dag van vandaag nog uit het water oprijst.
Na Alva's vertrek veranderde de vesting in een waar roversnest, dat een belangrijke rol speelde tijdens de Spaanse furie. In 1583 werd Mortsel, in de aanloop naar de "Val van Antwerpen" (1585) volledig ontvolkt en platgebrand door Alexander Farnese. Van de 126 gezinnen die Mortsel aanvankelijk bewoonden, resteerden er nadien nog slechts drie. Voornamelijk de wijk Luithagen werd zwaar getroffen. Na 1609 kon men voor het eerst herademen, maar het einde van de militaire opvorderingen was nog lang niet in zicht. In de loop van de 17e eeuw belandde Cantincrode in handen van de familie de Fiennes die het huidige herenhuis lieten optrekken.
Moderne Tijd.
In 1860 werd Fort 4 opgetrokken in het kader van het Nationaal Reduit, naar een ontwerp van legerofficier Henri Alexis Brialmont. De bouw was een reusachtige onderneming, zo moet er 13 miljoen m³ aarde verplaatst worden en zo'n 1 miljoen m³ baksteen gemetseld worden. Deze werken werden uitgevoerd door de Compagnie Générale de Materiel des Chemins de Fer uit Brussel en zou zo'n 35 tot 40 miljoen frank kosten. Voor de bouw van het fort werd ± 35 ha grond onteigend en de kosten zouden oplopen tot ongeveer 54 miljoen frank (1 400 000 €). De meeste huizen werden in deze tijd opgetrokken uit hout, daar het verboden was in een straal van 585 meter rondom militaire versterkingen stenen gebouwen op te trekken.
In 1897 trekken de komst van fietsen- en autoproducent Minerva en de ateliers van Lieven Gevaert de industrialisatie van Mortsel op gang. Alwaar in 1904 tevens de eerste steen werd gelegd van het huidige complex, waar later belangrijke fotografische uitvindingen zouden gebeuren. Zo werd in 1902 het Gevaert-matpapier op de markt gebracht en later zouden ook de eerste röntgenfilms en geluidsfilms in Gevaerts fabriek ontwikkeld worden. Ten gevolge van deze industrialisatie kende de gemeente een grote bevolkingstoename en groeiden de drie gehuchten aaneen tot een agglomeratie aan de transitobaan N1.
Tijdens zware gevechten om Antwerpen in de aanloop naar de Eerste Wereldoorlog in 1914 deelde Mortsel opnieuw in de klappen en werd er, uit angst voor franc-tireurs, civiele sluipschutters die de oprukkende Duitsers onder vuur namen, lelijk huisgehouden in de gemeente. Zo werden tal van burgers gearresteerd, gedeporteerd en zelfs standrechtelijk geëxecuteerd. Op 6 oktober 1914 kwam Fort 4 in de eerste linie te liggen, maar bleek niet bestand tegen de Duitse artillerie. Reeds twee dagen later, tijdens een bombardement, kreeg een batterij opgesteld op het fort een voltreffer. Hierdoor sloegen de Belgische garnizoenen op de vlucht. De Britten namen echter de verdediging over, maar moesten eveneens de aftocht blazen. In de nacht van 9 op 10 oktober werd het Nationaal Reduit verlaten en de volgende dag volgde de capitulatie van Antwerpen.
Tijdens de Duitse inval op 10 mei 1940 - het begin van de Tweede Wereldoorlog voor België - vinden er zware bombardementen plaats in Mortsel. Aangezien in Wereldoorlog I was gebleken dat de Brialmont-forten niet bestand waren tegen de Duitse overmacht, werden ze niet ingezet in de verdediging van Antwerpen. De Duitsers gebruikten het Mortselse fort echter wel. Zo melden spionageverslagen uit 1943 dat er verschillende vliegtuigbommen en Flak-munitie opgeslagen zou liggen. De Duitsers lieten op het terrein een aantal stenen loodsen optrekken en op de wallen van het fort werden er veldversterkingen gebouwd. Omstreeks het einde van het oorlogsjaar 1943 besloot de bezetter een anti-tankgracht (in de volksmond "Den Dnjepr" genoemd), die de fortgrachten verbond, aan te leggen. Door de dichte bebouwing in Mortsel werd het tracé aldaar zo ver naar het zuiden voorzien, dat het nooit voltooid werd.
Na de Achttiendaagse Veldtocht was het voor een periode van drie jaar relatief rustig in de Mortselse lucht. Hoewel er nog vaak bommenwerpers over het land trokken richting Duitsland. Aan deze "pauze" kwam op 5 april 1943 echter een bruusk einde.
Bombardement van 5 april 1943 op Mortsel.
Op die dag werd per vergissing door een Amerikaans bombersquad een bombardement uitgevoerd op de gemeente. Het bombardement was eigenlijk bedoeld voor de fabrieken van de "ERLA" waar vliegtuigen en vliegtuigmotoren werden gemaakt, maar de meeste bommen misten doel en legden de wijk Oude-God plat. Verschillende openbare gebouwen, waaronder vier scholen, werden geraakt. Er waren 936 dodelijke slachtoffers, waaronder 209 kinderen. Mortsel kreeg nooit een oorlogskruis omdat het om "friendly fire" ging. Na de bevrijding van Antwerpen, werd Mortsel nog wel tweemaal getroffen door een V-bom op fort 4. Van slachtoffers werd er evenwel geen melding gemaakt. In 2004 kreeg Mortsel van de Belgische regering erkenning voor het oorlogsleed. Een echt "oorlogskruis" kreeg Mortsel echter niet.
21e eeuw.
Door de wet van 23 juni 1999 werd de gemeente Mortsel gepromoveerd tot stad met ingang van 1 januari 2000.
Omdat Mortsel zich wilde concentreren op het Mortselse Fort 4 Kapitein Wagner werd besloten het Mortselse gedeelte van het voormalige militair domein Fort 3 Luitenant Naeyaert tussen de Fortloop en de Koudebeek aan de gemeente Borsbeek af te staan.
Geografie.
De gemeente beslaat een oppervlakte van 778 ha, waarvan 17,46% landbouwgrond is, 0,60% is bos en ongeveer 79,37% bestaat uit bebouwde gronden. De urbanisatiegraad van de gemeente bedraagt eveneens 79,37%. Het hoogste punt van de gemeente is de Sint-Benedictuskerk en laagste punt de Drabstraat. De gemiddelde prijs per m² bouwgrond bedroeg in 2003 204,66 euro
Hydrografie.
De gemeente heeft 3 (noemenswaardige) waterlopen, zijnde de Koude Beek, Fortloop en de Zwarte Beek. Alle drie deze beken wateren af in het Groot Schijn.
Kernen.
De gemeente heeft geen deelgemeenten. Wel bestaat ze uit drie met elkaar vergroeide kernen, namelijk Mortsel-Dorp, Oude-God en Luithagen.
Natuur en landschap.
Mortsel is sterk verstedelijkt. Het maakt deel uit van de Antwerpse agglomeratie. De hoogte bedraagt 11-20 meter.
Politiek.
Structuur.
De stad Mortsel ligt in het kieskanton Kontich, het provinciedistrict Boom, het kiesarrondissement Antwerpen en ten slotte de kieskring Antwerpen.
Schepencollege.
Burgemeester is Erik Broeckx (N-VA). Hij leidt een coalitie bestaande uit N-VA, Vooruit en Open Vld. Samen vormen ze de meerderheid met 15 op 29 zetels.
Het college van burgemeester en schepenen bestaat uit:
Politieke geschiedenis.
Legislatuur 1971–1976.
Burgemeester was Constant Amssoms (CVP), voorts bestond het schepencollege uit Vik Van Bladel, Jan Vandewalle, Fons Jespers, Bob Van Hoofstadt, Denijs Peeters en Lieve De Ceutster.
Resultaten gemeenteraadsverkiezingen sinds 1976.
&lt;br&gt;
Bezienswaardigheden.
Zie ook: Lijst van onroerend erfgoed in Mortsel
Mobiliteit.
Mortsel ligt aan een knooppunt van verschillende spoorlijnen en telt daardoor vandaag op een relatief kleine oppervlakte vier spoorwegstations: Mortsel-Deurnesteenweg en Mortsel-Oude-God op spoorlijn 25 (Brussel-Noord – Antwerpen-Luchtbal, 160 km/u, enkel reizigers), en Mortsel en Mortsel-Liersesteenweg op spoorlijn 27 (Brussel-Noord – Antwerpen-Centraal, 120 km/u). Sinds december 2008 wordt Mortsel-Deurnesteenweg nog enkel bediend tijdens het weekend. Tijdens de week wordt Mortsel-Oude-God enkel bediend door de IC-treinen van Antwerpen-Centraal naar Brussel-Zuid en omgekeerd. Mortsel wordt dagelijks bediend en Mortsel-Liersesteenweg enkel op weekdagen. Een vijfde station, Mortsel-Luithagen werd in 1970 samen met de fortenlijn buiten gebruik gesteld en afgebroken. Tijdens de Koude Oorlog speelde het nu verdwenen goederenstation Fort 3 bij Fort 3 een belangrijke rol.
Via de tramlijnen 7 en 15 is Mortsel met de buurstad Antwerpen verbonden. Sinds 13 augustus 2012 rijdt tramlijn 15 via de Statielei en de treinstations Mortsel-Oude-God en Mortsel-Liersesteenweg naar Capenberg in Boechout (onderdeel van Brabo I). Er is ook een tramlijnverlenging via de Boniverlei in Edegem naar Kontich gepland. Verschillende bussen van De Lijn hebben haltes in Mortsel, dat samen met Antwerpen in één tariefzone ligt. Hun eindbestemming is Berchem Station. Reizigers die naar het centrum van Antwerpen willen, kunnen overstappen op de tram.
Economie.
In Mortsel is de multinational Agfa-Gevaert gevestigd en in vroegere tijden ook de fabrieken van Minerva.
Jeugdwerking.
Mortsel heeft een heel actieve jeugdwerking. In totaal telt Mortsel vier scoutsgroepen (waarvan een gedeeld met buurgemeente Boechout), een chirogroep, een KSA-groep, een jeugdatelier genaamd Kreamo, een groep van het Jeugd Rode Kruis en een VNJ-groep. Daarnaast ligt in de Lusthovenlaan het Jeugdhuis Centraal.
Bekende Mortselaren.
Geboren in Mortsel.
Door de aanwezigheid van een ziekenhuis binnen de gemeentegrens van Mortsel (namelijk GZA Sint-Jozef) ligt het aantal geboortes in deze gemeente bovengemiddeld hoog.
Nabijgelegen kernen.
Hove, Boechout, Berchem, Edegem

</doc>
<doc id="32931" url="https://nl.wikipedia.org/wiki?curid=32931" title="Niel (Antwerpen)">
Niel (Antwerpen)

Niel is een plaats en gemeente in de Belgische provincie Antwerpen. De gemeente telt ruim 10.000 inwoners en ligt ongeveer tien kilometer ten zuiden van de stad Antwerpen, aan de noordelijke rechteroever van de Rupel.
De gemeente wordt begrensd door de Rupel, de Wullebeek en de Nielse beek. Niel profileert zich als culturele en groene gemeente en gebruikt als slogan "Niel, parel aan de Rupel". De gemeente behoort tot het kieskanton en het gerechtelijk kanton Boom.
Toponymie.
Het toponiem Niel zou mogelijk afkomstig zijn van het middeleeuwse woord "niel" met de betekenis "voorover geworpen in de diepte". Dit woord zou volgens de etymologie op haar beurt afkomstig zijn van het Germaanse woord "nihwulia" of "niwaialho" (betekenis: "voorover, naar omlaag"). Daarnaast wijst een studie van dorpen met de naam Niel uit dat het steeds plaatsen betreft die zich in een terreinverlaging bevinden. De plaatsnaam Niel kan dan ook verklaard worden als "laaggelegen plaats".
Geschiedenis.
Gallo-Romeinse periode.
Niel is een gemeente met een bijzonder rijk verleden. Zo stelt J. Verbesselt in zijn boek "Het Domein van de Adij van Corelimunster in Brabant, het ontstaan en de ontwikkeling van Puurs" (1968) dat het Hellegat te Niel de enige overgang over de Rupel vormde tussen de monding in de Schelde en Duffel. De auteur concludeerde dan ook dat de Romeinen hier hun Zuid-Noord overgang maakten en de heirbaan Bavai-Asse hier de oversteek maakte richting Utrecht.
Hoewel deze stelling stilaan achterhaald is door bewijsmateriaal, wijst er toch nog een en ander op de aanwezigheid van Romeinen in de gemeente. Wanneer men immers voorgenoemde heirbaan rechtlijnig doortrekt (vanuit Asse) komt men op de Hingense/Wintamse kouter uit en op deze plaats zijn grote hoeveelheden Romeinse munten teruggevonden. Veel wijst er dan ook op dat van hieruit een Romeins veer de oversteek over de Rupel maakte naar de overliggende oever in Niel.
Ten slotte is er voor deze periode nog een sterk vermoeden dat er ook een Keltische weg liep over het grondgebied van de huidige gemeente naar Condacum. De route van deze weg zou de huidige straten Matenstraat, Uitbreidingsstraat, Landbouwstraat en ten slotte Rupelstraat hebben gevolgd. Ter hoogte van de huidige gemeenten Bornem of Sint-Amands zou deze weg de Rupel-barrière hebben genomen.
Middeleeuwen.
De oudste vermelding van het dorp Niel dateert uit 1316, maar de bekende geschiedenis van Niel gaat terug tot 1244 met de bouw van de Sint-Bernardusabdij. Deze voormalige cisterciënzerabdij zou uitgroeien tot een belangrijk religieus en cultureel centrum van zijn tijd en zou dit blijven tot ze tijdens de Franse Revolutie opgeheven zou worden. Niel staat reeds vanaf zijn prille ontstaan bekend als steenbakkersgemeente en werd aanvankelijk gesticht vanuit de moederparochie Kontich, die afhankelijk was van de abdij van Lobbes.
Vervolgens gaat het grondgebied van het huidige Niel over in handen van de Berthouts van Mechelen, onder wier gezag het tot de in 14de eeuw blijft. Omstreeks deze periode werd er in het dorp een eigen schepenbank opgericht. Ook werd de parochie onafhankelijk van Kontich. Het wapenschild van de gemeente Niel is dan ook het wapenschild van de Berthouts met daarop of erboven de kleine letter "n".
Daarna wordt het grondgebied verkocht aan achtereenvolgens de familie Van Galres en de familie Wezemaals om ten slotte in 1462 in de handen van de hertogen van Brabant te belanden. In 1505 werd de lage, middelbare en hoge rechtsmacht aangekocht door Gilles Van Berchem die ze evenwel afstond aan Pieter Scheyf. Een jaar later echter komt Niel terug in de handen van de familie Van Berchem tot 1558. In dat jaar werd Karel Hannaert eigenaar van het grondgebied, daarna volgen nog Roger Clarisse (1626), Gerard Reynst (1650), de families Horne (1654) en o'Donnoghue, Papejans van Morchoven en Wirix van Kessel als heren van Niel.
Moderne tijd.
In 1908-1909 werd een klooster met aangebouwde Sint-Hubertusschool gebouwd in neogotische stijl.
In 1976 werd Niel niet gefuseerd met de buurgemeente Boom, waardoor het een van de kleinste gemeenten van de provincie Antwerpen werd. Sinds het begin van de 21e is er wel toenemende druk om te fuseren met Boom en/of Schelle.
Tot midden de jaren zeventig van de twintigste eeuw was Niel economisch zeer actief in de baksteen- en schoennijverheid. De teloorgang van de industriële activiteiten was het begin van het herstel van de natuur op de vele verlaten plekken en kleiputten. Het natuurgebied Walenhoek is hierdoor bijvoorbeeld ontstaan. Veel wandelaars en natuurliefhebbers bezoeken dit natuurgebied. In de omgeving zijn ook veel visvijvers aanwezig, vaak in oude kleiputten, die als zeer goed staan aangeschreven.
Geografie.
Kernen.
Niel heeft geen deelgemeenten. In het zuiden van de gemeente, tegen de grens met Boom, ligt langs de Rupel het gehucht Hellegat.
Natuur en landschap.
Niel is gelegen aan de Rupel en het grondgebied bestaat voornamelijk uit polderland, met een hoogte van 1-10 meter. In het noorden wordt Niel begrensd door de "Wullebeek". Natuurgebieden zijn het Nielderbroeck en de Walenhoek.
Politiek.
Structuur.
De gemeente Niel ligt in het kieskanton Boom, het provinciedistrict Boom, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 2013 - 2018.
Burgemeester is Ellen Brits (Open Vld). Zij leidt een coalitie bestaande uit Open Vld en N-VA. Samen vormen ze de meerderheid met 12 op 21 zetels.
Mobiliteit.
Het Station van Niel is gelegen aan spoorlijn 52, die loopt van Dendermonde naar Antwerpen.
Door Niel loopt ook de N148 van Antwerpen naar Boom. In Niel heet deze Antwerpsestraat, verderop Boomsestraat.
Trivia.
In 2014 won Niel de quiz De Slimste Gemeente van VIER. De finale ging tegen Roosdaal en Lennik. Het winnende team bestond uit burgemeester Tom De Vries en inwoners Marijke Brits en Joost Claessens. Dankzij de overwinning kregen de inwoners een groot frietfeest.
Bekende inwoners.
Bekende personen die geboren of woonachtig zijn of waren in Niel of een andere significante band met de gemeente hebben:
Nabijgelegen kernen.
Schelle, Hellegat

</doc>
<doc id="32932" url="https://nl.wikipedia.org/wiki?curid=32932" title="Nijlen">
Nijlen

Nijlen is een plaats en gemeente in de Belgische provincie Antwerpen en heeft als deelgemeenten Kessel en Bevel. De gemeente ligt op de verbindingsweg tussen de steden Lier en Herentals en behoort tot het kieskanton Heist-op-den-Berg en het gerechtelijk kanton Lier.
Geschiedenis.
De eerste bewoning van Nijlen gaat terug tot in de Gallo-Romeinse tijd. In 1770 werd er een aarden pot met Romeinse gouden munten gevonden met beeltenissen van Julius Caesar tot Keizer Domitianus. Er zou volgens sommige bronnen een Romeinse heirweg gelegen hebben die leidde naar de Romeinse nederzetting te Grobbendonk.
In 1145 werd Nijlen voor het eerst als "vrijgoed Nile" vernoemd in een bulle van paus Eugenius III aan de abt van de abdij van Tongerlo. In 1155 kwam het patronaatsrecht van de parochie aan het Onze-Lieve-Vrouwekapittel te Antwerpen. 
Vanaf 1212 tot het einde van het Ancien régime hoorde Nijlen bestuurlijk tot de Bijvang van Lier. Het dorp werd vertegenwoordigd door een eigen Lierse buitenschepen ook gekend als schepen van de bijvang. In 1439 werd de streek getroffen door de pest.
Nijlen werd tijdens de godsdiensttwisten (einde 16e eeuw) zwaar getroffen en raakte ontvolkt. Vanaf begin 18e eeuw nam de bevolking weer toe. De aanleg van de spoorlijn in 1853 en de introductie van de diamantindustrie omstreeks 1875 stimuleerden de groei. Nijlen werd een belangrijk diamantcentrum en bezat ook een diamantschool.
Op 2 januari 1842 vond de 'moord van Nijlen' plaats, de toenmalige pastoor Petrus De Groof liet daarbij het leven.
Geografie.
Kernen.
Sinds de herindeling van de gemeenten heeft Nijlen er nog de deelgemeenten Bevel en Kessel bijgekregen. De gemeente telt meer dan 22.000 inwoners.
Hydrografie.
De gemeente ligt in het samenvloeiingsgebied van de Kleine Nete en de Grote Nete. Deze rivieren vormen ook respectievelijk de noordelijke en zuidelijke gemeentegrens.
Topografie.
Nijlen maakt deel uit van de Kempen. De gemeente heeft een laaggelegen, vlak reliëf en uitgesproken zandige bodems met een overgang naar leemachtig zand in de richting van Bevel. Nijlen ligt zo’n 22 km ten zuidoosten van Antwerpen en zo’n 24 km ten noordoosten van Mechelen. Door de zandige bodems was boeren erg moeilijk, waardoor vele Nijlense boerenfamilies overschakelden op diamantslijpen voor de Antwerpse diamantsector.
Bezienswaardigheden.
Met de Kesselse Heide, Kruiskensberg, het Soldatenbos, het Beekpark en meer zijn er ook veel natuurgebieden in Nijlen.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Nijlen maakt deel uit van het kieskanton Heist-op-den-Berg, gelegen in het provinciedistrict Lier, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 2007 - 2012.
Burgemeester was Paul Verbeeck (CD&amp;V). Hij leidde een coalitie bestaande uit CD&amp;V en N&amp;U. Samen vormden ze de meerderheid met 16 op 27 zetels.
Legislatuur 2013 - 2018.
Burgemeester was Paul Verbeeck (CD&amp;V). Hij leidde een coalitie bestaande uit CD&amp;V en Nijlen&amp;U. Samen vormden ze een nipte meerderheid met 14 op 27 zetels.
Legislatuur 2019 - 2024.
Burgemeester is Paul Verbeeck (CD&amp;V) die een coalitie leidt bestaande uit CD&amp;V, Groen-Open Vld en Nijlen&amp;U. Samen vormen ze de meerderheid met 17 op 27 zetels.
Resultaten gemeenteraadsverkiezingen sinds 1976.
&lt;br&gt;
Mobiliteit.
De gemeente Nijlen beschikt over een uitgebreid aanbod aan openbaar vervoer. Er zijn twee stations die het treinverkeer (NMBS) in de gemeente voorzien: het Station van Nijlen en het Station van Kessel. Er is ook een uitgebreid busnetwerk dat voorzien is van verschillende buslijnen, bediend door De Lijn. 
"(tabel met alle buslijnen in Nijlen (Nijlen, Kessel en Bevel))"
Economie.
De gemeente was vroeger vooral bekend om haar diamantslijperijen. De eerste slijperij in Nijlen werd opgericht in de 19e eeuw door Jan Eduard Claes. Hierna volgden vele en de laatste volledig uitgeruste vooroorlogse slijperij uit de streek is slijperij Lieckens. Vanaf 2015 begon daar de bouw van het KEMPENS diamantcentrum. Ook het diamantpad (een 30 km lange fietsroute die door Groot-Nijlen loopt) herinnert er tot op vandaag nog steeds aan.
Sport.
Sportclubs (competitie)
Sportinfrastructuur
Sportwedstrijden
Bekende inwoners.
Bekende personen die geboren of woonachtig zijn of waren in Nijlen of een andere significante band met de gemeente hebben:
Nabijgelegen kernen.
Bevel, Kessel, Viersel, Massenhoven, Broechem, Herenthout, Bouwel

</doc>
<doc id="32933" url="https://nl.wikipedia.org/wiki?curid=32933" title="Olen (België)">
Olen (België)

Olen is een gemeente in de Belgische provincie Antwerpen, gelegen langs en tussen het Albertkanaal en de snelweg E313 enerzijds en anderzijds het kanaal Herentals-Bocholt en de spoorlijn "IJzeren Rijn" van Antwerpen via Hamont naar het Ruhrgebied. De Kempense gemeente telt ruim 12.000 inwoners. Ze behoort tot het gerechtelijk kanton en kieskanton Herentals.
Geschiedenis.
In Olen zijn prehistorische vondsten gedaan die wijzen op een vroege bewoning van het gebied. Olen wordt voor het eerst vernoemd rond het begin van de 11e eeuw als het Sint-Salvatorkapittel te Utrecht de rechten van het gebied van Olen (destijds aangeduid als "Odlo") en Westerlo verkreeg van de graaf Ansfridus, bisschop van Utrecht. Olen en Westerlo waren daarna eeuwenlang aan elkaar gekoppeld.
Ten noorden van het centrum van Olen ontstonden in de loop van de tijd een aantal kleinere kernen, agrarische gehuchtjes. Deze werden uiteindelijk samen Achter-Olen genoemd. Thans vormt het de tweede kern van Olen, ten noorden van het Albertkanaal. Het kreeg de kerkelijke naam Onze-Lieve-Vrouw-Olen bij de oprichting van die parochie in 1874, al spreekt men in de volksmond nog vaak van Achter-Olen. De tweede woonkern van Olen wordt onder meer door de Brug bij Olen-Hoogbuul verbonden met het centrum van Olen.
In de 19e eeuw kwam de industrialisatie in het agrarische noorden van de gemeente op gang na de aanleg van het kanaal van Herentals naar Bocholt (1846) en de spoorweg van Antwerpen naar Hamont en verder naar Mönchen-Gladbach ("IJzeren Rijn" - 1879). Zo ontstond er in het begin van de 20ste eeuw ten noorden van de samengroeiende gehuchtjes van Achter-Olen (Boekel, Hoogbuul e.a.) een geheel nieuwe kern. Dat werd in 1912 een eigen parochie, Sint-Jozef-Olen.
Het was in dat jaar dat de "Union Minière du Haut-Katanga" in Olen een fabriek bouwde voor de raffinage van ertsen en er naast een arbeiderswijk : "de Cité".
Van 1930-1939 werd het Albertkanaal gegraven, waardoor de dorpen Sint-Jozef-Olen en Onze-Lieve-Vrouw-Olen van Olen-Centrum werden afgesneden. Parallel aan dit kanaal werd omstreeks 1959 ook de Koning Boudewijnsnelweg aangelegd.
Geografie.
Kernen.
De gemeente bestaat uit drie woonkernen (en parochies); Olen (Olen-Centrum / Sint-Martinus-Olen), Onze-Lieve-Vrouw-Olen (Achter-Olen) en Sint-Jozef-Olen (Olen-fabriek).
Politiek.
Structuur.
De gemeente Olen maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 2007 - 2012.
De Olense Gemeentebelangen (OGB-VLD) en Groen! trokken in kartel naar de stembus met de kieslijst O1. Burgemeester was Marcel Bellens (CD&amp;V), hij kreeg 1470 voorkeurstemmen. Hij leidde een coalitie met O1.
Legislatuur 2013 - 2018.
Burgemeester was Marcel Bellens (CD&amp;V), in 2015 opgevolgd door Seppe Bouquillon (CD&amp;V). Hij leidt een coalitie bestaande uit CD&amp;V en O1. Samen vormen ze de meerderheid met 12 op 21 zetels.
Legislatuur 2019 - 2024.
Burgemeester is Seppe Bouquillon (CD&amp;V). Hij leidt een coalitie bestaande uit CD&amp;V, sp.a-sociaal&amp;anders en Groen. Samen vormen ze de meerderheid met 12 op 21 zetels.
Bezienswaardigheden.
Andere bezienswaardigheden:
Natuur.
Teunenberg is een 62 ha groot natuurgebied op het terrein van een voormalige militaire basis
Cultuur.
Volksverhaal.
Olen is bekend door de sage van de pot met drie oren.
Strips.
Het Suske en Wiske-verhaal "De pottenproever" speelt zich af in Olen. De pot met drie oren speelt een belangrijke rol, maar ook onderdelen uit andere volksverhalen over Olen komen voorbij.
In 2014 verscheen er een reeks bierviltjes met cartoons van Olens legendes.
Religie en Levensbeschouwing.
Katholicisme.
De parochies van de gemeente Olen vormen samen met die van Herentals de federatie Herentals-Olen die op haar beurt deel uitmaakt van het dekenaat Zuiderkempen en het Bisdom Antwerpen. De gemeente omvat 3 parochies: Sint-Martinus-Olen, Onze-Lieve-Vrouw-Olen en Sint-Jozef-Olen.
Economie.
Een belangrijk bedrijf in de Olense economie is Umicore Olen, vestiging van Umicore.
Olen maakt deel uit van het Economisch Netwerk Albertkanaal. De Olense bedrijventerreinen zijn verdeeld over de zones ENA 22 en ENA 23:
Bekende inwoners.
Bekende personen die geboren of woonachtig zijn of waren in Olen of een andere significante band met de gemeente hebben:
Vervoer.
De gemeente Olen is gelegen langs het Albertkanaal, de autosnelweg E313 en spoorlijn 15 met het station Olen. Vanuit station Olen zijn er rechtstreekse IC treinen naar Antwerpen, Hamont en Hasselt (via Mol), S treinen (enkel op weekdagen) naar Mol en Antwerpen en P-treinen (enkel tijdens de spits) naar Brussel via Mechelen &amp; Lier.
Daarnaast wordt de gemeente ook bediend door meerdere busdiensten van De Lijn waaronder lijn 305 (Turnhout- Leuven) die op vrijdag &amp; zondag zeer populair is bij kotstudenten die in Leuven studeren.

</doc>
<doc id="32934" url="https://nl.wikipedia.org/wiki?curid=32934" title="Oud-Turnhout">
Oud-Turnhout

Oud-Turnhout is een gemeente in het noordoosten van de Belgische provincie Antwerpen. De gemeente behoort tot het kieskanton Turnhout en het gerechtelijk kanton Arendonk. De Kempense gemeente telt ruim 14.000 inwoners. Oud-Turnhout wordt in het zuiden doormidden gesneden door de E34.
Toponymie.
De naam Oud-Turnhout duikt reeds op vanaf de 14de eeuw als "Vetus Turnholtum" (1333), "Oud-Tuernout" (1405) en "Viès-Tournout" (1414). Uit een akte van schenking (1187) van Gerard van Duffel aan de Tempeliers blijkt dat het vroegste Turnhout inderdaad in het huidige Oud-Turnhout lag. Ook uit een pauselijk onderzoek naar de bezittingen van de Orde van Malta (1373) wordt vermeld dat daar een laathof bij was van de hospitaalridders van de Commanderij van Ter Braecke/Chantraine. Deze bezittingen lagen in Oud-Turnhout, tussen de huidige Kerkstraat en de Van der Bekenlaan en werden in 1796 verkocht.
Geschiedenis.
De oudste sporen van bewoning zijn van het laat Midden-Paleolithicum. Vanaf het Mesolithicum tot de 12e en 13e eeuw is er meestal bewoning geweest op een dekzandrug, waarop ook de kerk werd gebouwd. Dit werd vastgesteld bij in 1996 uitgevoerde opgravingen. Tijdens opgravingen op het bedrijventerrein Bentel werd in 2011 een (graf)kuil met gecremeerde beenderen en gepolijste artefacten in vuursteen uit het midden-neolithicum (4de millennium BC) aangetroffen. Het is een unieke ontdekking, omdat er in de Kempen zeer weinig sporen zijn teruggevonden uit die periode.
De bebouwing ging zich meer en meer in de richting van de rand van de vallei van de Aa concentreren, waardoor de kerk een wat excentrische ligging kreeg. Er ontstonden een aantal gehuchten, maar de belangrijkste nederzetting ontwikkelde zich om het Kasteel van de hertogen van Brabant en dit werd de kern van de stad Turnhout. In 1395 werd te Oud-Turnhout de priorij Corsendonk opgericht, die tot 1796 heeft bestaan.
19e eeuw.
De gehuchten van Oud-Turnhout bleven lange tijd afhankelijk van de stad, wat echter tot wrijvingen leidde. Bewoners van deze gehuchten richtten een verzoek tot afscheiding van de stad op 22 juli 1836. Deze werd net zoals de latere aanvragen uit 1852 en 1853 verworpen. In 1858 echter gaf de Kamer van Volksvertegenwoordigers een gunstig advies en stemde de Senaat eveneens in, zodat koning Leopold I op 29 december 1858 het besluit tekent waardoor Oud-Turnhout op 1 januari 1859 een zelfstandige gemeente werd met 2.807 inwoners.
Bij het graven van het kanaal Dessel-Schoten stootte men in 1846 op rijke lagen kleigrond en daardoor ontstond een industrieel centrum met steen-, pannen- en cementfabrieken. Dat bracht dan weer een immigratie en huisvesting van mensen uit meer zuidelijke gemeenten met zich mee, waardoor Oosthoven ontstond. Via datzelfde kanaal werd de aanvoer van kalk en mest mogelijk voor een betere bemesting van de landbouwgrond, zodat de landbouwproductie sterk toenam, wat dan weer een immigratie vanuit Nederland (Noord-Brabant) veroorzaakte. Het centrum werd verder ontsloten door de aanleg van tramlijnen richting Turnhout, Arendonk en Mol.
Wapenschild.
Het wapenschild is het oorspronkelijke wapen van de familie van der Beken-Pasteel. Jonkheer Frans Van der Beken-Pasteel was trouwens ook de eerste burgemeester. Het schild werd goedgekeurd in een Koninklijk Besluit van 13 januari als zijnde "in zilver drie leeuwen van keel, geklauwd en getongd van lazuur"
Geografie.
Samen met de stad Turnhout en de gemeenten Beerse, Kasterlee, Lille en Vosselaar maakt Oud-Turnhout deel uit van het samenwerkingsverband Kordia.
Woonkernen.
Er zijn drie grote woonkernen:
Daarnaast telt de gemeente door haar landelijk karakter nog twaalf minder dichtbebouwde zones met een eigen naam:
Bezienswaardigheden.
Oud-Turnhout werd in april 2016 door de Vlaamse regering erkend als onroerenderfgoedgemeente. De voorwaarde om zo'n erkenning te krijgen is dat de gemeente een eigen beleid aangaande onroerend erfgoed uitbouwt. In Vlaanderen zijn er naast Oud-Turnhout nog negen andere gemeenten die deze erkenning kregen.
Natuur en landschap.
Oud-Turnhout ligt aan de Aa, in de Antwerpse Kempen op een hoogte van 20-35 meter. De Aa stroomt in zuidwestelijke richting, naar de Kleine Nete. Andere riviertjes zijn de Rode Loop en de Wamp, die eveneens naar de Kleine Nete stromen.
Oud-Turnhout kent de volgende natuurgebieden:
Demografie.
Samenstelling.
Het aantal inwoners op 31/12/2019 bedroeg 13.953, waarvan 6.982 mannen en 6.971 vrouwen, verdeeld over 5.815 gezinnen. 
Dat is een toename van 304 inwoners ten opzichte van 2018.
 Op 31/12/2019 waren er 1.810 niet-Belgen in de gemeente, verdeeld over 73 nationaliteiten (12,97% van de bevolking). 
De grootste groep zijn de Nederlanders: 1.313.
Politiek.
Structuur.
De gemeente Oud-Turnhout ligt in het kieskanton Turnhout en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen. De gemeenteraad vindt plaats elke derde donderdag van de maand (uitgezonderd juli en augustus). Het college van burgemeester en schepenen komt bij elkaar elke woensdag (niet openbaar).
Cultuur.
Muziekvereniging.
Koninklijke Harmonie Sint-Antonius vzw
Nabijgelegen kernen.
Turnhout, Zwaneven, Oosthoven

</doc>
<doc id="32935" url="https://nl.wikipedia.org/wiki?curid=32935" title="Europese weg 19">
Europese weg 19

 
 
 
 
 
De Europese weg 19 of E19 is een Europese weg die loopt van Amsterdam naar Parijs. Het is een belangrijke noord-zuidverbinding, die in de zomer vaak door Nederlandse en Belgische vakantiegangers wordt gebruikt.
In België volgt de E19 de A1 tot de Ring van Antwerpen, en van Antwerpen tot de Brusselse Ring. Via de A7 loopt de weg dan door naar Frankrijk.
Vroeger werd deze Europese weg aangeduid met nummer 10 (E10). Enkele toponiemen zijn nog afgeleid van deze oude naam, bijvoorbeeld de E10-plas in Brasschaat/Schoten.
Tussen Moerdijk en Antwerpen loopt de hogesnelheidslijn Schiphol - Antwerpen parallel aan deze weg. Tussen Bergen en Valenciennes werd de snelweg aangelegd over het tracé van het gedempte Kanaal Bergen-Condé.
Algemeen.
De Europese weg 19 is een Klasse A Noord-Zuid-verbindingsweg en verbindt het Nederlandse Amsterdam met het Franse Parijs. De route is door de UNECE als volgt vastgelegd:
Nederland
België
Frankrijk
Traject.
Nederland.
De E19 begint op de Ring A10 Amsterdam op knooppunt Amstel, en loopt na de A10 zuidwestelijk over de A4 tot aan Den Haag, waarna de A13 naar Rotterdam gevolgd wordt, om na de Ring Rotterdam/A20/A16 over Breda naar het zuiden te gaan naar België, richting Antwerpen.
België.
In België volgt de E19 de A1 vanaf de Nederlandse grens, die tijdens de route naar Brussel kortstondig wordt onderbroken door de Ring Antwerpen. Eenmaal bij Brussel wordt loopt de route over de Grote Ring rond Brussel en vanaf daar over de A7 naar Frankrijk.
Frankrijk.
In Frankrijk komt de weg de noordgrens over bij de plaats Crespin, en loopt vanaf daar over de A2 en later de A1 naar het eindpunt bij de Porte de la Chapelle op de Boulevard Périphérique, de binnenring van Parijs.
Aansluitingen op andere Europese wegen.
Tijdens de route komt de E19 de volgende Europese wegen tegen:

</doc>
<doc id="32936" url="https://nl.wikipedia.org/wiki?curid=32936" title="Putte (Belgische gemeente)">
Putte (Belgische gemeente)

Putte is een plaats en gemeente in het zuiden van de Belgische provincie Antwerpen. De gemeente telt ruim 18.000 inwoners, behoort tot het kanton Heist-op-den-Berg en ligt op de overgang van de Mechelse Groentestreek naar de Zuiderkempen.
Toponymie.
In de oudste geschiedenis (1008) heette de gemeente "Badfriede" of "Befferen". Het gebied maakte vroeger deel uit van het uitgestrekte Waverwoud, in 1265 werd daar de gangbare naam Sint-Niklaas-Waver van afgeleid. Deze kende nog de variant Sint-Niklaas-Putte. Omstreeks 1400 werd de naam ingekort tot het huidige "Putte". Over de oorsprong van deze naam is geen zekerheid, er zijn verschillende mogelijke verklaringen.
Geschiedenis.
Putte werd reeds bewoond in de prehistorie en in de Frankische tijd. In 1008 werd Putte voor het eerst vermeld, en wel als "Badfrido", later "Sint-Niklaas-Waver" en (vanaf ongeveer 1300) "Putte", wat mogelijk van een familienaam is afgeleid. In 1265 werd (het latere) Putte erkend als zelfstandige parochie. Het gebied behoorde tot het Land van Mechelen, onder bestuur van de familie Berthout. In 1296 verkocht "Lodewijk II van Berthout" het tiendrecht van de parochie aan de Commanderij van Pitzemburg. In de 14e eeuw kwam Putte in bezit van de familie "Van Gelre" en dan door huwelijk in bezit van ene "Jan van Arkel", vervolgens "Jan van Wesemael". Omstreeks 1560 was de heerlijkheid aan "Petrus van Dale", in 1588 de familie "Sterck", in 1606 "De Berghes" en in 1650 "Van der Nath". Daarna kwam het aan ridder "Antoon van Broeckhoven" die in 1664 verheven werd tot baron. In de 18e eeuw was de heerlijkheid eigendom van de familie "Van der Steghen".
Vooral onder het bewind van Maria Theresia (18e eeuw) werden de woeste gronden intensief ontgonnen.
Geografie.
Kernen.
In de gemeente ligt naast Putte zelf nog de deelgemeente Beerzel. In deelgemeente Putte liggen ten zuiden van het centrum nog de gehuchten Grasheide en Peulis.
Natuur en landschap.
Putte ligt op een hoogte van 10-27,5 meter. Het hoogste punt is "Ixenheuvel".
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Putte maakt deel uit van het kieskanton Heist-op-den-Berg, gelegen in het provinciedistrict Lier, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 2013–2018.
Burgemeester is Peter Gysbrechts. Hij leidt sinds 2015 een coalitie bestaande uit Open Vld en N-VA. Samen vormen ze de meerderheid met 14 op 25 zetels.
Aanvankelijk bestond de meerderheid uit CD&amp;V en N-VA, met CD&amp;V'ster Christiane De Veuster als burgemeester, maar in 2014 kwamen er strubbelingen in deze meerderheid. Op 9 mei 2014 werd een extra gemeenteraad bijeengeroepen door oppositiepartij Open Vld. Door het opstappen van een schepen op die dag en van een gemeenteraadslid vorig jaar, viel de meerderheid. Op deze gemeenteraad werd de onbestuurbaarheid vastgesteld. Voormalige meerderheidspartij N-VA besloot om een nieuwe coalitie te vormen met Open Vld en dit als oplossing aan te dienen bij gouverneur Cathy Berx van de provincie Antwerpen die de opdracht kreeg een bemiddeling te starten in de gemeente. Deze bemiddeling is niet gelukt.
Op 21 juli 2014 werd op een nieuwe, extra gemeenteraad kennisgenomen van de mislukking. Er werd gestemd om een nieuw gemeentebestuur vanaf 1 augustus 2014 te installeren. CD&amp;V diende echter een klacht in tegen de beslissing van 21 juli en eveneens tegen de beslissing van 9 mei bij de Raad van State. De Raad van State verwierp de onbestuurbaarheid. In januari 2015 werd nogmaals de onbestuurbaarheid uitgesproken, maar ook dat werd tegengehouden door de Raad van State. In juni 2015 volgde een nieuwe poging, die wel slaagde. In juni 2015 werd een nieuw schepencollege gevormd met partijen Open Vld en N-VA. In juli legde de burgemeester dan de eed af.
Cultuur.
Muziek.
Putte heeft 4 fanfares.
Streekproducten.
Net zoals vele steden heeft ook Putte zijn streekgebak: het Putse Ridderke. Dit is een rond, gevuld koekje met bovenop een laag chocolade. In de chocolade staat de beeltenis van een ridder en in de rand zijn de benaming 'De Putse Ridder' en drie molenijzers terug te vinden. De ridder verwijst naar de historische band met de Ridders van Pitsemburg en de molenijzers zijn afkomstig van het wapenschild.
Het juiste recept wordt strikt geheimgehouden door de officiële leverancier, bakkerij Het Broodhuis.
Carnaval.
Putte kent sinds 1977 een carnavalsviering, georganiseerd door de gilde der verbrande Puttenaars. Elk jaar organiseert men, het weekend voor Pasen, de drie dolle dagen van Putte. Op vrijdag is er een receptie en een kroegentocht, op zaterdag een prinsenbal en op zondag een mis en een Carnavalsstoet. In 2019 is deze voor de laatste keer georganiseerd.
Trivia.
Van in de jaren 60 tot begin jaren 90 van de 20e eeuw was Putte een uitgaanscentrum, met onder meer de dancings Den Dok, De Drive-inn, De Tower, De LP, en Dancing De Toekomst.
Nabijgelegen kernen.
Onze-Lieve-Vrouw-Waver, Peulis, Keerbergen, Grasheide, Beerzel, Berlaar-Heikant, Koningshooikt

</doc>
<doc id="32937" url="https://nl.wikipedia.org/wiki?curid=32937" title="Ranst">
Ranst

Ranst is een dorp en gemeente in de Belgische provincie Antwerpen.
Geschiedenis.
Er werden in de omgeving van Ranst graven ontdekt uit de 10e eeuw v. Chr. tot aan het begin van de IJzertijd (700 v. Chr.).
In 1958-1959 werden te Ranst resten gevonden van een drietal Gallo-Romeinse waterputten uit de 4e of 5e eeuw.
In 1140 werd Ranst voor het eerst vermeld. De parochie van Millegem werd in 1202 voor het eerst vermeld.
Grote delen van het huidige grondgebied vielen in de late middeleeuwen en in de nieuwe tijd afwisselend onder de macht van de heren van Berchem, de heren van Ranst, de heren van Zevenbergen en de heren van Doggenhout. De eerste parochie die door de kerstening ontstond, was die van Millegem, later gevolgd door die van Ranst. Getuigen hiervan zijn de gotische kerk (nu kapel) met het fraaie 18de-eeuwse orgel in het gehucht Millegem en de laatgotische Sint-Pancratiuskerk in het centrum van Ranst.
Geografie.
De gemeente ligt tussen de Grote Schijn "(het Groot Schijn)" in het noorden en de Kleine Nete in het zuiden. Naast Ranst zelf zijn er nog vier andere woonkernen, met name de deelgemeenten Broechem, Emblem en Oelegem, en het gehucht Millegem. De gemeente behoort tot het kieskanton en het gerechtelijk kanton Zandhoven.
Aangrenzende gemeenten.
De gemeente wordt omringd door 7 aanliggende gemeenten.
Natuur en landschap.
Ranst ligt tussen de Voorkempen en de Antwerpse agglomeratie op een hoogte van ongeveer 10 meter. Ten noorden van Ranst ligt het Albertkanaal. Ten noordwesten vindt men het Bos van Ranst, bestaande uit het "Muizenbos" en het "Zevenbergenbos".
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Ranst maakt deel uit van het kieskanton Zandhoven, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 1989 – 1994.
Deze verkiezingen trokken de christendemocraten in verdeelde slagorde naar de verkiezingen. Enerzijds was er de CVP, anderzijds de VCDU (Vlaamse christen demokratische unie) rond voormalig schepen M. Printems.
Legislatuur 1995 – 2000.
Volksunie en SP trekken in kartel naar de verkiezingen onder de naam R.A.N.S.T.
Legislatuur 2013 – 2018.
Na de verkiezingen van 2012 vormden Open Vld (8 zetels) en CD&amp;V (5 zetels) een zogenaamde "rooms-blauwe" coalitie. Deze had een meerderheid in de gemeenteraad van 13 op 25 zetels.
Legislatuur 2019 – 2024.
Na de verkiezingen van 2018 vormde de oppositie van de vorige coalitie een nieuwe meerderheid van N-VA (10 zetels) en Groen (5 zetels) en vormde zo een meerderheid in de gemeenteraad van 15 op 25 zetels.
Mobiliteit.
Door de ligging nabij Antwerpen en Lier is Ranst makkelijk bereikbaar: met het openbaar vervoer, met de wagen via de autosnelwegen A13/E313 en A21/E34 en per schip via het Albertkanaal. Op de grens met Wommelgem ligt de snelwegparking Ranst; verder oostwaarts het knooppunt Ranst. Ranst heeft een uitgebreid netwerk van wandel- en fietspaden uitgebouwd.
Nabijgelegen kernen.
Millegem, Broechem, Wommelgem

</doc>
<doc id="32938" url="https://nl.wikipedia.org/wiki?curid=32938" title="Europese weg 30">
Europese weg 30

 Ierland
 
 
 
 
 
 
 
 
 
 
 
 
 
 / 
 
 
 
 
 
 
 
 
 / 
 
 
 
 als 
 
 
 
 
 MKAD
 
 
 
De Europese weg 30 (E30, de vroegere E8) loopt van Cork in Ierland naar Omsk in het Aziatische deel van Rusland. De E30 sluit aan op de route richting Vladivostok en maakt hiermee deel uit van een transcontinentale verbinding. In totaal heeft deze verbinding een lengte van 12.000 km.
Plaatsen langs de E30.
De E30 loopt onder meer langs de volgende plaatsen:
Nationale wegnummers.
De E30 volgt deze nationale routes:
Ierland
Verenigd Koninkrijk
Nederland
Duitsland
Polen
- DK2 Afrit Kaluszyn - Siedlce - Biała Podlaska - Terespol
Wit-Rusland
Rusland

</doc>
<doc id="32939" url="https://nl.wikipedia.org/wiki?curid=32939" title="Ravels">
Ravels

Ravels is een plaats en gemeente in de Belgische provincie Antwerpen. De gemeente behoort tot het kieskanton en het gerechtelijk kanton Arendonk. Hoewel de gemeente vernoemd is naar de grootste deelgemeente, Ravels, staat het gemeentehuis in Weelde, omdat dat centraler in de gemeente ligt. De inwoners van Ravels, de Ravelsenaars of Ravelaars, dragen de bijnaam "Ravelse Pieren".
Geschiedenis.
De vroegste benaming van Ravels is "Ravenslo" en dook reeds op in 1165. Hiervan is niet met zekerheid geweten of de tussen-s op een bezitsvorm wijst ("ravenbos") dan wel op een persoonsnaam. Het achtervoegsel -lo duidt op bos.
De oudst bekende archeologische vindplaats betreft een grafveld met een 16-tal grafheuvels uit de vroege- en middenijzertijd (700-250 v.Chr.).
Ravels behoorde tot het Land van Turnhout, dat tot 1096 bij het Markgraafschap Antwerpen behoorde en daarna onderdeel werd van het Hertogdom Brabant. De heerlijke rechten behoorden tot 1298 aan de Abdij van Tongerlo, doch werden daarna "beschermd" door de Hertogen van Brabant. Einde 18e eeuw werd Ravels een zelfstandige gemeente.
Omstreeks 1850 begon de ontginning van de uitgestrekte woeste gronden in de omgeving van Ravels. Rond deze tijd werd ook het Kanaal Dessel-Turnhout-Schoten gegraven, waarbij men kleilagen aantrof die interessant bleken voor de baksteenindustrie. Omstreeks 1900 werden er meerdere baksteen- en cementfabrieken opgericht. Deze groepeerden zich uiteindelijk in de "Cimenteries et Briqueteries Réunies" (C.B.R.). De cementfabrieken bereikten hun hoogtepunt omstreeks 1925, maar sloten in 1944.
Omstreeks 1900 werden ook diverse wegen en een tramlijn aangelegd.
Op 1 januari 1977 vormden de gemeenten Poppel, Weelde, de wijk Kijkverdriet van Oud-Turnhout en de oude gemeente Ravels de nieuwe fusiegemeente Ravels. Op 15 oktober van hetzelfde jaar werd de Ravelse heemkundekring "Nicolaus Poppelius" opgericht.
Wapenschild.
In het wapenschild van de Ravelse fusiegemeente staan de drie oorspronkelijke patroonheiligen zij aan zij afgebeeld. Van links naar rechts: Sint-Servatius ("Ravels"), Sint-Michiel ("Weelde") en Sint-Valentinus ("Poppel").
Geografie.
Woonkernen.
De gemeente Ravels bestaat uit drie deelgemeenten: Ravels (met inbegrip van Eel), Poppel en Weelde (met inbegrip van Weelde-Station).
Natuur en landschap.
Het laagst gelegen gebied (± 22m) ligt bij Aarle in het noorden van Poppel, de hoogste punten (35m) zijn verspreid over de deelgemeente Ravels. Doorheen Ravels loopt de waterscheidingslijn tussen de stroomgebieden van de Schelde (ten westen) en de Maas (ten oosten).
Belangrijke natuurgebieden zijn: het Gewestbos Ravels en het Kijkverdriet, ten oosten van de kom van Ravels gelegen.
De Gewestbossen, gelegen tussen de Jachtweg en de Arendonkseweg, zijn een bosrijk gebied van 830 ha groot met een variatie van loof- en naaldbomen. Vanaf het begin van de twintigste eeuw werden de oorspronkelijke vennen bebost. Enkele van de oorspronkelijke vennen bleven bewaard. Het belangrijkste ven hiervan is wel het Kesseven. In de bossen kan men wandelen in alle rust. De geschiedenis van de bossen wordt uitgelegd in het onthaalcentrum, het Boshuis, gelegen op de Jachtweg.
Bezienswaardigheden.
"«Een molenaar schijnt een dief te zijn, mij dunkt dit kan niet mogelijk zijn, wat behoeft hij om geld te geven, daar hij van de wind moet leven.»"
Demografie.
Samenstelling.
De Kempense gemeente telt ruim 14.000 inwoners, waarvan meer dan 25% de Nederlandse nationaliteit heeft.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Ravels ligt in het kieskanton Arendonk en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
Geschiedenis.
Legislatuur 2012 - 2018.
Het kartel sp.a-Groen!-VLD uit de vorige legislatuur werd opengebroken. Open Vld trok naar de kiezer onder de naam 'Dorpslijst Ravels'. Burgemeester is Walter Luyten (CD&amp;V).
Cultuur.
In de deelgemeente Ravels bevindt zich nabij de Sint-Servaaskerk het gemeenschapscentrum De Wouwer. Hier wordt een verscheidenheid aan optredens georganiseerd en is tevens de gemeentelijke bibliotheek gevestigd.
Streekspecialiteit.
In Poppel wordt de Poppelse Janhagel vervaardigd.
Jeugdbewegingen.
Van de traditionele jeugdverenigingen zijn Scouts en Gidsen, Chiro, KLJ, KAJ en KSJ vertegenwoordigd:
Hiernaast zijn er ook nog de lokale verenigingen Jeugdhuis De Sjepap (Weelde, Weeldestraat) Jeugdhuis De Kromme (Poppel, Krommendijk) en Quiza's Child Play (Eel, Eelstraat).
Sport.
Gemeentelijk sportcentrum.
" 't Molenslop " in Weelde biedt plaats aan een sportzaal, een polyvalente ruimte, een vechtsportruimte en twee squashlokalen.
Zwemmen.
In 2012 werd het volledig vernieuwde gemeentelijk zwembad te Weelde geopend. De bodemhoogte kan worden afgesteld in functie van de leeftijdscategorieën.
Voetbal.
In Ravels zijn er drie voetbalploegen aangesloten bij de KBVB. Deze zijn:
Na afloop van de gewone competities meten deze zich per leeftijdsafdeling met elkaar in de "Beker van Ravels".
Tennis.
De tennisclub RWP (Ravels Weelde Poppel) beschikt over 8 gravelterreinen en is gelegen in de deelgemeente Ravels nabij de terreinen van KFC Flandria.
Volleybal.
Nabij KFC Flandria en tennisclub RWP is VC Power Ravels gevestigd.
Fitness.
Fitnesscenter Hi-Limit in Poppel en Fitnesscenter (personal training en groepslessen) Focus, gelegen in Weelde.
BMX.
The BMX Devils zijn gevestigd in Ravels.
Mountainbike.
De mountainbikeclub ATB Kempen is gelegen vlak bij de tennisclub en beschikt over een parcours van ongeveer 6 km singletrack.
Bekende Ravelsenaars.
Bekende personen die geboren of woonachtig zijn of waren in Ravels of een andere significante band met de gemeente hebben:
Nabijgelegen kernen.
Eel, Oosthoven

</doc>
<doc id="32940" url="https://nl.wikipedia.org/wiki?curid=32940" title="Retie">
Retie

Retie is een plaats en gemeente in de provincie Antwerpen en behoort tot het kieskanton en het gerechtelijk kanton Arendonk.
Geschiedenis.
De naam "Retie", is afgeleid van de Latijnse persoonsnaam "Retus" en duidt het gebied aan dat eertijds een bezit was van een zekere Retus.
In de 12e eeuw behoorde Retie tot het Land van Geel. Toen Geel rond 1230 werd bevoorrecht met de rechten van Stad en Vrijheid, werd een schepenbank in het leven geroepen om in te staan voor het bestuur. Wellicht was er ook een afgevaardigde van Retie die zetelde in de raad, om de belangen van het dorp te verdedigen. Vanaf 1332 bezat Retie een eigen schepenbank, die vergaderde onder de takken van de lindeboom, die thans nog op het marktplein staat.
De parochie van Sint-Martinus werd vanaf 1264 bestuurd door de norbertijnen van de Abdij van Tongerlo. Zij stonden ook in voor de misvieringen en het innen van de tienden. Dit duurde tot 1819. De oude Sint-Martinuskerk stamde uit de 16e eeuw maar werd in 1871 afgebroken. Enkel een deel van de toren bleef behouden. De huidige kerk dateert van 1872.
Geografie.
Woonkernen.
De Kempense gemeente telt ruim 11.000 inwoners. Binnen de gemeentegrenzen liggen van oudsher meerdere woonkernen: het centrum, Hodonk, Looiend, Obroek en Den Brand. Werbeek was tot 1820 een aparte gemeente. Sinds 1 januari 1977 hoort daar ook het dorp Schoonbroek bij dat geërfd werd van Oud-Turnhout.
Hydrografie.
Retie is het dorp van "de Zeven Neten": de Looiendse Nete, de Kleine Nete, de Zwarte Nete, de Werbeekse Nete, de Plas Nete, de Witte Nete en het Nonnen Neetje. Samen met de Wamp vormen zij bovenlopen van de Kleine Nete en zij zijn bij de meest zuivere riviertjes van Vlaanderen.
Bezienswaardigheden.
De Lindeboom.
In het centrum van het het dorp staat de Retiese dorpslinde. De stam heeft een omtrek van vier meter en de kruin een doorsnede van twaalf meter. Sommige bronnen vermelden de hypothese dat de linde als een soort vrijheidsboom zou geplant zijn in 1332, toen Retie een autonome heerlijkheid in het land van Geel werd. Een van de oudste vermelding van de Lindeboom dateert uit 1652. Een document uit dat jaar meldt immers het overlijden van een zekere "Syken onder de linde". Zoals de naam suggereert, werd deze vrouw als pasgeborene op het einde van de jaren 1500 of in het begin van de 17e eeuw onder de linde te vondeling gelegd. De lindeboom was toen zeker al volwassen, mogelijk honderd, tweehonderd jaar oud. Deze lindeboom was oorspronkelijk naar Germaans gebruik een gerechtslinde. Het was de plaats waar de schepenbank zetelde en het jaargeding plaatsvond. Van 1727 tot begin deze eeuw werd er elke maandag botermarkt gehouden onder deze linde. In 1988 werd de metalen constructie uit 1891 die de linde bijna honderd jaar ondersteund heeft, vervangen door de huidige ondersteuning in padoekhout.
Kasteel van Rethy.
Het Kasteel van Rethy is een landhuis uit 1906 waar een fraai park van 30 ha om heen ligt. Er is een hoeve aan verbonden die al in de 16e eeuw werd vermeld. Het Kasteel van Rethy vierde in 2006 zijn honderdste verjaardag. Het neogotisch kasteel werd gebouwd naar een ontwerp van de Leuvense architect Langerock in opdracht van François du Four, destijds burgemeester van Turnhout en eigenaar van de drukkerij Brepols. Het prachtig park in Engelse stijl werd aangelegd door de Brusselse landschapsarchitect Jules Buyssens.
Watermolen van Retie.
De watermolen van Retie is een ten zuidwesten van de dorpskern, tussen Retie en Kasterlee, gelegen watermolen aan de oever van de Kleine Nete. Het is een onderslagmolen met een metalen waterrad met houten schoepen en een metalen maalinstallatie in het bakstenen molenhuis met schilddak.
Waarschijnlijk waren de Paters Benedictijnen van de Abdij van Corbie de bouwers van de molen. De molen bestaat mogelijk al van de achtste eeuw. In het register van Leenhof van Brabant staat al een vermelding over de watermolen van het jaar 1134. In dat jaar was de watermolen eigendom van het adellijk geslacht, de Berthouts van Grimbergen. Juridisch was het een zgn. banmolen. Zulke molens stonden onder toezicht van de dorpsheer, elke onderdaan was verplicht er zijn graan te laten malen en een gedeelte van het meel als belasting in natura aan de soevereine heer af te staan. In 1765 werd de watermolen in steen herbouwd. De ganse 19de eeuw bleef de watermolen en omliggende goederen eigendom van heren met een huurder-molenaar op de watermolen en bijhorende oliemolen. Uiteindelijk, in 1912 verkocht baron du Four uit Turnhout, de watermolen, de grote hoeve en omliggende goederen aan molenaar Jan Quets uit Retie.
Pastorie.
In de Passtraat, richting Kasterlee, bevindt zich de voormalige Pastorie, gebouwd in 1696 in opdracht van prelaat Crils van de norbertijnerabdij van Tongerlo. Destijds was het de woning van de pastoor (tot 1819 een Tongerlose norbertijn), maar ook de tijdelijke verblijfplaats van de abt die geregeld op bezoek kwam om de tienden te innen. In 1995 werd de buitengevel van het gebouw volledig gerestaureerd. Momenteel wordt het gebouw gebruikt door de politie en verschillende verenigingen. De rechterzijvleugel werd begin 2005 ingericht als polyvalente ruimte ‘De Vest’.
Retabel van Sint-Job.
De kerk van Sint-Job in Schoonbroek bezit een uitzonderlijk meesterwerk, een retabel uit houtsnijwerk uit de 16de eeuw dat het leven van Job uitbeeldt. Het O-L-Vrouwaltaar (1784) is afkomstig uit de Priorij van Corsendonk in de buurgemeente Oud-Turnhout. Over het retabel zijn tot nu toe geen archivalia gevonden. Stilistisch gezien kan het als een relatief hoogstaand Antwerps werk uit ca. 1530 worden beschouwd. In 1864 - 1865 werd het gerestaureerd. Het retabel bevindt zich op het hoofdaltaar en is samengesteld uit een retabelkast met verhoogd middenvak en twee zijvakken, een geschilderde predella en twee dubbele zijluiken, binnen en buiten beschilderd. De bovenzijde is accoladevormig uitgewerkt. Op de verhoogde rondboog boven het middenvak van de kast prijkt een beeldje van Sint-Job.
De Heerser.
De De Heerser is een windmolen in Retie die zich op 3 kilometer van de dorpskern bevindt, tussen Retie en Schoonbroek
Onze-Lieve-Vrouw-ter-Sneeuwkapel.
De Onze-Lieve-Vrouw-ter-Sneeuwkapel ligt in Werbeek, een gehucht van Retie, op de weg naar Mol. 
In 1646 werd een houten kapel gebouwd waarin het beeldje een plaats kreeg. In 1665 werd deze kapel vervangen door een stenen kapel. De kapel heeft een achthoekige vorm met een uitbouw voor het priesterkoor. De legende wordt weergegeven in de vier brandglasramen. In 1974 werd het originele Mariabeeldje gestolen.
Sint-Pieterskapel.
De Sint-Pieterskapel is vermoedelijk de oudste kerk van Retie en is gelegen aan de noordwestrand van de dorpskern op het vakantiedomein "De Linde".
Het is een bakstenen zaalkerkje onder een leien dak met dakruiter. De kapel bevindt zich op een verhevenheid en wordt geflankeerd door (lei)linden.
Oorlogsmonumenten.
In het gehucht Kortijnen staat een oorlogsmonument om de bemanning en passagiers (pathfinders van de Amerikaanse 101e Luchtlandingsdivisie) van Dakota 42-100981 te eren. Het toestel stortte daar neer op 17 september 1944 tijdens de Tweede Wereldoorlog bij het begin van Operatie Market Garden. De vijfkoppige bemanning en vier van de tien pathfinders overleefden de crash niet.
Natuur en landschap.
Retie ligt in de Kempen op een hoogte van 18-31 meter. Ten oosten van Retie ligt het Kanaal Dessel-Turnhout-Schoten. Verder loopt hier het in onbruik geraakte kanaaltje De Gracht, dat het kanaal verbindt met het zuidelijker gelegen Kanaal Bocholt-Herentals.
De beken in de buurt van Retie stromen in zuidwestelijke richting en monden uit in de Kleine Nete die via de Nete en de Rupel in de Schelde uitmondt.
Tot de natuurgebieden van Retie behoort het Provinciaal Domein Prinsenpark.
Politiek.
Structuur.
De gemeente Retie ligt in het kieskanton Arendonk en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
Geschiedenis.
Legislatuur 1977-1982.
Bij de lokale verkiezingen in oktober 1976 voorafgaand aan de fusie van gemeenten in januari worden er drie lijsten ingediend, met name door de CVP, SP en Nieuw Retie (NR). Burgemeester was Jos Van Looy (CVP), hij leidde een homogene christendemocratisch schepenbank. De bestuursploeg werd voorts gevormd door August Adriaensen, Vic Adriaensen, Leon Wens en Mia Luyten-Janssens.
Legislatuur 1983-1988.
Bij de lokale verkiezingen in oktober 1982 werden vier kieslijsten ingediend. Naast de drie gevestigde partijen, was er de lijst Gemeentebelangen (GMB). Enkele ACW-leden, waaronder Jef Van Gestel en Gust Peeters, maken de overstap van NR naar CVP. Burgemeester was Gust Adriaensen (CVP), hij leidde een homogeen christendemocratische bestuursploeg die voorts bestond uit Roger Vos, Vic Adriaensen, Leon Wens en Jef Van Gestel.
Legislatuur 1989-1994.
De GMB kwam niet opnieuw op. Burgemeester was August Adriaensen (CVP), hij leidde een homogeen christendemocratische bestuursploeg die voorts bestond uit Marc Van Looy, Roger Vos, Vic Smets en Gust Peeters.
Legislatuur 1995-2000.
De SP kwam niet opnieuw op. De CVP kwam in verdeelde slagorde aan de stembusslag, naast de CVP-lijst was er de scheurlijst 'Katholieke Partij Retie' (KPR). Ook Agalev nam voor de eerste keer deel. Burgemeester was August Adriaensen (CVP), hij leidde een homogene CVP-bestuursploeg die voorts bestond uit Lief Dams, Gust Peeters, Dirk Vanleuven en Rik Raeymaekers. Op 29 februari werd Dirk Vanleuven opgevolgd als schepen door Def Claessen. In de laatste twee jaar van de legislatuur ontstaan er interne twisten binnen de CVP. Toos Moonen stemt met de oppositie mee nadat een afgesproken schepenwissel door Def Claessen niet werd nagekomen.
Legislatuur 2001-2006.
De KPR kwam niet opnieuw op, wel had de kiezer opnieuw de keuze tussen vier kieslijsten door de eerste opkomst van de Volksunie (als VU&amp;ID). Door de interne twisten kwam CVP verzwakt aan de stembusgang, dit vertaalde zich in een verkiezingsnederlaag. Burgemeester was Cis Schepens (NR), hij leidde een liberaal homogeen college dat voorts bestond uit Lief Govaerts, Patrick Geuens, Margriet Blockx en Koen Claessens. OCMW-voorzitter was Theo Mertens.
Legislatuur 2007-2012.
Zowel Agalev als de inmiddels uit elkaar gevallen Volksunie kwamen niet meer op. De socialisten dienden opnieuw een lijst in. Na achttien jaar niet vertegenwoordigd te zijn in de gemeenteraad, haalden ze opnieuw een zetel binnen. De CD&amp;V trok in Valentijnskartel met N-VA naar de kiezer. De kiesstrijd tussen NR en CD&amp;V &amp; N-VA werd met enkele procentpunten beslecht in het voordeel van de christendemocraten en Vlaams-Nationalisten. De sp.a had hierdoor scheepsrecht en sloot een coalitie met de liberale NR. Burgemeester was Cis Schepens (NR), voorts bestond de bestuursploeg uit David Staes, Patrick Geuens, Margriet Blockx, Lief Govaerts en Koen Claessens. OCMW-voorzitter was Theo Mertens.
Legislatuur 2013-2018.
Het valentijnskartel tussen CD&amp;V en N-VA sneuvelde ook in Retie. Hierdoor had de kiezer de keuze tussen vier kieslijsten. Patrick Geuens (NR) werd burgemeester. Hij leidt een coalitie van NR en N-VA. Voorts werd de bestuursploeg gevormd door Koen Claessens, Fonny Matthijs, Luc Janssens, Kristel Pelckmans en Thomas Wynants. OCMW-voorzitter was Margriet Blockx.
Legislatuur 2019-2024.
Voor deze periode haalde Nieuw Retie de absolute meerderheid en werd er zoals in 2001-2006 een homogeen NR-college gevormd.
Legislatuur 2025-2030
RIA - Retie In Actie kwam voor de eerste keer op en haalde meteen 10 zetels binnen. Bijna konden ze zo de hegemonie van Nieuw Retie doorbreken. Finaal bleef alles bij het oude en haalde Nieuw Retie nog 0,9% extra stemmen tov 2018.
Cultuur.
Evenementen.
Driekoningenzingen.
Er wordt, niet zoals in de meeste streken in België op 6 januari, maar op 5 januari Driekoningen gezongen. In de namiddag gaan de kinderen zingen.
De volwassenen gaan ook zingen, maar dan wel 's avonds. De volwassenen gaan volledig onherkenbaar verkleed en onaangekondigd langs bij vrienden. De vrienden moeten dan proberen te raden wie de gasten zijn met ja-nee vragen waarop de gasten alleen maar mogen knikken als antwoord. Natuurlijk wordt hierbij het nodige bier genuttigd.
Goriënzingen.
In Schoonbroek gaan de kinderen de eerste zaterdag na 12 maart zingend rond. Met een veelkleurige papieren hoed op, versierd met bloemen en slingers, gaan de kinderen van deur tot deur en zingen ze 'Goriën, goriën, gee-goa, hèdde gèn kinnekes die meegoan, …'. Met goriënhorens, grote koehorens, die van vader op zoon worden doorgegeven, kondigen de zangers hun komst aan.
Folklorefeest.
Elk jaar op 15 augustus vindt er op 't Schijf een Internationaal Folklorefeest plaats. Het feest opent 's morgens met een misviering in openlucht. 's Middags vinden er op het terrein optredens plaats van internationale volksdansgroepen. Ook worden er demonstraties van oude (kunst)ambachten, kinder- en randanimatie aangeboden. 2010 was (voorlopig) echter het laatste jaar waarin het folklorefeest georganiseerd werd.
Krikkrakzingen.
De laatste zondag van september trekken de kinderen na zonsondergang zingend door de straten met verlichte voorwerpen: lampions, uitgeholde bieten en dergelijke. Ze zingen dan het krikkraklied (Krikkrak tjoelala, tjoelala krikkrak en overal... en overal waar de meisjes zijn, waar de meisjes zijn en overal, waar de meisjes zijn is’t bal).
Sint Maartenfeest.
Sint Maarten is de patroonheilige van de parochie in het centrum gelegen. Dit wordt op 11 november gevierd. In de voormiddag trekken de kinderen van deur tot deur en zingen het "Sinte Mettelied" (Vandoag is 't Sinte-Mètten en mérregen is 't de kruk, we komen uit goeie herten en help os uit den druk.) terwijl ze geld en snoepgoed inzamelen. Reeds weken van tevoren is de jeugd bezig met het verzamelen van hout om een zo groot mogelijke brandstapel te maken. Na het invallen van de duisternis worden de vuren in alle wijken en gehuchten ontstoken. Rond de vuren worden warme chocolademelk en wafels uitgedeeld en vooral de nodige alcoholische dranken genuttigd.
Muziek.
Koor.
Retie huisvest verschillende koren, waaronder het gemengd koor "4-tune", onder leiding van Bert Verdonk. "4-tune" (verwijzend naar 'fortuna: geluk' &amp; '4-stemmig zingen') werd opgericht in november 1999 en telt zo’n 27 zangers. In 2010 werd het koor voor de 3e maal op rij in de ere-afdeling ingedeeld tijdens het koortornooi van de provincie Antwerpen. In 2011 werd het als enige volwassenenkoor finalist van de prestige-wedstrijd Koor van het jaar van Koor&amp;stem.
Mobiliteit.
Wegennet.
Retie is een landelijke Kempische gemeente gelegen in het oosten van de provincie Antwerpen in het hartje van de driehoek Geel, Turnhout, Mol, en is zeer makkelijk te bereiken via de E34.
Nabijgelegen kernen.
Postel, Arendonk, Schoonbroek, Dessel, Kasterlee, Geel

</doc>
<doc id="32942" url="https://nl.wikipedia.org/wiki?curid=32942" title="Rijkevorsel">
Rijkevorsel

Rijkevorsel is een plaats en gemeente in de Belgische provincie Antwerpen. De gemeente behoort tot het gerechtelijk kanton en kieskanton Hoogstraten. In de volksmond wordt van "Veussel" gesproken. De Kempense gemeente telt ruim 12.000 inwoners.
Geschiedenis.
Tussen 1902 en 1915 werd onder meer een urnenveld uit de IJzertijd aangetroffen. Vermoedelijk kreeg Willibrordus begin 8e eeuw het goed Vorsel geschonken door Pepijn van Herstal. Dit werd later gesplitst in drie heerlijkheden: Hoogstraten, Wortel en Rijkevorsel.
De oudste vermelding van Rijkevorsel is van 1194, als "Forsela", later werd dit: "Vorsel". De precieze betekenis van het woord is niet duidelijk.
De parochie van Vorsel, later Rijkevorsel, dateert uit de middeleeuwen. In 1194 werd het patronaatsrecht van de parochie door Jean d'Antoing, deken van Kamerijk, afgestaan aan het Onze-Lieve-Vrouwekapittel te Antwerpen.
Van de heerlijkheid Rijkevorsel is reeds sprake in de 13de eeuw, toen ze aan Weinemar van Gemenich toebehoorde. In 1358 vond een overdracht plaats van "Jan I van Cuijk" (1312-1357), heer van Hoogstraten, aan zijn broer Hendrik. In 1518 werd Hoogstraten een graafschap onder Antoon I van Lalaing. Rijkevorsel maakte er deel van uit maar behield zijn eigen bestuur. Dit bleef zo tot de val van het Ancien régime (einde 18e eeuw),
Pieter Breughel de Oude trok rond in de Noorderkempen en Rijkevorsel om het boerenleven te bestuderen.
Rijkevorsel bleef tot ongeveer 1850 een van de armste Kempense dorpen, waarvan slechts een kwart van de oppervlakte door de landbouw werd ingenomen. Rogge, haver, klaver, boekweit en aardappelen werden er geteeld. 700 ha waren hertogelijk jachtgebied en het overige was woeste grond (heide, moeras en vennen). Er waren een aantal thuiswevers en daarnaast was er nog een jeneverstokerij en een leerlooierij.
Van 1864-1874 werd het Kanaal Dessel-Turnhout-Schoten op het grondgebied van Rijkevorsel gegraven. Vanaf 1870-1924 kwamen er 14 steenovens, welke gebruik maakten van de in de ondergrond aanwezige klei en welke de transportmogelijkheden van het kanaal benutten. Ook stadsmest werd vanuit Antwerpen aangevoerd, waarmee de bodemvruchtbaarheid werd verbeterd. Vanaf 1910 kwamen er ook enkele diamantslijperijen naar Rijkevorsel. Ook werden er enige tijd sigaren vervaardigd.
Tijdens de Tweede Wereldoorlog liep Rijkevorsel aanzienlijke schade op, waaronder de verwoesting van de kerk door Duits artillerievuur op 26 september 1944.
Geografie.
Woonkernen.
Binnen de grenzen van Rijkevorsel liggen enkele kleinere gehuchten. Namelijk Sint-Jozef, Achtel, Gammel en Keirschot. 
Natuur en landschap.
Rijkevorsel ligt in de Noorderkempen op een hoogte van 17-30 meter. Rijkevorsel ligt nabij de Kleine Mark die in noordelijke richting stroomt. Het Kanaal Dessel-Turnhout-Schoten verloopt ten zuiden van de kom in oost-westrichting. Kleilagen in de ondergrond zorgden voor baksteenindustrie waarbij kleiputten ontstonden. Hier zijn natuurgebieden ontstaan zoals de Bonte Klepper ten zuidwesten van de kom. Het bosrijke Domein De Hees ligt ten noordwesten van de kom. Verdere bos- en natuurgebieden liggen ten oosten van het dorp Sint-Jozef.
Politiek.
Structuur.
De gemeente Rijkevorsel ligt in het kieskanton Hoogstraten en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
Geschiedenis.
Legislatuur 1995 - 2000.
Het ACW, 'Dorp Voor De Mensen' (DVDM)/VU en enkele onafhankelijke kandidaten bundelden de krachten en trokken als kartel onder de kieslijst 'Samen Nieuw Rijkevorsel' (SNR) naar de kiezer. Burgemeester was Jan De Gruyter (SNR).
Legislatuur 2013 - 2018.
In de aanloop naar de lokale verkiezingen maakten Karl Geens en Dorien Cuylaerts van SNR hun overstap naar N-VA bekend. Burgemeester werd Dorien Cuylaerts (N-VA). Zij leidde een coalitie bestaande uit N-VA, CD&amp;V en SNR. Samen vormden ze de meerderheid met 15 op 21 zetels.
Legislatuur 2019 - 2024.
Burgemeester blijft Dorien Cuylaerts (N-VA) die nu een coalitie leidt van N-VA en CD&amp;V. Samen vormen ze een meerderheid van 14 op 21 zetels.
Economie.
Volgens Het Nieuwsblad produceerde Rijkevorsel de kleinste afvalberg van Vlaanderen met zo'n 69,76 kg restafval per inwoner. Buurgemeente Merksplas staat op de tweede plaats.
Bekende personen uit Rijkevorsel.
Bekende personen die geboren of woonachtig zijn of waren in Rijkevorsel of een andere significante band met de gemeente hebben:
Nabijgelegen kernen.
Merksplas, Hoogstraten, Sint-Lenaarts, Oostmalle, Sint-Jozef

</doc>
<doc id="32943" url="https://nl.wikipedia.org/wiki?curid=32943" title="Schelle (België)">
Schelle (België)

Schelle is een plaats en gemeente in de Belgische provincie Antwerpen. De gemeente Schelle had op 1 januari 2024 8.614 inwoners op een oppervlakte van 783 ha. Het dorp ligt aan de Schelde, nabij de monding van de Rupel en wordt voorts begrensd door de Benedenvliet (Grote Struisbeek) in het noorden en de Wullebeek in het zuiden. Schelle behoort tot het kieskanton en het gerechtelijk kanton Boom.
Toponymie.
De oorsprong van de naam 'Schelle' is onlosmakelijk verbonden met de Schelde. Vanuit een geschrift uit de 8ste eeuw kunnen we lezen: “"bij hetzelve maken zij aan hunnen vierden zoon Rodulphus hetgeen zij bezaten in Scelleburt’". Scelleburt of Scheldeboord zou de vroegste benaming zijn van het latere ‘Schelle’. Het geschrift gaat ook verder door op de locatie, waarbij deze verwijst naar een plek binnen Toxandrië. De benaming Toxandrië komt van de eerdere melding waarbij Plinius de Oudere in de 1e eeuw een Germaans volk de ‘Texuandri’ bedoelde, wat “achter de Schelde” betekent. Vele suggereren dat Schelle haar naam te danken heeft aan de Schelde of haar oudste benaming ‘Scaldis’. Het Oudfries voor het woord ‘grens’ was dan ook ‘Scalda’, wat meteen ook refereert naar de Schelde die effectief een historische grens was. Het Zweeds werkwoord voor ‘scheiden’ is dan weer ‘Skilja’, in het Noors spreekt men van ‘Skille’. Ook kan het gelinkt worden aan het Friese ‘Skelle’, wat ‘bel’ betekent.
Geschiedenis.
De plaats Schelle ontstond omstreeks 837 in het land van Kontich en behoorde zodoende tot de eigendommen van de abdij van Lobbes. In 1136 of 1147 werd de parochie afgestaan aan het kapittel van Sint-Rombouts te Mechelen, op burgerlijk gebied bleef het echter tot de 15e eeuw deel uitmaken van Kontich.
Vervolgens ging het dorp over in de handen van de Berthouts en ging het deel uitmaken van het land van Mechelen. Tussen 1462 en 1505 komt Schelle in handen van de hertogen van Brabant. Onder dit bestuur werd het dorp in 1487 geteisterd door een zware brand. Na de Brabantse periode ging Schelle deel uitmaken van de eigendommen van de familie Sanders (13e tot 15e eeuw), familie van Berchem (16e eeuw), Garnier (einde 16e eeuw), Clarisse (begin 17e eeuw), Suys (17e eeuw), Gansacker (17e eeuw tot midden 18e eeuw), Libotton (18e eeuw) en P. van Brouckhoven, graaf van Bergeyck (eveneens 18e eeuw).
Geografie.
Hydrografie.
De gemeente heeft met de Schelde, de Rupel, de Benedenvliet (Grote Struisbeek), de Maeyebeek en de Wullebeek een zeer uitgebreide hydrografie. Al deze waterlopen behoren tot het Benedenscheldebekken. De Benedenvliet, met aan de linkeroever de twee visvijvers en het Park van Schelle, is een bevaarbare waterloop die beheerd wordt door de VMM en die, sinds 1900 vanaf het centrum van Schelle tot het industriegebied van Hemiksem gekanaliseerd, de gemeentegrens vormt tussen Hemiksem (waar ze uitmondt in de Schelde) en Schelle. Vanaf de (vervallen) gebouwen van de "Molens van Hemiksem" aan de N148 en verder stroomopwaarts tot aan het Waterslot Cleydael in Aartselaar wordt deze waterloop de Bovenvliet genoemd.
Van oudsher was de Benedenvliet (niet te verwarren met de Vliet die uitmondt in de Rupel) een brede, voor de scheepvaart belangrijke waterloop met getijdenwerking (van de Schelde) tot aan het kasteel Cleydael in Aartselaar. Getuige daarvan is onder meer het schilderij ‘Jaarlijkse inwijdingsfeest van de Petrus en Pauluskerk in Schelle’ van Jan Brueghel de Oude (1568 - 1625) uit 1614 dat het decor schetst van de drukke bedrijvigheid op en rond de Benedenvliet. Na de overstroming van Ruisbroek in 1976 werd gestart met de realisatie van het eerste Sigmaplan. Eén van de projecten was het afsluiten van de Benedenvliet van de getijden in de Schelde, binnendijks werd een wachtbekken aangelegd.
Kernen.
Schelle heeft geen deelgemeenten. Het dorp is door lintbebouwing en verkavelingen aaneengegroeid met Hemiksem in het noorden en Niel in het zuiden. De andere buurgemeenten zijn Aartselaar in het oosten, Bornem in het zuiden (aan de overkant van de Rupel) en Kruibeke in het westen (aan de overkant van de Schelde).
Gehuchten.
Schelle kent enkele historische gehuchten waaronder de Mikman, Laarhoek, Boerenhoek, Willehoek en Wittegevel. Mikman komt verder van de Y-vormige spaak (een mik) waar mensen gedurende de middeleeuwen werden opgehangen met een doodstrijd tot gevolg. De man die deze verhanging deed werd ook wel de 'mikman' genoemd. De Laarhoek is vernoemd naar het Kasteel Laarhof, vernoemd naar een Antwerpse schepen: Jan van Laere. De 'boerenhoek' verwijst naar de omgeving rond de tuinlei en de steenwinkelstraat waar oorspronkelijk zeer veel boerderijen waren. Het gehucht 'wittegevel' komt voort van de wittegevelstraat waar de huizen vroeger allemaal een witte gevel hadden. Ook was er een klein gehucht, gevormd aan de huidige Biesaerdeweg, het gehucht: Willehoek. Hier zouden gedurende de middeleeuwen enkele huizen, boerderijen en zelfs een kleine kerk of kapel gestaan hebben en was op die manier afgesloten van het dorpscentrum. Het gehucht Willehoek heeft haar naam ongetwijfeld te danken aan de 'Wullebeek', die pal naast het gehucht liep.
Natuur en landschap.
Schelle ligt aan de Schelde, direct ten oosten van de monding van de Rupel en aan de (zuidelijke) linkeroever van de Benedenvliet (Grote Struisbeek). De hoogte varieert van 4-21 meter.
Op de plaats waar de Vliet en Schelde elkaar ontmoeten, tref je onderaan de binnendijk ook nog een vervallen hoevebouwtje aan. Het maakte ooit deel uit van het Fort dat in 1577 als verdedigingspunt van de Sint-Bernardusabdij in Hemiksem werd gebouwd. De Benedenvliet is een belangrijk overwinteringsgebied voor watervogels, met bergeenden, wintertalingen, krakeenden, tafeleenden en kuifeenden als meest opvallende gasten. Tijdens de lente hoor je in de hogere begroeiing de zang van zwartkop, tuinfluiter, grasmus, merel en zanglijster. In de lagere vegetatie zijn het kleine karekieten en bosrietzangers die de aandacht trekken.
De Bovenvliet stroomt sterk meanderend door een VEN-natuurgebied, waarvan de oevers, het gewaardeerde decor vormen voor ecologisch verantwoorde recreatie en zachte weggebruikers. Het Landinrichtingsplan (LIP) "Vlietvallei Hemiksem - Schelle fase 1" uit 2018 voorziet in maatregelen voor de aanleg van een fietspad en landschappelijke inpassing langs de Bovenvliet tussen de N148 en de Kleidaallaan.
Politiek.
Structuur.
De gemeente Schelle ligt in het kieskanton Boom, het provinciedistrict Boom, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 2018 - 2024.
Burgemeester is Robert Mennes van de CD&amp;V. Deze partij heeft de meerderheid met 10 op 19 zetels.
Religie en levensbeschouwing.
De gemeente Schelle maakt deel uit van de federatie Niel-Schelle-Hemiksem die op haar beurt dan weer deel uitmaakt van het dekenaat Rupel-Nete in het Bisdom Antwerpen. De gemeente wordt onderverdeeld in twee parochies, met name de Sint-Petrus en Paulusparochie en de parochie van de Heilige Familie. Tot 1837 behoorden de Schellese parochies tot de dekenij Kontich en daaraan voorafgaand tot de dekenij Lier. In 2011 opende er ook een islamitisch gebedshuis onder beheer van vzw Tawfieq.
Mobiliteit.
In de gemeente bevindt zich het station Schelle aan spoorlijn 52 tussen Antwerpen en Puurs. Het station was gesloten tussen 1984 en 2004. In dat jaar, op 12 december, werd het weer opengesteld voor publiek. Daarnaast kan men sinds 2017 ook gebruik maken van De Waterbus, waar men kan afstappen in Kruibeke, Antwerpen Steenplein, Sint-Annastrand Linkeroever, Zwijndrecht, Kallosluis, Liefkenshoek en Lillo. Ook is er de mogelijkheid om met de veerboot over de Rupel naar Wintam en Rupelmonde te varen.

</doc>
<doc id="32944" url="https://nl.wikipedia.org/wiki?curid=32944" title="Schilde">
Schilde

Schilde is een plaats en gemeente in de Belgische provincie Antwerpen. De gemeente ligt in het Schijnbekken en telt ruim 20.000 inwoners. Schilde behoort tot het kieskanton Zandhoven en is de hoofdplaats van het gerechtelijk kanton Schilde.
In 2008 werd Schilde de meest aangename gemeente in Vlaanderen bevonden door een studie van de Université catholique de Louvain (UCL) in opdracht van Knack.
Toponymie.
Over de betekenis van de naam Schilde bestaat geen zekerheid. De meest aanvaarde verklaring is dat de naam evolueerde uit "Scint-Lo" wat zoveel wil zeggen als "beboste plaats aan de Scint of Schijn". De oudste vermelding van Schilde vindt men in een oorkonde uit 1145. Daarin is sprake van Radbout van Craeynem, zoon van Lambert, "Heer van Scille".
Geschiedenis.
Middeleeuwen.
In de 12e eeuw schonk Zeger van Craeynem een deel van zijn goed te Schilde aan de abdij van Affligem. Deze abdij zou in de loop der tijd nog belangrijke goederen in de gemeente verwerven en haar stempel drukken op het parochiaal leven. De verering van Sint-Guibertus, stichter van de abdij van Gembloers, kwam via Affligem naar Schilde. Daar werd de heilige tot parochiepatroon uitgeroepen.
Met het groeiend prestige van het Hertogdom Brabant steeg de aantrekkingskracht van Schilde op adellijke geslachten. Aanvankelijk kwamen die vooral uit de omgeving van het hertogelijk hof. Vanaf het einde van de 14e eeuw kreeg de familie van de Werve Schilde in haar greep. Op twee korte onderbrekingen in de 17e en de 18e eeuw na zouden de van de Werves tot het midden van vorige eeuw Schilde in handen houden.
Ancien régime.
De economische ontwikkeling van Schilde kreeg een eerste impuls in 1745 toen de oude kasseiweg Antwerpen-Deurne tot hier werd doorgetrokken. Stilaan zou de dorpskern verhuizen naar de nieuwe Turnhoutsebaan. Deze beweging kreeg nog meer vaart toen in 1885 de tramlijn Antwerpen - Hoogstraten langs hier werd aangelegd. De tramverbinding kwam niet enkel de handel ten goede. Ook vele kunstenaars vonden hun weg naar het landelijke Schilde. Dankzij de naoorlogse ontwikkelingen groeide Schilde in de tweede helft van de 20e eeuw uit tot een grote en een van de welvarendste gemeenten in de Antwerpse periferie.
Moderne Tijd.
Tussen 1906 en de Eerste Wereldoorlog werden in 's-Gravenwezel en Schilde twee versterkingen gebouwd van de Stelling van Antwerpen, respectievelijk het Fort van 's Gravenwezel en de Schans van Schilde. Deze forten werden later, tussen 1937 en 1939, verbonden door de Antitankgracht, om Antwerpen te verdedigen tegen vijandelijke tanks.
Na de dood van de weduwe van baron Gaston van de Werve, in 1953, werd het kasteel van Schilde gesloopt en de uitgestrekte bezittingen verkocht en later verkaveld. Daarmee nam de ontwikkeling van Schilde tot residentiegemeente een hoge vlucht. De bevolking steeg van iets meer dan 4000 in 1950 tot ver boven de 10.000 in 1976. Vandaag telt Schilde (zonder 's-Gravenwezel) meer dan 13.000 inwoners.
Geografie.
Kernen.
De gemeente telt twee deelgemeenten, met name 's-Gravenwezel en Schilde. Daarnaast is er het gehucht Schilde-Bergen.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Natuur en landschap.
Schilde ligt in de Kempen aan de rand van de Antwerpse agglomeratie. De hoogte bedraagt 7-24 meter. Er zijn uitgestrekte villaverkavelingen die zich in het zuidwesten voortzetten in de wijk "Schilde-Bergen". Ten zuiden daarvan vindt men het Albertkanaal. De belangrijkste beek is het Groot Schijn. In de omgeving zijn diverse bossen zoals het Drijhoekbos, het Picardiëbos en enkele kasteeldomeinen.
Politiek.
Structuur.
De gemeente Schilde maakt deel uit van het kieskanton Zandhoven, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 1995 - 2000.
De liberalen gingen in verdeelde slagorde naar de verkiezingen. Zo was er enerzijds de VLD en anderzijds SGLD (Schilde 'sGravenwezel Liberalen Democraten) van voormalig schepen Etienne Keller. Burgemeester werd Dirk Nuyts (CVP).
Legislatuur 2001 - 2006.
Burgemeester werd Yolande Avontroodt, zij leidde een coalitie van VLD met het kartel CVP-VU-ID. Voorts bestond het schepencollege uit Etienne Keller, Dirk Roosen (beide VLD), Steven Dietvorst, Raf De Ridder (beide CVP) en Jef Couwels (VU-ID). OCMW-voorzitter was Jan Van den Fonteyne (VLD).
Legislatuur 2007 - 2012.
Burgemeester werd opnieuw Yolande Avontroodt (VLD) in een coalitie met het kartel CD&amp;V-N-VA. Voorts bestond het schepencollege uit Etienne Keller, Dirk Roosen (beide VLD), Steven Dietvorst, Anke Fierens en Lieve Struyf (CD&amp;V). Lieve Struyf was ook OCMW-voorzitter.
Legislatuur 2013 - 2018.
Burgemeester wordt Dirk Bauwens (N-VA). Hij leidt een coalitie bestaande uit N-VA en CD&amp;V. Voorts bestond het schepencollege uit Steven Dietvorst, Anke Fierens, Lieve Struyf (allen CD&amp;V) en Kathleen Krekels, Peter Mendonck en Leen Scholiers (allen N-VA). Leen Scholiers was ook OCMW-voorzitter. N-VA en CD&amp;V vormen een meerderheid met 14 op 25 zetels. In de aanloop naar de start van deze nieuwe meerderheid, ontstond er commotie toen bleek dat Dirk Bauwens voor de verkiezingen een voorakkoord met de VLD van Yolande Avontroodt had getekend, echter zonder medeweten van het partijbestuur van N-VA. Zijn partij voelde zich dan ook niet aan dit voorakkoord gebonden . Sebastiaan Rubberecht (CD&amp;V) neemt het voorzitterschap van de gemeenteraad op zich.
Legislatuur 2019-2024.
De gemeenteraadsverkiezingen van 2018 werden gewonnen door N-VA in Schilde. De coalitie verandert wel omdat Open Vld opnieuw haar intrede maakt in de meerderheid, ten koste van CD&amp;V. Met 20 op 25 zetels beschikt het nieuwe gemeentebestuur over een comfortabele meerderheid. Dirk Bauwens blijft burgemeester en zetelt samen met zijn partijgenoten Kathleen Krekels, Peter Mendonck en Pascale Gielen in het college van burgemeester en schepenen. Open Vld vaardigt op haar beurt Olivier Verhulst en Marian Van Alphen af als schepenen. Ten slotte neemt de liberaal Yolande Avontroodt het voorzitterschap van de gemeenteraad op zich.
Resultaten gemeenteraadsverkiezingen sinds 1976.
&lt;br&gt;&lt;br&gt;
Cultuur.
Gemeentedichters.
2010: Monique Snoeckx
Religie en levensbeschouwing.
De gemeente wordt onderverdeeld in drie parochies, met name Sint-Catharina ('s-Gravenwezel), Sint-Guibertus (Schilde-dorp), Onze-Lieve-Vrouw ten Hemel Opgenomen (Schilde-Bergen). Deze maken deel uit van de Pastorale Eenheid Heilige Veronica van het Bisdom Antwerpen.
Bekende inwoners.
Bekende personen die geboren of woonachtig zijn of waren in Schilde of een andere significante band met de gemeente hebben:
Nabijgelegen kernen.
Oelegem, Halle, 's-Gravenwezel, Wijnegem

</doc>
<doc id="32945" url="https://nl.wikipedia.org/wiki?curid=32945" title="Sint-Amands">
Sint-Amands

Sint-Amands is een dorp in de Belgische provincie Antwerpen en een deelgemeente van Puurs-Sint-Amands. Sint-Amands ligt op de rechteroever van de Schelde. Het grondgebied van deze deelgemeente heeft de vorm van een vijfhoek, en wordt langs drie zijden omgeven door de Vlaamse provincie Oost-Vlaanderen. Sint-Amands grenst enkel aan de noordzijde en de oostzijde aan de provincie Antwerpen, respectievelijk aan het grondgebied van de Bornemse deelgemeenten Mariekerke, Bornem en de andere Puurs-Sint-Amandse deelgemeenten Oppuurs en Lippelo. Een inwoner van Sint-Amands wordt een Sint-Amandsenaar genoemd.
Geschiedenis.
Sint-Amands werd voor het eerst in de historische documenten vermeld in het jaar 822. Van die tijd zijn er echter geen monumenten overgebleven. Wel is er de Sint-Amanduskerk die uit de 17e eeuw stamt. Ook staan er in de Kerkstraat nog enkele huizen waarvan de 17e- en 18e-eeuwse gevels bewaard gebleven zijn.
In Sint-Amands bevindt zich, langs de oever van de Schelde, het praalgraf van de Belgische schrijver Emile Verhaeren (1855-1916).
Op 1 januari 2019 fuseerde de toenmalige fusiegemeente Sint-Amands (bestaande uit Sint-Amands, Lippelo en Oppuurs) met Puurs (bestaande uit Puurs, Breendonk, Liezele en Ruisbroek) ter vorming van Puurs-Sint-Amands.
Geografie.
Sint-Amands heeft een landelijk karakter en maakt deel uit van de regio Klein-Brabant.
Natuur en landschap.
Sint-Amands ligt aan de Schelde, die hier 225 meter breed is. Het Sint-Amandsschoor is een schorrengebied tussen Sint-Amands en Mariekerke. Dit gebied, ook wel "Eiland van Mariekerke" genaamd, werd tot de jaren '60 van de 20e eeuw benut voor de griendcultuur.
Economie.
Sint-Amands was vanouds vooral een agrarisch dorp. Wel bracht de ligging aan de Schelde allerlei handelsactiviteiten met zich mee. De "Kaai" werd voor lossen en laden van tal van schepen benut. Ook de visserij op de Schelde speelde een rol. Van 1896-1959 was er de leerlooierij: "N.V. Tannerie et Corroierie de Saint-Amands-lez-Puers". Van 1885-1965 bestond de kunstmestfabriek: "Société Anonyme Pour Favoriser l'Industrie Agricole" ofwel de "Kouterfabriek". Verder waren er enkele brouwerijen en stokerijen. Er waren enkele schoenfabrieken en een zuivelfabriek. De NV Scheldemolens is een maalderij die is voortgekomen uit een windmolen en waarvan de oorsprong teruggaat tot de 18e eeuw. Daarnaast bestond er enige huisnijverheid, zoals mandenmakerij en vlasbewerking.
In de 20e eeuw bloeiden horeca en toerisme op.
Demografie.
Demografische ontwikkeling van de fusiegemeente.
Alle historische gegevens hebben betrekking op de gemeente Sint-Amands, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Sint-Amands maakt, als deelgemeente van Puurs-Sint-Amands, deel uit van het kieskanton Puurs-Sint-Amands, gelegen in het provinciedistrict Mechelen, het kiesarrondissement Mechelen-Turnhout en ten slotte de kieskring Antwerpen.
Economie.
Net als de meeste gemeenten aan de Schelde kent Sint-Amands een industrieel verleden. Op de terreinen van de Kouter bevonden zich, in de eerste helft van de twintigste eeuw twee fabrieken: een leerlooierij en een meststoffenfabriek. Daarnaast bevond zich in de Verhaerenstraat tot eind 20ste eeuw de industriële bloemmaalderij van Scheldemolens.
Nabijgelegen kernen.
Mariekerke, Oppuurs, Lippelo, Opdorp, Briel, Kastel (veer)

</doc>
<doc id="32946" url="https://nl.wikipedia.org/wiki?curid=32946" title="Vorselaar">
Vorselaar

Vorselaar is een plaats en gemeente in de provincie Antwerpen. De Kempense gemeente telt 8000 inwoners en behoort tot het gerechtelijk kanton en kieskanton Herentals.
Geschiedenis.
In 1907 werd een bronzen standaard met Bacchuskop gevonden, uit de Gallo-Romeinse periode.
Vorselaar was onderdeel van het Land van Geel. Omstreeks 1273 kwam Vorselaar aan "Arnolf van Rotselaer". Later was "Cornelis van Bergen" eigenaar van de heerlijkheid. In 1555 kwam deze aan "Jan de Ligne" en vervolgens aan families als "van Arenberg", "de Proost", "de Pret" en "van de Werve".
Vorselaar was vooral een landbouwdorp hoewel er aanvankelijk veel woeste grond aanwezig was. In de loop van de 20e eeuw werkten veel inwoners in de steenbakkerijen van Rijkevorsel, de cementfabriek van Beerse en de havens van Antwerpen. Tot in de 20e eeuw bleef ook de verwerking van vlas, linnen en wol -in opdracht van handelaren uit de nabijgelegen steden- een belangrijke bestaansbron en daar kwam vanaf 1906 de diamantbewerking bij. In 1963 kwam er zelfs een diamantschool. Deze werd enkele decennia later als buurthuis ingericht.
In Vorselaar ontstond vanaf 1820 door de bezielende invloed van Lodewijk Vincent Donche (1769-1857) de congregatie van de Zusters der Christelijke Scholen van Vorselaar.
Geografie.
Woonkernen.
Binnen de gemeentegrenzen liggen geen andere kernen.
Aangrenzende gemeenten.
De buurgemeenten van Vorselaar zijn Grobbendonk, Herentals, Lille (deelgemeenten Lille, Poederlee en Wechelderzande), Malle (deelgemeente Oostmalle), Zandhoven (deelgemeenten Pulderbos en Pulle) en Zoersel.
Natuur en landschap.
Vorselaar ligt in de Kempen op een hoogte van 9-16 meter. Ten zuiden van de kom ligt de vallei van de Kleine Nete.
In het oosten vindt men ook de "Bosbeek" die in de Aa uitmondt.
Het grondgebied is redelijk bosrijk met in het noordwesten het natuurgebied Krabbels-Lovenhoek. Een ander natuurgebied is Schupleer-Graafweide
Politiek.
Structuur.
De gemeente Vorselaar maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 1995 - 2000.
De Christen Democratische Eenheid (CDE) werd met grote sprong de grootste partij, lijsttrekker Hugo Janssens behaalde het hoogste aantal voorkeursstemmen, 1.192. Burgemeester werd Eddy Steijnen, hij leidde een anti-CDE-coalitie van CVP, EGB en SP.
Legislatuur 2001 - 2006.
Eigentijds Gemeentebeleid (EGB) en VLD bundelde de krachten in een kartellijst, lijsttrekster was Ann De Cnodder. Burgemeester was Hugo Janssens (CDE), hij leidde een coalitie van CDE en VLD-EGB. Schepen waren voorts Jef Olieslagers (CDE), Ann De Cnodder (VLD), Daniël Claes en Tjen Mariën (beide EGB).
Legislatuur 2007 - 2012.
In de aanloop naar de verkiezingen werd de CDE omgevormd tot ActieV. Kort daarop maakte oud-burgemeester Eddy Steijnen zijn overstap van de CVP naar ActieV bekend, later volgde ook de overstap van Annick Van Leemput (sp.a). Grote verrassing was Jos Bakelants die met zijn eenmanspartij Alles Moet Anders (AMA) bijna 10% van de kiezers overtuigde. In augustus 2011 maakte gemeenteraadslid Jos Bakelants (AMA) zijn overstap naar N-VA bekend.
Legislatuur 2013 - 2018.
In de aanloop naar de lokale verkiezingen werd bekend dat het kartel tussen Open Vld en de EGB werd stopgezet. De laatstgenoemde partij werd ontbonden nadat zowel Tjén Mariën en Daniël Claes zich terugtrokken uit de lokale politiek. Burgemeester is Lieven Janssens van ActieV. Deze partij heeft de meerderheid met 12 op 19 zetels. In 2016 werd Lieven Janssens verkozen tot beste burgemeester van Vlaanderen in het Grote Gemeenterapport van Het Nieuwsblad.
Legislatuur 2019 -2024.
ActieV haalt als partij met Lieven Janssens de absolute meerderheid van 15 op 19 zetels. CD&amp;V blijft met 4 zetels als enige oppositie over.
Sport.
Evenementen.
Merkentrofee: In de jaren 70 en 80 van de 20ste eeuw werd er jaarlijks een motorcrosswedstrijd gehouden op de Berkelheide. Hieraan namen rijders als Harry Everts, Eric Geboers, George Jobe en André Malherbe deel, die streden tegen de beste buitenlanders.
Bekende Vorselarenaren.
Bekende personen die geboren of woonachtig zijn of waren in Vorselaar of een andere significante band met de gemeente hebben:
Nabijgelegen kernen.
Grobbendonk, Poederlee, Herentals

</doc>
<doc id="32947" url="https://nl.wikipedia.org/wiki?curid=32947" title="Westerlo (België)">
Westerlo (België)

Westerlo is een plaats en gemeente in de Belgische provincie Antwerpen. De gemeente telt meer dan 25.000 inwoners en is de hoofdplaats van het kieskanton en het gerechtelijk kanton Westerlo.
Geschiedenis.
Westerlo komt voor de eerste maal in de geschriften voor omstreeks het jaar duizend, wanneer het door gouwgraaf Ansfried aan de kerk van Utrecht werd geschonken. Deze schenking vond plaats niet lang nadat Ansfried op verzoek van keizer Otto III tot bisschop van Utrecht was gewijd.
Vanaf de dertiende eeuw werd Westerlo beheerd door de heren van Wezemaal, die erfmaarschalk van het hertogdom Brabant waren. De heren van Wezemaal hielden het dorp in erfpacht van de kerk van Utrecht. De heren van Wezemaal konden de schepenen van Westerlo benoemen, die voor de eerste maal in 1264 werden vermeld. De familie van Wezemaal was bouwheer van de donjon van het kasteel van Westerlo (juiste bouwjaar onbekend). Zij lieten ook het gasthuis van Westerlo in 1377 oprichten (tijdens de Tachtigjarige Oorlog verwoest). In de vijftiende eeuw werd de Grote Nete tot in Westerlo bevaarbaar gemaakt. In die eeuw stond er op de markt van Westerlo een halle (voor het laatst vermeld aan het einde van de zeventiende eeuw).
In 1464 stierf Jan II van Wezemaal zonder wettelijke mannelijke nakomelingen. Via een codicil bij het testament van Jan II, werd Westerlo geschonken aan de graaf van Charolais, Karel van Bourgondië, beter bekend als de Stoute (hertog van Bourgondië, Brabant ... in 1467). In 1472 werd Westerlo door Karel de Stoute aan Guy van Brimeu overgedragen, die tijdens de woelige periode die volgde op de dood van Karel de Stoute op de markt van Gent werd onthoofd. In 1484 kwam Westerlo aan de familie van Merode toe, die al enige tijd aanspraak maakte op Westerlo via het huwelijk van Margaretha van Wezemaal met Richard van Merode. Sindsdien is de naam van de gemeente onverbrekelijk verbonden met de adellijke familie van Merode, die er tot aan de Franse Revolutie het gezag uitoefende en onder andere de schepenen benoemde.
In 1625 werd het land van Westerlo door de Spaanse koning tot markizaat verheven. Dat jaar werd ook de oorspronkelijke eigendomsrechten van de kerk van Utrecht afgekocht en werd Westerlo een leen van het hertogdom Brabant. In de onafhankelijkheidsstrijd van België speelden verschillende leden van de familie Van Merode een belangrijke rol. Het familieslot is nog steeds eigendom van de familie. Een andere opmerkelijke figuur uit geschiedenis van Westerlo is Emmanuel Jozef Van Gansen, een leider uit de Boerenkrijg van 1798. Westerlo was een van de belangrijkste centra van de opstand tegen de Franse bezetter.
De kaart (statuten) van de Sint-Sebastiaansgilde dateert uit de zestiende eeuw, maar heeft meer dan waarschijnlijk een veel oudere oorsprong.
Geografie.
Kernen.
De fusiegemeente telt naast Westerlo zelf nog drie deelgemeenten: Tongerlo en Zoerle-Parwijs, die in 1971 bij Westerlo gevoegd werden, en Oevel, dat in 1977 bij Westerlo gevoegd werd. In het westen van de deelgemeente Westerlo liggen nog de dorpen Heultje en Voortkapel en in het noordwesten van de deelgemeente Tongerlo ligt het dorp Oosterwijk. Deze dorpen vormen ook eigen parochies. De wijk Trienenkant die hoofdzakelijk op het grondgebied van Tongerlo ligt, sluit aan op de bebouwde kern van Oevel.
Natuur en landschap.
Westerlo ligt in de Zuiderkempen. De hoogte bedraagt 12-16 meter. In stuifzandgebieden kan dit oplopen tot 24 meter.
Natuurgebieden zijn het uitgestrekte bosgebied de Beeltjens en het moerasgebied Kwarekken dat gelegen is langs de Grote Nete.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Westerlo maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 2001 - 2006.
Voor de lokale verkiezingen van 2000 bundelden de SP, Volksunie en de liberale Groep Eenheid (GE) hun krachten op de kieslijst W2000. Lijsttrekker voor het kartel was voormalig burgemeester Jef Thys, een andere opvallende naam op de lijst was die van Johan Engelen. Daarnaast stonden ook twee Vivant-militanten op de kieslijst van het kartel, met name Rob Van Gool en Lea Geerts. De VLD kwam - in tegenstelling tot de lokale verkiezingen van 1994 - met een eigen kieslijst nadat raadsleden Frans De Cock en Monique Gram in de loop van de vorige legislatuur de kartellijst hadden verlaten. Het was de eerste maal in de geschiedenis van Westerlo dat door de partij een autonome lijst werd ingediend. Burgemeester werd Guy Van Hertum (CVP), hij werd verkozen met bijna 4000 voorkeurstemmen. Laatstgenoemde kwam in opspraak eind 2000 na een voorstel om het leger in te schakelen bij inbraken.
Legislatuur 2007 - 2012.
Bij de lokale verkiezingen van 2006 kwam het tot een vernieuwde samenwerking tussen VLD en W2000. Het kartel - onder leiding van lijsttrekker Frans De Cock (VLD) werd echter de grote verliezer van de verkiezingen, het gezamenlijk aantal mandaten van voor de verkiezingen werd gehalveerd. Grote winnaar werd CD&amp;V die haar stemmenaantal zag stijgen tot een tweederde-meerderheid. Ook Vlaams Belang boekte een vooruitgang. Na de verkiezingen kwam het tot een kleine rel tussen de voormalige kartelpartners W2000 en VLD rond een OCMW-mandaat. Hoewel er een krachtenbundeling tussen VLD en Groen! kwam rond de kandidatuur van Denis Smets, kwam deze kandidaat-raadslid twee stemmen te kort om verkozen te worden in de OCMW-raad. Burgemeester was Guy Van Hertum (CD&amp;V).
In mei 2007 werd bekend dat de burgemeester samen met voormalig schepen René Verachtert en huidig schepen Filip Verrezen (beide CD&amp;V) vervolgd werden door het parket van Turnhout. Zij dienden zich te verantwoorden op beschuldiging van inbreuken op de milieuwetgeving en valsheid in geschrifte. De bal ging aan het rollen na een klacht van voormalig gemeenteraadslid Johan Engelen (W2000) met betrekking tot het gebruik van vervuilde grond van het containerpark voor de ophoging van een perceel in de deelgemeente Tongerlo in de periode december 2003 tot april 2004. De Centrale Dienst voor de Bestrijding van de Corruptie (CDBC) startte een dossier op en er werd een verslag opgemaakt door OVAM met betrekking tot de aard van de vervuiling. Dit rapport van de onderzoekers stelde dat de handelingen in strijd waren met het Vlaams reglement betreffende de bodemsanering (Vlarebo). Omwille van zijn vervolging door zowel de Correctionele rechtbank als het Hof van Beroep werd zijn benoeming tot burgemeester uitgesteld en pas toegestaan in september 2010 na zijn vrijspraak betreffende de beschuldiging 'valsheid in geschrifte'. Wel werd hij veroordeeld tot een boete van € 5500 met uitstel voor milieu-inbreuken, een beslissing waartegen hij beroep aantekende bij het Hof van Cassatie.
Legislatuur 2013 - 2018.
In de aanloop naar de lokale verkiezingen van 2000 werd bekend dat Groep Eenheid (GE) volledig zou opgaan in de N-VA. De sp.a en Open Vld bundelden de krachten in de kartellijst Positief Westerlo. Burgemeester is Guy Van Hirtum (CD&amp;V). Hij leidt een coalitie bestaande uit CD&amp;V en N-VA. Samen vormen ze de meerderheid met 23 op 27 zetels.
Na de verkiezingen kwam Frans De Cock (Open Vld) in opspraak. Volgens Groen zou hij het cordon sanitaire hebben verbroken om zo zijn echtgenote Dora Weckhuysen verkozen te krijgen in de OCMW-raad.
Legislatuur 2019 - 2025.
Bij de lokale verkiezingen van 2018 behaalde CD&amp;V opnieuw een absolute meerderheid in de gemeenteraad . Zij vormen een meerderheid met 14 op 27 zetels. Burgemeester is Guy Van Hirtum (CD&amp;V).
Resultaten gemeenteraadsverkiezingen sinds 1976.
&lt;br&gt;&lt;br&gt;
Religie en levensbeschouwing.
De parochies van Westerlo liggen in de federatie Herselt-Hulshout-Westerlo die op haar beurt dan weer deel uitmaakt van het dekenaat Zuiderkempen en het Bisdom Antwerpen.
Sport.
In het Profvoetbal 1A van het Belgisch voetbal speelt KVC Westerlo. De club speelt zijn thuiswedstrijden in 't Kuipje (8.035 plaatsen).
Bekende Westerlonaren.
Bekende personen die geboren zijn of woonachtig waren in Westerlo:
Nabijgelegen kernen.
Bergom, Zoerle-Parwijs, Tongerlo

</doc>
<doc id="32948" url="https://nl.wikipedia.org/wiki?curid=32948" title="Vosselaar">
Vosselaar

Vosselaar is een plaats en gemeente in de Belgische provincie Antwerpen. De gemeente behoort tot het kieskanton en het gerechtelijk kanton Turnhout.
Geschiedenis.
De naam "Vosselaar", voor het eerst vermeld in 1356, zou verwijzen naar een open plek in het bos (laar), waar vossen leven.
In het noorden van de gemeente werden Gallo-Romeinse resten aangetrofen.
Na de vondst van een miraculeus Mariabeeld omstreeks 1220 werd Vosselaar een bekende bedevaartplaats. De geschiedenis van Vosselaar liep enige tijd parallel met die van Beerse. Ook Vosselaar behoorde tot het Land van Turnhout. Onder Amalia van Solms (17e eeuw) werd in 1667 begonnen met de aanplant van dennen op de woeste gronden. Dit groeide uit tot het Grotenhoutbos. Ook de Priorij van Corsendonk te Oud-Turnhout en de Sint-Michielsabdij te Antwerpen ontplooiden ontginningsactiviteiten.
Eenvoudige activiteiten als bezembinden en houtskoolbranden overheersten, naast de landbouw, eeuwenlang de economie. Van 1817-1820 werd echter de "Antwerpsesteenweg" aangelegd, waardoor ook Vosselaar ontsloten werd. In 1886 kwam er ook een tramverbinding tot stand. Omstreeks 1900 ontstond er wat industrie, zoals pottenbakkerij en steenbakkerij. Later kwam daar nog een gieterij, een schoenfabriek en een betonfabriek bij. In de 2e helft van de 20e eeuw veranderde Vosselaar in een verstedelijkt woondorp.
Tijdens de fusie van Belgische gemeenten in 1976 werd afgezien van het plan om Vosselaar te fuseren met de stad Turnhout. Vosselaar was zodoende een van de weinige gemeenten die in zijn omvang behouden bleef.
Geografie.
Vosselaar is gelegen in de Noorderkempen, heeft verscheidene residentiële woonwijken en is een verstedelijkte randgemeente van Turnhout. Samen met de stad Turnhout en de gemeenten Beerse, Kasterlee, Lille en Oud-Turnhout maakt Vosselaar deel uit van het samenwerkingsverband Kordia.
Natuur en landschap.
Vosselaar ligt in de Antwerpse Kempen en de hoogte bedraagt 30 m in het noorden en 18 m in het zuiden. Waterlopen zijn "Visbeek" en "Laak". De Visbeek mondt uit in de Aa, welke in zuidwestelijke richting stroomt en in de Kleine Nete uitmondt.
Natuurgebieden zijn:
Politiek.
Structuur.
De gemeente Vosselaar ligt in het kieskanton Turnhout en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
Geschiedenis.
Legislatuur 1977 - 1982.
Burgemeester was Paul De Clercq van de Vosselaarse Gemeentebelangen (VGB).
Legislatuur 1983 - 1988.
Burgemeester was Louis Schoenmakers die een coalitie leidde van CVP en Vernieuwing.
Legislatuur 1989 - 1994.
De PVV (VGB) kwam op in de kartellijst. Burgemeester was Erik De Clercq (VGB), hij leidde een coalitie van VGB en Vernieuwing.
Legislatuur 1995 - 2000.
De PVV kwam op in de kartellijst VOSS. Agalev neemt voor de eerste keer deel aan de verkiezingen. CVP haalt 13 van de 21 zetels en vaardigt Louis Schoenmakers af als burgemeester.
Legislatuur 2013 - 2018.
Burgemeester is Jose Heykants-Jansens van de CD&amp;V. Deze partij heeft de meerderheid met 11 op 21 zetels.
Religie en levensbeschouwing.
De vondst van een miraculeus mariabeeld in 1220 maakte van Vosselaar meteen het oudste en bekendste bedevaartsoord van de Kempen. Het Mariapark, vlak bij de kerk, is eveneens een getuige van de Mariadevotie. Naast de 14 kruiswegstaties van de kunstenaar Simon Goossens, zijn er ook 15 statiekapellen van de rozenkrans in ondergebracht.
De gemeente is onderverdeeld in twee parochies, met name Onze-Lieve-Vrouw en Sint-Jozef. Deze parochies maken deel uit van de federatie die op haar beurt dan weer deel uitmaakt van het dekenaat Kempen in het Bisdom Antwerpen.
Bekende inwoners.
Bekende personen die geboren of woonachtig zijn of waren in Vosselaar of een andere significante band met de gemeente hebben:
Nabijgelegen kernen.
Beerse, Turnhout, Gierle

</doc>
<doc id="32949" url="https://nl.wikipedia.org/wiki?curid=32949" title="Wijnegem">
Wijnegem

Wijnegem is een plaats en gemeente in de Belgische provincie Antwerpen. De gemeente ligt in het Schijnbekken en telt sinds 2020 meer dan 10.000 inwoners. Binnen de gemeentegrenzen liggen geen andere kernen. Wijnegem behoort tot het kieskanton Zandhoven en het gerechtelijk kanton Schilde.
Toponymie.
Het toponiem "Wijnegem" is tweeledig en bestaat uit de woorddelen "Wijne-" en "gem". Beide vinden hun oorsprong in het Frankisch.
De naam "Wijnegem" kan dan ook verklaard worden als "woning van de familie van Wini".
Geschiedenis.
Archeologische opgravingen hebben uitgewezen dat er al in de Gallo-Romeinse periode een kleine nederzetting op het grondgebied van de huidige gemeente bestond. De oudste vermelding van het dorp dateert uit 1161, in een oorkonde van de Abdij van Tongerlo. Tot 1559 behoorde Wijnegem toe aan de hertog van Brabant. De oude kerk van Wijnegem stond aan de huidige Oude Sluisstraat. Deze brandde af in 1562, de nieuwe kerk werd gebouwd op de locatie van de huidige kerk. In 1542 werd het dorp geplunderd en gedeeltelijk verwoest tijdens de doortocht van Maarten van Rossum. Gedurende de Spaanse Successieoorlog was het Franse hoofdkwartier gevestigd in het dorp.
Natuur en landschap.
Wijnegem ligt op een hoogte van 8 meter, tussen de valleien van het Groot Schijn en het Klein Schijn. Ook wordt het gebied doorsneden door het Albertkanaal. Natuurgebieden zijn de domeinen van enkele kastelen, en het natuurgebied Wijtschot dat zich voornamelijk in de aangrenzende gemeente Schoten bevindt.
Politiek.
Structuur.
De gemeente Wijnegem maakt deel uit van het kieskanton Zandhoven, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 2013 - 2018.
Burgemeester is Ivo Wynants (N-VA). Hij leidt een coalitie bestaande uit N-VA en DURF!. Samen vormen ze de meerderheid met 12 op 21 zetels.
Legislatuur 2019 - 2024.
DURF! heeft zich opgesplitst in een Dorpspartij DURF! (dat samenwerken met de N-VA wilt verderzetten) en Groen (dat hier tegen is). N-VA en Dorpspartij DURF! vormen de meerderheid met 13 op 21 zetels. Burgemeester was Ivo Wynants (N-VA), tot hij in september 2021 werd opgevolgd door de partijgenote Leen Wouters (N-VA).
Economie.
Heden.
Wijnegem maakt deel uit van het Economisch Netwerk Albertkanaal. Tevens is Wijnegem Shopping Center, een groot winkelcentrum, er gevestigd.
Transport.
Openbaar vervoer.
Wijnegem wordt ontsloten door de Antwerpse tramlijnen 5 en 10, die sinds 2012 Wijnegem verbinden met het stadscentrum van Antwerpen. Terwijl tramlijn 10 de Turnhoutsebaan volgt door Deurne tot de grens van Borgerhout, de oude route van buurtspoorweg 41 volgend, tot ze daar de Antwerpse premetro in duikt richting Schoonselhof, maakt tramlijn 5 een omweg langs Deurne-Noord om aan het Sportpaleis de Antwerpse premetro in te duiken, onder de Schelde door tot de terminus op Linkeroever.
Tram 10 volgt zo grotendeels de route van de eerste buurtspoorlijn in de provincie Antwerpen, van Antwerpen (Turnhoutse Poort) naar Wijnegem (vaart), die op 15 augustus 1885 werd geopend. Op 20 september van datzelfde jaar volgde de rest van de lijn naar Oostmalle en Hoogstraten en een jaar later bereikte de lijn Turnhout. Op 7 juni 1926 werd de buurtspoorweglijn geëlektrificeerd tot Schilde, in 1941 volgde de rest tot Turnhout. Op 26 mei 1962 reed de buurtspoorwegtram voor laatst in Wijnegem, maar vijftig jaar rijdt er dus weer een tram op dat traject van Wijnegem naar Antwerpen. Oorspronkelijk was het de bedoeling om de tram door Wijnegem te verlengen tot Schilde, maar dat is via de vernieuwde brug over het Albertkanaal die geen tramverkeer toelaat uitgesloten.
Naast de beide tramlijnen kent Wijnegem ook een uitgebreid busnetwerk, met als stamlijnen de lijnenbundel 410/411/412/414, de opvolgers van de vroegere buurtspoorweglijn 41, die Antwerpen via Wijnegem verbinden met Turnhout, Zandhoven en Sint-Job-in-'t-Goor. Buslijn 413 is een variant die het noorden van de gemeente aandoet en daarna lijn 410 vervoegt tot Oostmalle. Naast die oost-westverbinding zijn er ook bussen naar het zuiden (lijnen 140/141 van Wijnegem naar Hoboken) en het noorden (lijn 780 naar Zandvliet).
Wegennetwerk.
Wijnegem wordt doorsneden door de oude Turnhoutsebaan, die binnen de gemeentegrenzen als N112 genummerd is sinds de aanleg van de omleidingsweg Houtlaan. Die laatste neemt nu de grootste stroom doorgaand verkeer van Antwerpen naar Schilde op zich, en kreeg daarom ook het wegnummer N12 over van de oude weg. De andere gewestwegen die door de gemeente lopen zijn de R11 (een klein stuk in het westen) en de N120, die het Schijnpoort via de industriegebieden in het uiterste noorden van Deurne en het uiterste zuiden van Schoten verbindt met Wijnegem-centrum. De Krijgsbaan (R11) heeft alle dagen wel met file te maken, richting Wommelgem rond punt en aan de andere kant richting Shopping Center en zo naar Schilde naar de Houtlaan.
Waterwegennetwerk.
Wijnegem ligt ook aan het Albertkanaal, met een sluizencomplex aan de brug van de Turnhoutsebaan over dit kanaal. Enkele meters van de gemeentegrens met Schoten komt het Kanaal Dessel-Turnhout-Schoten uit in het Albertkanaal.
Nabijgelegen kernen.
Deurne, Schoten, Wommelgem, Schilde

</doc>
<doc id="32950" url="https://nl.wikipedia.org/wiki?curid=32950" title="970">
970

Het jaar 970 is het 70e jaar in de 10e eeuw volgens de christelijke jaartelling.

</doc>
<doc id="32951" url="https://nl.wikipedia.org/wiki?curid=32951" title="Willebroek">
Willebroek

Willebroek is een plaats en gemeente in de provincie Antwerpen. De gemeente telt ruim 28.000 inwoners. Willebroek is de hoofdplaats van het gelijknamige gerechtelijk kanton, maar behoort tot het kieskanton Mechelen. Ten zuidwesten van het centrum is de wijk Willebroek-Stad gelegen . Het is dus niet de hoofdkern van de gemeente.
Geografie.
Kernen.
Naast Willebroek zelf bestaat de gemeente nog uit de deelgemeenten Blaasveld, Heindonk en Tisselt. Ten noorden van het centrum van Willebroek, tegen de Rupel, ligt het gehucht Klein-Willebroek.
Hydrografie.
Willebroek ligt nabij de Rupel en wordt doorsneden door het Zeekanaal Brussel-Schelde.
Natuur en landschap.
Willebroek is een sterk verstedelijkte en geïndustrialiseerde plaats, gelegen aan het Zeekanaal Brussel-Schelde. Binnen de gemeente vinden we volgende natuurgebieden: Blaasveldbroek, Broek De Naeyer, Biezenweiden en Stuifzandrug.
Economie.
Tot in de 19e eeuw leefde de bevolking van landbouw en scheepvaart, afgezien van enkele brouwerijen, jeneverstokerijen en linnenblekerijen. In 1860 kwam de eerste grote industrie: Louis De Naeyer richtte een papier- en stoomketelfabriek op. Vanaf 1863 liet hij ook woonwijken voor de arbeiders bouwen. In 1875 volgde de "S.A. de Construction et des Ateliers de Willebroeck", een metaalconstructiebedrijf. In 1901 kwam er een cokesfabriek, de "Association Métallurgique pour la Fabrication du Coke". In 1928 werd een stikstofbindingsbedrijf opgericht: de ASED ("Ammoniaque Synthétique et dérivés"). Deze gebruikte het cokesovengas als grondstof. De cokesfabriek werd in 1978 gesloten. De ammoniakfabriek kwam in 2017 in handen van het Imerys-concern.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Willebroek maakt deel uit van het kieskanton Mechelen, gelegen in het provinciedistrict Mechelen, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Sinds 1921 was de socialistische partij steeds de grootste en was de burgemeester steeds socialistisch. Na de verkiezingen van 2012 is N-VA de grootste partij.
Legislatuur 2007 - 2012.
Grote winnaar van de verkiezingen van 2006 werd Willebroek Anders. De partij haalde bijna 20%, goed voor 5 raadsleden.
In 2008 maakten de drie raadsleden van Willebroek Anders (Luc Spiessens, Leo Walbers en Ronny Somers) hun overstap naar N-VA bekend, ook een voormalig verkozene van het Vlaams Belang (Yolande Emmerechts) maakte de overstap naar N-VA. Eerder maakte ook Myriam Van Epperzeel reeds de overstap van Willebroek Anders naar N-VA. Hierdoor kreeg de partij 6 raadsleden, een meer dan kartelpartner CD&amp;V. De partij Willebroek Anders werd hierop ontbonden.
Legislaturen 2013 - 2018.
Burgemeester is Eddy Bevers (N-VA). Hij leidt een coalitie bestaande uit N-VA, CD&amp;V en Open Vld. Samen vormen ze de meerderheid met 15 op 27 zetels.
Legislaturen 2019 - 2024.
Bij de verkiezingen van 2018 versterkte de coalitie haar meerderheid met 18 op 27 zetels en besloten N-VA, CD&amp;V en Open Vld Willebroek opnieuw samen te besturen(°). In december 2021 werd CD&amp;V echter vervangen door Groen in de coalitie. De meerderheid werd toen 17 op 27 zetels(°°).
Nabijgelegen kernen.
Klein-Willebroek, Kalfort, Breendonk, Blaasveld

</doc>
<doc id="32953" url="https://nl.wikipedia.org/wiki?curid=32953" title="Wommelgem">
Wommelgem

Wommelgem is een plaats en gemeente in de provincie Antwerpen. De gemeente ligt in het Schijnbekken en telt ruim 13.000 inwoners. Binnen de gemeentegrenzen liggen geen andere kernen.
Wommelgem behoort tot het kieskanton Zandhoven en het gerechtelijk kanton Schilde.
Toponymie.
De naam Wommelgem kan via de dialectische vorm "Oemmelegoem" terug gevoerd worden tot de benaming "Wimilincheim(o)". Deze benaming wijst erop dat Wommelgem ontstaan is uit een Frankische nederzetting die rondom de 6e en de 7e eeuw ontstaan is. De naam Wommelgem kan in twee delen worden opgesplitst: Wommel + gem.
"Wommel" is afkomstig van "Wimilo". Het is waarschijnlijk dat de stichters van Wommelgem toen bekendstonden als de "Wimilingen". Zij werden zo genoemd naar een zekere Wimilo, waarschijnlijk de stamvader. Wat de volledige naam van deze stamvader of groep stichters was, is niet gekend.
"-Gem" is een veel voorkomende afkorting die kan terug gevoerd worden naar "ingahaim". Dit betekent zoveel als "het heem van" of "het huis van". In vroegere tijden werden nederzettingen vaak genoemd naar een belangrijke bewoner of oprichter van de nederzetting.
Wommelgem kan dus verklaard worden als "De woonplaats van Wimilo".
Geschiedenis.
Wommelgem zou al in de 8e eeuw zijn vermeld. In 1278 werd de heerlijkheid Wommelgem uitgegeven aan "Jan van Liere", de familie werd later "van Immerseel" genoemd, naar het domein dat zij bezat. Pas in 1759 ging de heerlijkheid over op de prins De Gavre en in 1773 op de familie De Neuf.
Wommelgem heeft geleden onder de Gelderse Oorlogen (1542) en het Beleg van Antwerpen (1584-1585). In 1589 werd het dorp door Hollandse troepen geplunderd. Dit werd door Sebastiaan Vrancx verbeeld op het schilderij: "De plundering van Wommelgem".
Na 1950 verstedelijkte het dorp aanzienlijk, met nieuwe woonwijken en bedrijventerreinen langs de omstreeks 1960 aangelegde A13.
Natuur en landschap.
Wommelgem ligt op een hoogte van 4 - 11 meter. Het belangrijkste natuurgebied is de vallei van het Groot Schijn. Het grondgebied is sterk verstedelijk. De aanleg omstreeks 1960 van de autoweg A13 leidde tot de aanleg van een groot bedrijventerrein.
Politiek.
Structuur.
De gemeente Wommelgem maakt deel uit van het kieskanton Zandhoven, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 2013 - 2018.
Burgemeester is Frank Gys (N-VA). Hij leidt een coalitie bestaande uit N-VA en Gemeentebelangen. Samen vormen ze de meerderheid met 12 op 23 zetels.
Legislatuur 2019 - 2024.
Burgemeester is Frank Gys (N-VA). Hij leidt een coalitie bestaande uit N-VA en Open Vld. Samen vormen ze de meerderheid met 15 op 23 zetels.
Nabijgelegen kernen.
Borsbeek, Vremde, Wijnegem, Deurne, Ranst

</doc>
<doc id="32954" url="https://nl.wikipedia.org/wiki?curid=32954" title="Wuustwezel">
Wuustwezel

Wuustwezel is een plaats en gemeente in de Belgische provincie Antwerpen. De Kempense gemeente telt ruim 21.000 inwoners. Wuustwezel ligt in het noorden van de provincie, tegen de grens met Noord-Brabant. De plaats is in Nederland bekend omdat zij voor de aanleg van de A16/E19 de plaats was waar je uit het westen van Nederland België binnenkwam.
Wuustwezel behoort tot het kieskanton Brecht en het gerechtelijk kanton Kapellen.
Geschiedenis.
De naam "Wuustwezel" (wuust-wieze-lo) betekent: "woest weide- en bosgebied".
Omstreeks 1200 werd de eerste kerk gebouwd en eind 13e eeuw werd Wuustwezel een zelfstandige heerlijkheid. Heren behoorden tot de familie "Van Wilre" en in 1745 kwam de heerlijkheid aan de familie "Vinck". De heren zetelden op het Kasteel Ginhoven.
Van 1806-1811 werd de "Bredabaan" aangelegd waardoor Wuustwezel ontsloten werd. In de loopvan de 19e eeuw ontstonden er ook andere verharde wegen. Ook werden er enkele fabrieken gesticht zoals de Sigarenfabriek Verellen in Gooreind en de zuivelfabriek "Sint-Marie" kwam tot stand in 1907-1913.
Van 1929-1942 werd door de "Noordwatering" een 1100 ha groot gebied tussen Wuustwezel en de Belgisch-Nederlandse grens ontgonnen.
Na de Tweede Wereldoorlog ontstond er lintbebouwing. Hier en daar werden ook villa's, bungalows en sociale woningen gebouwd.
De huidige gemeente ontstond op 1 januari 1977 na de fusie van de kerngemeente Wuustwezel met deelgemeente Loenhout. Het gemeentehuis bevindt zich in "Kasteeltje Hens" ('t Hofke) dat de gemeente in 1923 aankocht en drie jaar later in gebruik nam. In Loenhout bevinden zich 16e- en 17e-eeuwse gebouwen. In het gemeentewapen bevinden zich 3 vinken, waarvan verondersteld wordt dat zij aangeven dat er in Wuustwezel drie achtereenvolgende burgemeesters waren met de naam "Vinck".
Geografie.
Kernen.
Wuustwezel heeft naast het centrum nog een deelgemeente, Loenhout. Daarnaast liggen in Wuustwezel-centrum nog het dorp Gooreind en de gehuchten Sterbos, Westdoorn en Braken.
Natuur en landschap.
Wuustwezel ligt in de Noorderkempen op een hoogte van 15-25 meter. Waterlopen zijn de Kleine Beek die via de Kleine Aa in de Aa of Weerijs uitmondt. Een belangrijk natuurgebied met heide en vennen is het Groot Schietveld, ten zuiden van Wuustwezel. Een ander natuurgebied is het Uilebos.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Wuustwezel maakt deel uit van het kieskanton Brecht, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 2007-2012.
In de aanloop naar de verkiezingen bundelden sp.a, Groen!, ZP (Zwelgpartij) en Spirit de krachten en richtte ze het progressief samenwerkingsverband PLUS Wuustwezel op. Het kartel behaalde een mooi resultaat en overtuigde 1,91% meer kiezers dan het opgetelde resultaat van de lokale verkiezingen van 2000, goed voor 4 zetels. CD&amp;V behield haar absolute meerderheid en boekte een winst van 3,19% en het Vlaams Belang overtuigde 4,83% (+ 1 zetel) meer kiezers. Grote verliezer van de verkiezingen was VLD, die 11,01% verloor (of 3 zitjes in de gemeenteraad). PVDA+ ten slotte behaalde 1,11%, onvoldoende voor een vertegenwoordiger in de gemeenteraad. Burgemeester bleef Jos Ansoms (CD&amp;V)
Legislatuur 2013-2018.
Burgemeester is Dieter Wouters van de CD&amp;V. Deze partij heeft de absolute meerderheid met 13 op 25 zetels.
Legislatuur 2019-2024.
Burgemeester is Dieter Wouters van de CD&amp;V. Deze partij heeft de absolute meerderheid met 16 op 27 zetels.
Nabijgelegen kernen.
Wernhoutsburg, Loenhout, Brecht, Gooreind, Achterbroek, Nieuwmoer

</doc>
<doc id="32955" url="https://nl.wikipedia.org/wiki?curid=32955" title="999">
999

Het jaar 999 is het 99e jaar in de 10e eeuw volgens de christelijke jaartelling.

</doc>
<doc id="32956" url="https://nl.wikipedia.org/wiki?curid=32956" title="Zandhoven">
Zandhoven

Zandhoven is een plaats en gemeente in de Belgische provincie Antwerpen. De Kempense gemeente telt ongeveer 13.000 inwoners. Zandhoven is ook de hoofdplaats van het kieskanton en gerechtelijk kanton Zandhoven.
Natuur en landschap.
Zandhoven ligt in de Kempen op een hoogte van 8-12 meter. Een waterloop is de "Willeborrebeek". Ten oosten van de kom ligt het natuurgebied Binnenbos.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Zandhoven maakt deel uit van het kieskanton Zandhoven, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 1995 – 2000.
VLD, Volksunie en SP bundelen de krachten en komen op met het kartel NIEUW. De CD&amp;V met burgemeester Willy De Bie heeft een meerderheid van 16 op 23 zetels.
Legislatuur 2007 – 2012.
Met 7 kieslijsten hebben de kiezers in Zandhoven een ruime keuze. Nieuwkomers zijn Inspraak en Gemeentebelangen van de in onmin samenwonende broers-baronnen Charles van de Werve (Inspraak!) en Thierry van de Werve (Gemeentebelangen). De lijsten weten respectievelijk 3,96% en 1,45% van de kiezers te overtuigen, echter beide onvoldoende voor een vertegenwoordiger in de gemeenteraad. Beide broers krijgen op één stem na exact evenveel voorkeursstemmen achter hun naam. Winnaars van de lokale verkiezingen zijn sp.a (+2,73 en opnieuw een zetel in de gemeenteraad) en Vlaams Belang (+5,29 en een verdubbeling van het aantal raadsleden). Grote verliezers zijn Groen! (−2,28%) en VLD/Liberaal Appel (−5,17% en één zetel verlies). CD&amp;V ten slotte verloor 4,14%, maar behield zijn absolute meerderheid van 15 zetels in de gemeenteraad. Burgemeester werd Luc Van Hove (CD&amp;V).
Legislatuur 2013 – 2018.
Burgemeester is Luc Van Hove van de CD&amp;V. Deze partij heeft de meerderheid met 13 op 23 zetels.
Legislatuur 2019 – 2024.
Burgemeester is Luc Van Hove van de CD&amp;V. Deze partij heeft de meerderheid met 14 op 23 zetels.
Nabijgelegen kernen.
Viersel, Massenhoven, Oelegem, Pulderbos, Halle, Zoersel

</doc>
<doc id="32957" url="https://nl.wikipedia.org/wiki?curid=32957" title="Zoersel">
Zoersel

Zoersel is een plaats en gemeente in de Belgische provincie Antwerpen. De Kempense gemeente telt 22.000 inwoners. Zoersel behoort tot het kieskanton en het gerechtelijk kanton Zandhoven.
Geschiedenis.
De huidige kerngemeente Zoersel is de zuidwestelijke helft van de oude heerlijkheid Malle. Zoersel werd voor het eerst in 1240 vermeld als "Surcele". De benaming verwijst naar een woning te midden van zure gronden. Het dorp Zoersel is ontstaan als een van oorsprong Frankisch landbouwgehucht binnen de heerlijkheid Malle. Nadat de heerlijkheid Malle werd gesplitst, bleef Zoersel horen bij het oude hoofddorp van Malle in het westelijke deel. Dit hoofddorp stond oorspronkelijk ook gekend als Malle en is de naamgever alsook het oudste centrum van de heerlijkheid Malle. Bij de opsplitsing van deze heerlijkheid in een oostelijk deel met als belangrijkste plaats Oostmalle (ontleent haar naam aan haar ontstaan als gehucht ten oosten van het dorp Malle) en een westelijk deel, dubbel zo groot als het oostelijke, met het dorp Malle en o.a. Zoersel, ging zowel het westelijke deel van de oude heerlijkheid Malle als het dorp Malle “Westmalle” heten.
Zoersel zal nog tot 1794 onderdeel uitmaken van Westmalle, waarna uit het zuidelijke deel van Westmalle de gemeente Zoersel ontstond bestaande uit het dorp Zoersel met omliggende gehuchten en uit het noordelijke werd de gemeente Westmalle gevormd bestaande uit het dorp Westmalle en omliggende gehuchten.
In die periode werden de Kempische dorpen bijna onafgebroken belegerd en geplunderd: vreemde troepen richtten niet alleen grote verwoestingen aan, maar brachten ook vele ziektes, onder andere de "zwarte pest", met zich mee. Na het Hollands Bewind en de oprichting van het koninkrijk België konden ze bekomen van de doorstane ellende en brak er een tijd van steeds toenemende welvaart aan.
In de 13e eeuw heeft er mogelijk korte tijd een klooster gestaan in Zoersel, dit was een voorwaarde van de schenking van Hendrik I van Brabant van Westmalle aan de Abdij van Villers. Het klooster zou echter snel verlaten zijn wegens onvruchtbare grond. Wel is officieel erkend dat er een klooster werd opgericht in 1237 in Vremde waarvan de monniken zich in 1243 vestigden in Hemiksem.
Vanaf 1950 kende de gemeente een sterke bevolkingsgroei door de stadsvlucht van de welgestelde Antwerpenaren, mede mogelijk gemaakt door de bouw van de E34.
De huidige gemeente Zoersel ontstond op 1 januari 1977 door de fusie van de kerngemeente Zoersel met de toen opgeheven gemeente Halle. Tevens werd de woonkern Sint-Antonius van de gemeente Brecht afgesplitst en bij de nieuwe gemeente gevoegd.
Geografie.
Kernen.
Ongeveer een derde van de inwoners van zowel Zoersel (I) als Halle (II) wonen relatief ver van hun centrum in wijken die rechtstreeks aansluiten op het centrum van Sint-Antonius (III). Daarnaast zijn er nog de gehuchten Hulsten, Risschot, Drengel en Einhoven.
Natuur en landschap.
Zoersel ligt in de Kempen op een hoogte van 13-22 meter. De omgeving is bosrijk. Vooral het Zoerselbos is een uitgestrekt natuurgebied met diverse wandel- en fietsroutes.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Zoersel maakt deel uit van het kieskanton Zandhoven, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
Geschiedenis.
Legislatuur 1995 - 2000.
De kiezers hebben de keuze tussen maar liefst elf kieslijsten. Lijsttrekkers waren Georgette Sanders (VLD), René Lens (SP), Leo Cautereels (Agalev), Katrien Schryvers (CDU), Stan Bartholomeeussen (DDV), Gerard Laureyssens (ZTD), Wim Van Haegendoren (VU), Walter Vochten (Vl.Blok), Gummarus Roelants (ZVV), Robert Jordaens (BB) en André Janssen (NIE-ZO).
Gerard Laureyssens (ZTD, 1155) behaalde de meeste voorkeurstemmen, Stan Bartholomeeussen (DDV, 999), Katrien Schryvers (CDU, 744), Walter Vochten (Vl.Blok, 479) en Wim Van Haegendoren (VU, 423) vervolledigden de top 5.
Legislatuur 2006 - 2012.
Groen, sp.a en spirit bundelden de krachten onder de naam GPS (Groen Progressief Sociaal). CD&amp;V, N-VA, ZTD (Zoersel Twee Duizend) en enkele VLD-ers (Cois Van Aerde, Martine Roelants en Georgette Sanders) gaan eveneens in een kartel naar de verkiezingen. Lijsttrekkers waren respectievelijk zittend burgemeester Katrien Schryvers voor CD&amp;V-N-VA, oud-burgemeester Stan Bartholomeeussen (VLD) en Bob Peeters (GPS). Lijstduwer voor GPS was gewezen voorzitter van het IJzerbedevaartcomité Lionel Vandenberghe.
Legislatuur 2013 - 2018.
Burgemeester is Liesbeth Verstreken (N-VA). Zij leidt een coalitie bestaande uit N-VA en CD&amp;V. Samen vormen ze de meerderheid met 21 op 27 zetels.
Legislatuur 2019 - 2024.
Burgemeester is Liesbeth Verstreken (N-VA). Zij leidt een coalitie bestaande uit N-VA, CD&amp;V, Groen en Open Vld. Samen vormen ze de meerderheid met 22 op 27 zetels.
Trivia.
Zoersel had aan de Kluisbaan ook een naturistenterrein "De Spar" dat nu een onderdeel vormt van het natuurgebied "De Kluis". In het "Lindepaviljoen" is er een verwijzing naar de "blootgatters", zoals de naturisten van "De Spar" in Zoersel genoemd werden, terug te vinden.
In 2019 werd Johan van der Heyden in huis van een in Zoersel woonachtige Nederlandse prostituee gedrogeerd en ontvoerd. Enkele dagen later zou hij in het Nederlandse Steenbergen worden gemarteld en vermoord.
Nabijgelegen kernen.
Pulderbos, Zandhoven, Sint-Antonius, Oostmalle, Westmalle

</doc>
<doc id="32958" url="https://nl.wikipedia.org/wiki?curid=32958" title="1030">
1030

Het jaar 1030 is het 30e jaar in de 11e eeuw volgens de christelijke jaartelling.

</doc>
<doc id="32959" url="https://nl.wikipedia.org/wiki?curid=32959" title="1063">
1063

Het jaar 1063 is het 63e jaar in de 11e eeuw volgens de christelijke jaartelling.

</doc>
<doc id="32960" url="https://nl.wikipedia.org/wiki?curid=32960" title="1072">
1072

Het jaar 1072 is het 72e jaar in de 11e eeuw volgens de christelijke jaartelling.

</doc>
<doc id="32961" url="https://nl.wikipedia.org/wiki?curid=32961" title="1092">
1092

Het jaar 1092 is het 92e jaar in de 11e eeuw volgens de christelijke jaartelling.

</doc>
<doc id="32962" url="https://nl.wikipedia.org/wiki?curid=32962" title="1105">
1105

Het jaar 1105 is het 5e jaar in de 12e eeuw volgens de christelijke jaartelling.

</doc>
<doc id="32963" url="https://nl.wikipedia.org/wiki?curid=32963" title="Kraainem">
Kraainem

Kraainem is een plaats en faciliteitengemeente in de Belgische provincie Vlaams-Brabant. De gemeente telt ruim 14.000 inwoners. De inwoners van Kraainem zijn Kraainemmaars en hun dialect is het Kraainems.
Kraainem grenst aan het Brussels Hoofdstedelijk Gewest en is daardoor als deel van de Brusselse agglomeratie sterk verstedelijkt en verfranst. De plaats wordt door Franstaligen vaak aangeduid (in een verouderde spelling) als "Crainhem", hoewel de officiële spelling in het Frans eveneens Kraainem is.
Geografie.
Kernen.
De kern van Kraainem bevindt zich in het noorden van het grondgebied, tussen de kernen van Sint-Stevens-Woluwe en Wezembeek in. Er bevinden zich geen andere kernen in de gemeente Kraainem. De kern van Stokkel, in het midden van de gemeente, ligt juist over de gemeentegrens met Sint-Pieters-Woluwe. De oude kern van Kraainem bestond uit Hoog-Kraainem, rond het huidige gemeentehuis aan de Dezangrélaan, en Neer-Kraainem, in het Woluwedal aan de Statieplaats, deels versmolten met de dorpskern van Sint-Stevens-Woluwe.
Topografie.
Het grondgebied van de gemeente bestaat uit een langgerekte, smalle strook met aan beide uiteinden een breder stuk. Het noordelijke bredere deel bevat de oude kernen Hoog- en Laag-Kraainem, terwijl het zuidelijke bredere deel het (voormalige) Stokkelbos omvat. Tot de 18de eeuw was Stokkel in zijn geheel een gehucht van Sint-Lambrechts-Woluwe, zoals ook nog zichtbaar op de Ferrariskaarten. Bij de oprichting van de gemeente Sint-Pieters-Woluwe in 1800 werd het grootste deel van het toenmalige Stokkel bij Sint-Pieters-Woluwe gevoegd. Het oostelijke deel van Stokkel, een smalle strook, werd tezamen met het Stokkelbos (later de Baron d'Huartlaan), toegevoegd aan de gemeente Kraainem. Hierdoor kreeg deze een heel rare vorm, met een lang, maar smal grondgebied waarbij de twee belangrijkste kernen, Hoog- en Laag-Kraainem, in het uiterste noorden van de nieuwe gemeente kwamen te liggen.
Aangrenzende gemeenten.
Naast het nabije Sint-Stevens-Woluwe en Wezembeek had Kraainem al van oudsher een verbinding met het zuidelijker gelegen Stokkel, een herenhoeve aan de rand van het Stokkelbos. Er liep een holle weg van Hoog-Kraainem naar Stokkel waar men brandhout ging halen of ging jagen (of stropen). Het Stokkelbos, dat eigendom was van de familie d'Huart en zich uitstrekte over de huidige gemeenten Kraainem en Sint-Pieters-Woluwe, werd in de 20ste eeuw verkaveld. In het zuidelijke deel van Kraainem werden zo villawijken aangelegd die min of meer naadloos aansluiten op de oostelijke wijken van Stokkel in de Brusselse gemeenten Sint-Pieters-Woluwe en Sint-Lambrechts-Woluwe.
Hydrografie.
Door de gemeente stroomt de rivier de Woluwe, deze is een zijrivier van de Zenne.
Natuur en landschap.
Kraainem ligt aan de Woluwe op een hoogte van 40-120 meter, waarbij het hoogste deel in de zuidelijke wijk Stokkelbos is gelegen. Daar ligt ook een uitloper van het Zoniënwoud. Kraainem is sterk verstedelijkt en is vastgegroeid aan de Brusselse agglomeratie.
Cultuur.
Taal.
Kraainem kent, net als buurgemeente Wezembeek-Oppem, een sterke verfransing (circa 76%) die zich voornamelijk manifesteert in de zuidelijke villawijken.
Religie en levensbeschouwing.
Sint-Pancratius is de patroonheilige van de gemeente.
Onderwijs.
In Kraainem zijn er twee gemeentelijke basisscholen, het Nederlandstalige GBS De Klimboom en het Franstalige École Diabolo. Als gemeentescholen zijn ze beide officieel gesubsidieerd onderwijs van de Vlaamse Gemeenschap. Net als in Brussel sturen Franstaligen hun kinderen vaak naar Nederlandstalig onderwijs.
Sinds 2000 is er ’t Kraaiennestje, dat zorgt voor Nederlandstalige kinderopvang.
Mobiliteit.
Wegen.
Het noordoosten en het uiterste zuiden van Kraainem wordt doorsneden door de Brusselse Ring. Via de afrit Wezembeek-Oppem zijn Kraainem en Stokkel te bereiken. Het zuiden van de gemeente (Stokkelbos) is bereikbaar via het Vierarmenkruispunt. De R22 passeert langs het westen van Kraainem. Hier kruist de A3 eveneens de vallei van de Woluwe via het viaduct van Kraainem. Op deze A3 is er een afrit 'Kraainem' die zowel Kraainem als Sint-Stevens-Woluwe bedient.
Openbaar vervoer.
In het noorden van de wijk Stokkel ligt het metrostation "Kraainem", al ligt dat eigenlijk nog juist binnen het Brussels Hoofdstedelijk Gewest, op de grens met Sint-Pieters-Woluwe en Sint-Lambrechts-Woluwe.
Trams 39 en 44 van de MIVB stoppen in de gemeente, onderweg van Montgomery naar respectievelijk Ban Eik (in Wezembeek-Oppem) en Tervuren Station. Ook historische trams van het Museum voor het Stedelijk Vervoer te Brussel rijden op die lijnen.
Er zijn plannen om de Brusselse tramlijn 8 van Roodebeek via Kraainem en Sint-Stevens-Woluwe te verlengen tot de luchthaven.
Politiek.
Kraainem heeft als faciliteitengemeente het speciale statuut dat de schepenen én het OCMW-bestuur rechtstreeks verkozen worden volgens het aantal stemmen en niet volgens meerderheidsvorming. Het is er dus voordeliger om met kartellijsten te werken.
Fusie.
Omdat Kraainem een faciliteitengemeente is, kan deze niet met andere gemeenten fusioneren. Nochtans zijn Kraainem en Wezembeek-Oppem gewonnen voor het idee om met elkaar te fusioneren.
Nabijgelegen kernen.
Wezembeek-Oppem, Tervuren, Sint-Pieters-Woluwe, Sint-Lambrechts-Woluwe, Sint-Stevens-Woluwe, Zaventem, Nossegem, Sterrebeek

</doc>
<doc id="32964" url="https://nl.wikipedia.org/wiki?curid=32964" title="Joan Nieuwenhuis">
Joan Nieuwenhuis

Joan Nieuwenhuis (1 oktober 1856 – 13 december 1939) was een Nederlands krantenmaker, journalist en ambtenaar. Hij stond aan de basis van de stad Groninger krant Nieuwsblad van het Noorden en het uitgeversconcern Hazewinkel Pers.
Tijdens zijn studie bouwkunde in zijn geboorteplaats Amsterdam richtte hij in 1878 de eerste socialistische vereniging van Nederland op. Na afronding van zijn studie verhuisde Nieuwenhuis in 1882 naar stad Groningen waar hij hoofdopzichter werd bij de dienst Gemeentewerken. Hij werd al snel correspondent voor De Amsterdammer / Dagblad voor Nederland, een vooruitstrevend blad. Op advies van de radicale socialist Carel Gerritsen, de latere echtgenoot van Aletta Jacobs, ging hij de politieke strijd aan met Samuel van Houten, de Groningse liberale voorman. In 1888 stelde hij zich namens de Volkspartij kandidaat voor de Tweede Kamer-verkiezingen, maar hij werd gemakkelijk verslagen.
Rond 1886 ging hij zich meer en meer interesseren voor journalistiek en overwoog ontslag te nemen bij gemeentewerken om zich volledig te richten op zijn hoofdredacteurschap van het 'linkse' Groninger Weekblad. In het belang van zijn gezin en op aandrag van de burgemeester bleef hij echter aan als ambtenaar. Het "Groninger Weekblad" was niet winstgevend en de schuld aan zijn drukker, Ruurt Hazewinkel, groeide. Toch ging diezelfde Hazewinkel met Nieuwenhuis in zee door de uitgave van een 'neutraal' dagblad. Dat Nieuwsblad van het Noorden zou vanaf 1888 dagelijks gaan verschijnen. Financieel liep de drukker hierbij nauwelijks risico: de schulden vanwege het "Groninger Weekblad" werden door de vermogende 'rode' boer Derk Roelof Mansholt (grootvader van Sicco) betaald.
Toen Nieuwenhuis uiteindelijk de drukkosten niet meer kon betalen nam Hazewinkel de krant gewoon over. Niet lang daarna verdween Nieuwenhuis naar Amsterdam, waar hij bij gemeentewerken van de gemeente Amsterdam zou belanden.

</doc>
<doc id="32965" url="https://nl.wikipedia.org/wiki?curid=32965" title="Opglabbeek">
Opglabbeek

Opglabbeek is sinds 1 januari 2019 een deelgemeente van de nieuwe fusiegemeente Oudsbergen. De deelgemeente telt ruim 10.000 inwoners en is gelegen in Midden-Limburg, ten noorden van Genk en op ongeveer 25 kilometer van de provinciehoofdstad Hasselt. Opglabbeek was tot 31 december 2018 een gemeente die behoorde tot het gerechtelijk kanton Bree, waarvan het nog steeds deel uitmaakt, en het kieskanton Genk, terwijl het na de fusie deel gaan uitmaken is van het kieskanton Bree.&lt;br&gt;
Op 26 juni 2017 keurde men de fusie van Opglabbeek en Meeuwen-Gruitrode officieel goed op de gemeenteraden van beide gemeenten.
Etymologie.
Opglabbeek werd voor het eerst vermeld in 1219 als "Glatbeke". "Glat" betekent: glad of helder.
Geschiedenis.
Opglabbeek vormde in de Middeleeuwen samen met Neerglabbeek de gemeente "Glabbeek", behorende tot het Graafschap Loon. In 1219 schonk Graaf Lodewijk III van Loon het domein aan de Abdij van Averbode. Ook het tiendrecht en het patronaatsrecht van de Opglabbeekse Sint-Lambertusparochie kwam in handen van deze abdij.
Naast de landbouw werd ook turf gewonnen. Aan het einde van de achttiende eeuw is Opglabbeek zichtbaar op de Ferrariskaarten als een klein dorpje aan de rand van de heide. Ten westen van het dorp ligt een enorm uitgestrekt heidegebied, de Donderslagse Heide, dat tot aan Houthalen-Helchteren reikt. Ten noorden van het dorp ligt de Gruitroodse heide en ten zuidwesten de Waterscheidse heide. Vanaf de negentiende eeuw werden grote delen van dit uitgestrekte heidegebied bebost of verstedelijkt (Waterscheidse Heide). Het deel van de Donderslagse Heide ten oosten van de N76 werd grotendeels bebost, net als de nabijgelegen Gruitroodse Heide.
Van belang was, vanaf begin 20e eeuw, de uitbouw van de naburige steenkoolmijnen van Zwartberg en Waterschei. Opglabbeek, dat niet ver van de Genkse agglomeratie is gelegen, groeide aanzienlijk, onder meer door de aanleg van de wijk Nieuwe Kempen nabij de mijnen. Na de mijnsluitingen, eind jaren 60 en begin jaren 70 van de 20e eeuw, werd vanaf 1960 het "bedrijventerrein Opglabbeek" ontwikkeld, dat met 220 ha een van de grootste van Limburg is. Onder meer het werelddistributiecentrum van onderdelen van Scania is er gevestigd. Een andere grote investeerder is de Groep Machiels uit Hasselt. Door de aanleg van dit terrein ontwikkelde zich in Opglabbeek vervangende werkgelegenheid.
Geografie.
Aangrenzende gemeenten zijn Genk, As, Opoeteren (Maaseik), Meeuwen-Gruitrode en Houthalen-Helchteren. De Bosbeek vormt een natuurlijke grens met As en Maaseik.
Opglabbeek bestaat naast de dorpskern uit twee gehuchten die elk eveneens een parochie vormen: Nieuwe Kempen, gelegen nabij de terril van Zwartberg, en Louwel, grenzend aan Opoeteren. Beide gehuchten hebben samen ongeveer evenveel inwoners als het centrum.
Nabijgelegen kernen.
As, Zwartberg, Gruitrode, Opoeteren
Politiek.
Structuur.
De gemeente Opglabbeek ligt in het kieskanton Genk (dat identiek is aan het provinciedistrict Genk) en het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 1995 - 2000.
De Christendemocraten namen verdeeld aan de verkiezingen deel. Enerzijds was er de CVP-kieslijst, anderzijds de CDO-kieslijst.
Legislatuur 2001 - 2006.
Reeds voor de verkiezingen was de christendemocratische eenheidslijst CDO-CVP zeker van een volstrekte meerderheid. De enige alternatieve keuze voor de kiezers was de kieslijst van Agalev met slechts zes kandidaten voor een totaal van 21 mandaten.
Legislatuur 2007 - 2012.
De kiezers in Opglabbeek hadden deze verkiezingen de keuze tussen een progressieve lijst Project2006 van groenen, socialisten en onafhankelijken, een rechtse kieslijst NIVO 21 van liberalen en onafhankelijken en de christendemocratische lijst. Lijsttrekker voor de liberalen was Henri Willems, voor de progressieven was dit Fabian Spreeuwers, een neef van de burgemeester.
Legislatuur 2013 - 2018.
Laatste burgemeester was Benny Spreeuwers van de CD&amp;V. Deze partij had de meerderheid met 14 op 21 zetels.
Bezienswaardigheden.
Opglabbeek heeft een driehoekig dorpsplein. Van de oorspronkelijke bebouwing, deels bestaande uit langgevelboerderijen in vakwerkbouw, is niets meer over. Enkel in Louwel valt er nog iets van terug te vinden. Verder zijn van belang:
Natuur en landschap.
Opglabbeek ligt op het Kempens Plateau, op een hoogte van ongeveer 75 meter. In het zuidwesten is de invloed van de voormalige steenkoolmijnen merkbaar: twee terrils van de steenkoolmijn van Waterschei, waarvan één met een top tot 165 meter hoogte, liggen juist ten zuiden van de gemeentegrens. Hier vindt men, voornamelijk op het grondgebied van As, ook de natuurgebieden Klaverberg en Heiderbos.
Ooit waren hier uitgestrekte heidevelden en zandverstuivingen, bekend als de duinengordel, die later grotendeels werden bebost met naaldhout. Aldus telt Opglabbeek ongeveer 1000 ha bos, waarvan het Gruitroderbos het belangrijkste is. Verder vindt men, in het noordwesten, het Ophovenerbos met de Ruiterskuilen, en de Kruisberg. Ook de Oudsberg ligt gedeeltelijk op de grens van Opglabbeek en Meeuwen-Gruitrode.
Het oostelijk deel van de gemeente bestaat uit een kleinschalig landbouwgebied en het wordt begrensd door de Bosbeek.
Een geologische formatie werd naar Opglabbeek vernoemd, en wel de Formatie van Opglabbeek.
Verkeer en vervoer.
Door Opglabbeek lopen twee gewestwegen. De N76 (Borgloon - Genk - Bree - Hamont) ligt helemaal in het westen van de gemeente, vlak naast de kern Nieuwe Kempen. De N730 (Tongeren - Bilzen - As - Bree) loopt door het dorpscentrum. Beide wegen lopen van zuid naar noord. Van west naar oost lopen twee belangrijke gemeentelijke verbindingswegen: de "Weg naar Zwartberg" verbindt de N76 in Nieuwe Kempen met de N730 in het centrum en de "Weg naar Opoeteren" verbindt de N730 in de dorpskern via het gehucht Louwel met buurdorp Opoeteren.
Het openbaar vervoer wordt verzorgd door De Lijn. Opglabbeek wordt bediend door lijn 8 Genk - Overpelt, lijn 33 Genk - Peer - Neerpelt, lijn 44 Genk - Opglabbeek Nieuwe Kempen, lijn G8 Genk - Nieuwe Kempen kerk - Louwel en lijn G8 Genk - Nieuwe Kempen kerk . Daarnaast komen er nog enkele ritten van lijn 11 in Opglabbeek.
Tijdens de Tweede Wereldoorlog bestond het militair vliegveld Y-32 Ophoven in Opglabbeek. Tegenwoordig resteert daar nog maar weinig van.

</doc>
<doc id="32966" url="https://nl.wikipedia.org/wiki?curid=32966" title="Overpelt">
Overpelt

Overpelt is een plaats en voormalige gemeente in het noorden van de Belgische provincie Limburg. Sinds 1 januari 2019 valt Overpelt als deelgemeente onder de fusiegemeente Pelt. De gemeente telde in 2018 15.478 inwoners. Geografisch gezien hoort het zanderige Overpelt tot de Kempen.
Toponymie.
Overpelt werd voor het eerst genoemd in 815 als "Palethe", later als "Pelthe" en "Peelt" geschreven. Dit komt van het Latijn: "palus'", wat moeras betekent.
Het huidige dorp Overpelt is ontstaan uit de herdgang Dorp-Hasselt. Hierin is "Hasselt" een afgeleide van hazelaar.
Geschiedenis.
In Overpelt zijn er sporen van prehistorische beschaving teruggevonden, o.a. zogenaamde urnenvelden. Samen met het lager gelegen Neerpelt werd het vanaf de vroege middeleeuwen dichter bevolkt. Tot 1259 werden Over- en Neerpelt samen met de naam "Pelt" aangeduid. In de late middeleeuwen en daarna vormt Overpelt, samen met Neerpelt, Kaulille en Kleine-Brogel het ambt Pelt, een bestuurlijk gebied in het Graafschap Loon (tot 1366), daarna in het onafhankelijke Prinsbisdom Luik (tot aan de Franse Revolutie).
Overpelt kende vier herdgangen: Dorp-Hasselt, Lindel, Hoeven-Heesakker en Hoverseinde-Haspershoven, die elk een zekere zelfstandigheid bezaten. Tegenwoordig zijn daaruit de gehuchten Lindelhoeven en Haspershoven voortgekomen, terwijl Dorp-Hasselt tot het huidige centrum Overpelt is uitgegroeid. Het dorp kende drie laathoeven, toebehorend aan respectievelijk de Abdij van Floreffe, de Abdij van Sint-Truiden en de Abdij van Averbode. Vooral de Abdij van Floreffe bezat vanaf 1140 grote gebieden, welke ontgonnen werden en waarop drie hoeven werden gesticht: Grote Hoeve, Kleine Hoeve en Panhoeve. De Abdij beschikte over drie watermolens (Kleine Molen, Wedelse Molen en Bemvoortse Molen), een kapel, visvijvers en een brouwerij.
Een bloeitijd vond plaats in de 16e eeuw, toen de lakennijverheid bloeide. In 1545 werd toestemming verleend tot de stichting van een lakenhal. Ook hield men sindsdien een weekmarkt en twee jaarmarkten.
In de 17e eeuw, toen troepen de streek onveilig maakten, werden er schansen opgericht om de bevolking te beschermen tegen rondtrekkende troepen. Zo ontstonden de Lindelseschans (1627), de Hoevenerschans, de Hoverseindseschans (1679), de Heesakkerschans en de Hasseltseschans (1643). Deels zijn deze schansen nog in het landschap zichtbaar.
Krijgshandelingen heeft Overpelt gekend: In 1543 trokken troepen van Keizer Karel V door Overpelt om de calvinisten in Sittard en Venlo te bevechten. In 1568, in 1577 en 1587 werd Overpelt opnieuw geteisterd, de laatste jaren door protestantse troepen respectievelijk Hollandse ruiters. Van 1638-1640 waren het Hessische troepen, en van 1646-1654 waren het de troepen van Karel IV van Lotharingen welke plunderden en brandschatten. Begin 18e eeuw (Spaanse Successieoorlog) waren het Hollandse troepen en in de 2e helft van de 18e eeuw kwamen er weer allerlei troepen, waaronder de Franse. Door dit alles werd de bevolking ook regelmatig door pestepidemieën en andere ziekten getroffen.
In het Hobos te Overpelt woonde een belangrijke figuur in de strijd tegen de Bokkerijders, Drossaerd Jan Clerx (1759-1840), die tal van Bokkerijders liet terechtstellen.
In 1902 stichtten de Ursulinen in Overpelt een klooster aan de huidige Kloosterstraat. Zij begonnen een meisjesschool, en breidden hun activiteiten geleidelijk uit met een bewaarschool, een kloosterboerderij en (1910) een kapel in gewapend beton (mogelijk de eerste in België). In 1920 volgde een huishoudschool welke later sterk werd uitgebreid, in 1929 een Lourdesgrot, en in 1938 een middelbare school. De gebouwen werden geleidelijk uitgebreid en bestaan nog steeds.
Vanaf 1815 werd Overpelt een gemeente in de provincie Limburg van het Verenigd Koninkrijk der Nederlanden; na de opsplitsing van Limburg (1839) werd het een gemeente in Belgisch-Limburg. Afgezien van de arbeiderswijk in Overpelt-Fabriek behield de gemeente nog tot de jaren 1950-60 een uitgesproken landelijk karakter. Door de uitbreiding van verkavelingen en de uitbouw van het industrieterrein is het uitzicht van de gemeente de voorbije decennia grondig veranderd. Met de komst van het Mariaziekenhuis en talrijke flats evolueerde Overpelt tot een kleinstedelijk gebied, samen met het aanpalende Neerpelt. Een poging om de twee gemeenten in 1977 te fuseren mislukte na plaatselijk protest. Datzelfde jaar stond Overpelt de wijk Kloosterbos af aan zuidelijke buur Eksel.
In 2017 werd bekendgemaakt dat Overpelt en Neerpelt in 2019 fuseren tot een nieuwe gemeente met de naam "Pelt". Op zondag 14 oktober 2018 kon de toekomstige gemeenteraad van de nieuwe gemeente Pelt gekozen worden die begin januari 2019 in functie trad.
Geografie.
Woonkernen.
Overpelt bestaat uit vier kerkdorpen: centrum (Sint-Martinus-parochie), Holheide, Overpelt-Fabriek (tussen deze laatste twee ligt het industrieterrein NOLIM-park met bedrijven zoals de zinkfabriek van Nyrstar en Brabantia). Het grootste kerkdorp is Lindelhoeven. Verder zijn er nog vier kleinere woonkernen: Haspershoven, Bolakker, 't Hasselt en Heesakker. Door het fenomeen van de lintbebouwing is de overgang van de woonkernen op veel plaatsen niet meer zichtbaar.
Politiek.
Structuur.
De gemeente Overpelt lag als zelfstandige gemeente in het kieskanton Neerpelt (dat identiek is aan het provinciedistrict Neerpelt) en het kiesarrondissement Hasselt-Tongeren-Maaseik (identiek aan de kieskring Limburg).
Bezienswaardigheden.
Molens.
Met vier watermolens op de Dommel, twee windmolens en een molenmuseum bezit de gemeente Overpelt een bijzondere rijkdom aan molens. Bovendien stonden in Overpelt de oudste watermolens die ooit werden teruggevonden in de archieven. Al in het begin van de achtste eeuw wordt er melding gemaakt van molens op de Dommel. Dit maakt het molenpatrimonium uniek in België.
De 6 Pelter molens zijn:
Natuur en landschap.
Overpelt ligt op de westflank van de Dommelvallei. De Dommel komt Overpelt binnen vanuit de gemeente Peer en vormt gedeeltelijk de natuurlijke grens met het naburige Neerpelt. Overpelt staat bekend als molengemeente: liefst 4 watermolens liggen op de Dommel; de oudste is de Wedelse Molen. Op het grondgebied van de gemeente Overpelt mondt de Holvense beek uit in de Dommel.
Ten westen van de Dommelvallei liggen uitgestrekte naaldboscomplexen op de voormalige heidegebieden. Een aantal daarvan, zoals "Wandelbos Holven", Pijnven en Hobos, zijn toegankelijk voor het publiek. Een natuurgebied, deels bestaande uit vochtige heide, is 't Plat, in het brongebied van de Holvense beek. Nabij de Dommelvallei ligt het Wandelpark Heesakkerheide, waar zich ook de Sevensmolen bevindt.
De bossen en natuurgebieden in Overpelt behoren tot het bosgebied Bosland.
Cultuur.
Dialect.
Het Overpeltse dialect behoort tot het West-Limburgs. In sommige classificaties wordt het ook wel Dommellands genoemd, samen met het dialect van Neerpelt, Achel, Hamont en Sint-Huibrechts-Lille. Tussen Overpelt en Lommel loopt de taalgrens "Ürdinger-linie", de scheidingsgrens tussen Brabants (ik, ook) en Limburgs (ich, ooch). Typisch Limburgs is ook de meervoudsvorming door middel van umlaut: boek/bük, stoel/stül (i.p.v. boek/boeken, stoel/stoelen) en de oude, Algemeen-Germaanse lange -oe- klank in hoes(huis),moes (muis), en de oude -ie-klank in ies (ijs), kieke (kijken); klanken zoals die vandaag nog in bijvoorbeeld het Deens aanwezig zijn.
Economie.
Gedurende de 16e eeuw bloeide de lakennijverheid in Overpelt. Dit had te maken met de schapenhouderij op de uitgestrekte heidegebieden. Ook uit de Middeleeuwen stamt het viskweken. Daarna verschoof de bedrijvigheid naar de landbouw: de teelt van rogge en haver. Ook was er veehouderij. Vooral in de 19e eeuw werden grote delen van de heide bebost. De Abdij van Floreffe was reeds einde 18e eeuw doende met het planten van naaldbomen.
Vanaf einde 16e eeuw kwam de teutenhandel tot bloei, en in 1796 was meer dan 15% van de bevolking op een of andere wijze in deze bezigheid werkzaam.
In 1607 werd de eerste verharde weg met veldkeien aangelegd, die een noord-zuidverbinding vormde en ook door de huidige Dorpsstraat liep. De Steenweg op Luik werd in 1738 begonnen en kwam pas in 1814 gereed. Dit is de huidige Napoleonsweg die enkele kilometers ten westen van het dorp verloopt, eveneens van noord naar zuid. In 1860 kwam een oost-westverbinding gereed van Mol over Overpelt naar Hamont, de huidige N712. In 1865 volgde de spoorlijn van Eindhoven naar Hasselt. Deze spoorlijn werd na 1996 niet meer gebruikt en werd in 1999 opgebroken, waarna op het traject een fietspad werd aangelegd.
In 1880 kwam ook de oost-westverbinding gereed, die bekendstaat als de IJzeren Rijn. Stations werden gebouwd in Overpelt-Fabriek (1904) en Overpelt-Dorp (1911). In 1846 kwam het Kempens Kanaal gereed, en hier werd in 1888 de zinkfabriek gevestigd, waarmee Overpelt sterk industrialiseerde. Ook de wijk Overpelt-Fabriek kwam tot stand.
Voordien kende Overpelt ook industriële bedrijven: naast de wind- en watermolens was er een rosmolen op Hobos (1842-1877) die als moutmolen fungeerde. In 1858 werd een industriële bierbrouwerij (P.H. Missotten) opgericht, gevolgd door Brouwerij Kerkhofs. Begin 20e eeuw volgde de fabriek van E. Van Duffel-Poelmans voor "fijne sigaren" en in 1962 kwam er een fabriek van de sigarenfabrikant Willem II. Deze sloot in 2001. Andere 19e-eeuwse bedrijven waren een jeneverstokerij en enkele steenbakkerijen.
In 1960 werd het Nolimpark aangelegd: een bedrijventerrein van 250 ha. Er zijn bedrijven te vinden op het terrein van metaal- en kunststofverwerking, onder meer een vestiging van het bedrijf Brabantia.
Overpelt is bekend als verzorgingsgemeente. Liefst 3 ziekenhuizen liggen in de gemeente. In 2005 opende het Mariaziekenhuis (een fusie van de ziekenhuizen van Lommel en Neerpelt). Verder zijn er de gespecialiseerde MS-kliniek en gehandicaptencentrum Sint-Oda.
Mobiliteit.
Overpelt wordt in de Noord-Zuid-richting doorsneden door de gewestweg N74 Hasselt-Eindhoven. Er bevinden zich drie afritten op Overpelts grondgebied: Overpelt-Fabriek, Overpelt-Centrum en Lindel. Ook het knooppunt met de N71 bevindt zich op Overpelts grondgebied. Verder wordt de gemeente in het Noorden ook doorkruist door de expresweg N71 Achel-Geel. Enkele kleinere wegen die over Overpelts grondgebied lopen zijn: de N712 Mol-Achel, de autoweg N713 Overpelt - Overpelt-Fabriek, de N715 Hasselt-Eindhoven, de N790 Neerpelt-Overpelt-Fabriek, de N747 Overpelt-Hechtel, de N712a Overpelt Nieuwe Ring, de N712c Overpelt Oude Ring, de N712b Overpelt Dorpsstraat, de N764 Overpelt-Neerpelt-Station-Neerpelt, de T702 Holheide-Kattenbos en de T706 te Holheide.
Verder wordt Overpelt in het Noorden nog doorkruist door het Kempisch Kanaal, ook wel het Kanaal Bocholt-Herentals genoemd.
Op het gebied van spoorverkeer wordt Overpelt doorsneden door de IJzeren Rijn, de spoorweg die Antwerpen met Mönchengladbach in het Duitse Ruhrgebied verbindt, deze spoorweg is spoorlijn 19 van de NMBS. Aan spoorlijn 19 bevindt zich het station Overpelt-Dorp. Vroeger was er nog een tweede station, namelijk het station Overpelt-Werkplaatsen te Overpelt-Fabriek. Ook spoorlijn 18 Neerpelt-Genk passeert door Overpelt. Aan spoorlijn 18 bevinden zich geen stations op Overpelts grondgebied. Momenteel is deze spoorverbinding echter omgebouwd tot een fietspad. De Limburgse gouverneur Steve Stevaert wil echter deze lijn heropenen, dit staat beschreven in het zogenaamde Spartacusplan voor Limburg. Verder beschikt Overpelt ook nog over een private spoorweg van Umicore die de Umicore-fabriek in Overpelt-Fabriek met lijn 19 verbindt.
Sport.
In Overpelt speelt voetbalclub Esperanza Pelt in de nationale reeksen. De clubs Kadijk SK en Lindelhoeven VV spelen in de provinciale afdelingen. Tot 2003 speelde in de gemeente ook KVV Overpelt-Fabriek, dat een halve eeuw in de nationale reeksen speelden. Deze club ging echter op in fusieclub KVSK United en verdween uit Overpelt.
In Overpelt bevindt zich ook nog het subtropische zwembad Dommelslag en het sportcomplex de Bemvoort, aangrenzend aan dit sportcomplex ligt 't Pelterke. Een bekende schaakclub uit Overpelt is de Pelter Pion. Verder is er handbalploeg HCO. Zij spelen momenteel (2014) in de Liga-reeks (4de nationaal) en hebben ook jeugdploegen.

</doc>
<doc id="32967" url="https://nl.wikipedia.org/wiki?curid=32967" title="Riemst">
Riemst

Riemst is een plaats en gemeente in het zuidoosten van de provincie Limburg in België. De gemeente telt ruim 16.000 inwoners en is de hoofdplaats van het gelijknamige kieskanton. Ze behoorde tot 2018 tot het gerechtelijk kanton Tongeren-Voeren en daarna tot het gerechtelijk kanton Bilzen.
Etymologie.
In een oorkonde van 986 wordt de plaatsnaam “Rumanzeis” voor het eerst vermeld. Later werd dit “Reimost”, Reijmost, “Rimest” en uiteindelijk vanaf 1524 Riemst.
Geschiedenis.
De oudste overblijfselen van menselijke bewoning stammen uit de cultuur van de bandkeramiek, uit welke tijd overblijfselen van een nederzetting werden gevonden. Uit de Romeinse tijd zijn belangrijke overblijfselen ontdekt, zoals een Romeins graf uit begin 2e eeuw onder een voormalige tumulus. In 1935 werden daar 55 voorwerpen gevonden. Ook werden de fundamenten van een Romeinse villa ontdekt en een muntschat die daar begraven werd tussen 260 en 270. Riemst lag dan ook aan de heerbanen van Bavay via Tongeren naar Maastricht en die van Tongeren naar Nijmegen.
Ook na de Romeinse tijd bleef de streek bewoond, getuige Merovingische vondsten welke gedaan werden bij de sloop van de oude kerk, in 1907.
De parochie, gewijd aan Sint-Martinus, werd waarschijnlijk in de Karolingische tijd gesticht, en daaronder ressorteerden ook Herderen en Heukelom. In 1834 werden Riemst en Herderen allebei zelfstandige parochies. Het patronaatsrecht kwam uiteindelijk bij de Abdij van Munsterbilzen terecht, en het tiendrecht achtereenvolgens bij de Abdij Kloosterrade (Rolduc), de Abdij van Munsterbilzen en de Abdij van Sinnich.
Riemst was Loons, later Luiks bezit, maar in 1766 werden de heerlijke rechten verpacht aan graaf J. De Méan, en later aan baron De Sluse.
Van 1529 tot 1600 waren er diverse pestepidemieën, en ook waren er problemen met troepen, zoals die van Parma (1579-1585) en Frederik Hendrik bij de verovering van Maastricht (1632). In 1673 en 1676 waren het weer de troepen van Lodewijk XIV, terwijl in 1747 de Slag bij Lafelt in de omgeving werd uitgevochten.
In 1898 werd in navolging van andere dorpen in de buurt de Harmonie Sint-Martinus Riemst gesticht. In 1902 werd na onenigheid en jarenlange strijd tussen Riemst en Heukelom in Heukelom de Harmonie Sint-Hubertus gesticht, deze werd in 2003 ontbonden ondanks jarenlange successen. In 1932 werd na onenigheid de Fanfare Moed en Spoed gesticht, om zich niet veel later in 1947 terug bij de harmonie te voegen. Op het hoogtepunt, na de Tweede Wereldoorlog, telde de huidige gemeente Riemst maar liefst 17 muziekverenigingen om slechts 12.000 inwoners.
Geografie.
Het hoogste punt van Limburg (151 meter), uitgezonderd Voeren, is gelegen in het zuidwesten nabij het gehucht Elst. De gemeente behoort voornamelijk tot de streek Droog-Haspengouw en wordt begrensd door de Vlaamse gemeenten Tongeren, Bilzen, Lanaken, de Waalse gemeenten Bitsingen (Frans: Bassenge) en Wezet (Frans: Visé) en het Nederlandse Maastricht.
Andere kernen.
Heukelom, Lafelt, Elst.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Riemst ligt in het kieskanton Riemst en het provinciedistrict Tongeren, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013 - 2018.
Burgemeester is Mark Vos van de CD&amp;V. Deze partij heeft de meerderheid met 14 op 25 zetels.
Bezienswaardigheden.
De aanwezigheid van zo'n honderd beschermde monumenten, talrijke mergelgroeves, vierkantshoeven, champignonkwekerijen en het enige wijnkasteel van Vlaanderen zijn kenmerkend voor deze gemeente. Echter het aantal aanwezige vierkantshoeves is de laatste jaren verminderd.
Natuur en landschap.
De plaats Riemst is gelegen op ongeveer 113 meter hoogte, te midden van het glooiend, open landschap van Droog-Haspengouw dat vrijwel geheel door landbouwgrond wordt ingenomen. Waterlopen van enige betekenis treft men er niet aan.
In de jaren 70 van de 20e eeuw werd een groot deel van de oppervlakte van de gemeente Riemst zeer ingrijpend herverkaveld, waarbij de typische holle wegen verdwenen en werden gebetonneerd. Ook de meeste kleine landschapselementen werden toen vernietigd. Zowat heel Riemst is ingekleurd als jachtgebied, inclusief de scholen, woningen, tuinen, begraafplaatsen, kerken en zelfs de sporthal.
Merkwaardig is de aanwezigheid van mergel in het zuidelijk deel van de gemeente. Hier en daar dagzoomt dit mergel en ook zijn er mergelgroeven in diverse plaatsen.
Religie &amp; levensbeschouwing.
In de gemeente bevinden zich verschillende kerkdorpen. De kerken zijn, naast die van de plaats Riemst:
Daarnaast bevinden zich diverse kapelletjes in de gemeente.

</doc>
<doc id="32968" url="https://nl.wikipedia.org/wiki?curid=32968" title="Tessenderlo">
Tessenderlo

Tessenderlo (IPA: ) is een plaats en gemeente in de Belgische provincie Limburg. De gemeente telt ruim 19.000 inwoners. Tessenderlo behoort tot het kieskanton en het gerechtelijk kanton Beringen. Historisch was het deel van de Limburgse Kempen, bodemkundig en volkskundig behoort het tot de Zuiderkempen.
Vanaf 1 januari 2025 zal Tessenderlo en Ham samen verder gaan met de fusienaam Tessenderlo-Ham.
Toponymie.
De plaatsnaam werd voor het eerst vermeld in 1135 als "Tessenderloz".
Een vroegere interpretatie was de samentrekking van Taxandria (de Kempen in de Romeinse tijd) en het Latijnse locus of plaats. Tegenwoordig wordt de naam verklaard als: "(de open plaats in) het bos van de Taxandriërs". Plaatselijk spreekt men van "Looi" (in het Loois dialect uitgesproken als "Loeëj") en de inwoners van deze gemeente worden "Looienaars" genoemd.
Geschiedenis.
Tessenderlo was de eerste parochie waarvan de in 1134 gestichte abdij van Averbode het patronaatsrecht bezat. Dit werd verkregen in 1135. Hoewel tegenwoordig gelegen in Vlaams-Brabant, werd deze abdij door graaf Arnold II van Loon gesticht op de grens van het graafschap Loon en het hertogdom Brabant. Dit is de reden dat de huidige grens van de provincie Limburg hier een grillig verloop vertoont en diep inspringt tussen de provincies Vlaams-Brabant en Antwerpen. Men spreekt wel van de "neus van Limburg".
In 1889 vestigden de Broeders van Liefde zich te Tessenderlo in het "Huis Heilig Hart". Zij stichtten diverse onderwijsinstituten. Een van de bekendste broeders was schrijver en historicus Victor Van Meerbeeck, alias "Broeder Max".
In 1892 vestigde zich de "Exploitation des Procédés Raynaud", deel van het huidige Tessenderlo Chemie, ten oosten van de plaats. Dit bedrijf vervaardigde aanvankelijk natriumsulfaat en zoutzuur ten behoeve van de vervaardiging van glas, papier en wasmiddelen. In 1942 vond hier een ontploffing plaats, waarbij honderden mensen het leven verloren of gewond raakten, zie hieronder. Na de Tweede Wereldoorlog groeide het bedrijf uit tot een groot concern met vele vestigingen. Ook langs het naburige Albertkanaal verrezen vestigingen van dit concern.
Door dit alles groeide Tessenderlo uit van een plattelands- tot een verstedelijkte industriegemeente.
Ramp van Tessenderlo.
Een zwarte bladzijde in de geschiedenis van Tessenderlo is "de ramp van Tessenderlo" waarbij vele slachtoffers vielen. Op het einde van de 19e eeuw vestigde het chemisch bedrijf "Produits Chimiques de Tessenderloo" (PCT, nu "Tessenderlo Chemie" (TC)) zich in Tessenderlo. Op 29 april 1942 vond er een zware ontploffing plaats in het bedrijf waardoor de hele fabriek en de ruime omgeving verwoest werden. De Duitse bezetter vermoedde sabotage, maar de oorzaak was hoogstwaarschijnlijk een tragisch bedrijfsongeval, waarbij arbeiders tegen de regels in probeerden brokken ammoniumnitraat met dynamiet los te maken, net als bij de explosie in Oppau in 1921.
Doordat het bedrijf vlak bij het centrum en kort bij het Technisch Heilig-Hartinstituut lag, was de impact enorm: naast grote materiële schade vielen er 189 doden en meer dan 900 gewonden te betreuren. Na een controversiële enquête bij de buurtbewoners, van wie de meesten werknemers waren bij PCT, of middenstanders die van de klandizie van de werknemers leefden, werd de nieuwe fabriek - tegen de wil van de meerderheid van de bewoners en het gemeentebestuur, maar onder druk van de Bestendige Deputatie van de Provincie Limburg - op dezelfde plaats herbouwd, in plaats van op de nieuwe industriezone aan het Albertkanaal, ver van de bewoonde zone.
Geografie.
Kernen.
Naast het centrum heeft de gemeente nog vier gehuchten die uitgegroeid zijn tot volwaardige parochies: Hulst, Schoot, Engsbergen en Berg.
Natuur en landschap.
Ten noorden van Tessenderlo loopt de Grote Laak, terwijl zich in het zuiden een reeks getuigenheuvels uitstrekt, met name de Houterenberg en de Rodenberg. Hier weer ten zuiden van stroomt de Winterbeek met haar bijbeken zoals de Grote Beek en de Kleine Beek. Al deze elementen strekken zich uit van oost naar west. Belangrijke natuurgebieden zijn ook Gerhagen en Asdonk, dat zich voornamelijk uitstrekt in de aangrenzende gemeente Diest.
Politiek.
Structuur.
De gemeente Tessenderlo ligt in het kieskanton Beringen (dewelke hetzelfde is als het provinciedistrict Beringen), het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013 - 2018.
Burgemeester is Alfons Verwimp (sp.a-SPiL). Hij leidt een coalitie bestaande uit sp.a-SPiL en CD&amp;V. Samen vormen ze de meerderheid met 15 op 25 zetels.
Mobiliteit.
De industriegebieden in het oosten van de gemeente worden ontsloten via de weg, het spoor en het water. Door het oosten van de gemeente loopt de autosnelweg A13/E313 die er een op- en afrit heeft. Op spoorlijn 17 staat het goederenstation Tessenderlo en door het uiterste oosten van de gemeente loopt het Albertkanaal.
Economie.
Tessenderlo maakt deel uit van het Economisch Netwerk Albertkanaal.
Nabijgelegen kernen.
Genendijk, Meerlaar, Engsbergen, Deurne, Schoot, Hulst

</doc>
<doc id="32969" url="https://nl.wikipedia.org/wiki?curid=32969" title="Queen Mary 2 (schip, 2003)">
Queen Mary 2 (schip, 2003)

De RMS Queen Mary 2 is een passagiersschip dat zowel als cruiseschip, oceaanlijner, of lijnschip wordt gebruikt. Op het moment van tewaterlating in 2003 was ze het grootste passagiersschip ooit gebouwd. Het schip werd naar koningin Mary van het Verenigd Koninkrijk genoemd, grootmoeder van koningin Elizabeth II, die haar doopte op 8 januari 2004. In april 2006 kwam de Freedom of the Seas in de vaart, die nog groter is.
Bouwgeschiedenis.
Het schip is eigendom van de Britse rederij Cunard Line en maakte in januari 2004 haar eerste zeereis. De Queen Mary 2 is gebouwd in de Franse havenstad Saint-Nazaire. Tijdens de bouw vond op 15 november 2003 op de scheepswerf een ernstig ongeluk plaats. Tijdens een open dag stortte een voetgangersbrug in, waarbij 16 personen omkwamen. Op 16 april 2004 vond de eerste trans-Atlantische oversteek van Southampton naar New York plaats. De eerste oostwaartse oversteek volgde op 25 april 2004. De reis over de Atlantische Oceaan duurde zes dagen.
Cruises.
Gedurende de wintermaanden maakt de Queen Mary 2 vanuit Fort Lauderdale cruises naar het Caribisch Gebied en Zuid-Amerika, bijvoorbeeld naar het carnaval in Rio de Janeiro.
De Queen Mary 2 vaart nog steeds de Atlantische Oceaan over, afgewisseld met Europese cruises naar bijvoorbeeld de Middellandse Zee en Noorwegen en rondvaarten vanuit New York, zoals naar het Caribisch gebied.

</doc>
<doc id="32970" url="https://nl.wikipedia.org/wiki?curid=32970" title="Wellen (België)">
Wellen (België)

Wellen (Limburgs: "Wuèlle" of "Wille") is een gemeente in de provincie Limburg in België en
behoort tot het kieskanton en het gerechtelijk kanton Borgloon. De gemeente telt ruim 7000 inwoners.
Wellen ligt in Haspengouw, de fruitstreek in zuidelijk Limburg. Onder de inwoners van Zuid-Limburg is Wellen bekend als de Bokkenrijders.
Toponymie.
De naam Wellen is afkomstig van het Middelnederlandse "wellene", en betekent bron of put. Er zijn immers vele en spontaan opwellende bronnetjes. Een andere uitleg voor de naam komt van het Latijnse villina terra, en betekent landbouwuitbating. De naam verscheen voor het eerst in schriftelijke bronnen in 1158.
Geschiedenis.
Op het grondgebied van Wellen zijn prehistorische voorwerpen gevonden, waaronder een stenen bijl (1894) en silex-steentjes waarmee deze voorwerpen werden geslepen. Ook werd er Romeins aardewerk aangetroffen.
Het is onduidelijk wanneer Wellen precies is ontstaan, maar archeologische vondsten duiden op een vestiging in de Frankische tijd (5e - 7e eeuw). Het puin dat door de rivier de Herk op die plek wordt afgezet, blijkt een geschikte plek voor veeboeren.
"Wellene" of "Welnis" wordt pas in de tweede helft van de 12e eeuw in 'officiële' bronnen vermeld.
De gemeente was lange tijd verbonden aan de abdij van Munsterbilzen, en dit op zowel administratief, juridisch als kerkelijk gebied. De verbondenheid aan deze abdij komt door de landeigenares die het klooster stichtte rond 670. Landrada stond al haar wereldlijke bezittingen af aan de abdij.
Vanaf de 12e eeuw werd de abdij een eerder elitair, adellijk stift voor dames en begon het zich te gedragen als een kapittel van kanunnikessen, geleid door een prinses-abdis. Deze prinses-abdis had verschillende rechten, zoals het tiendrecht en patronaatsrecht en grondrechten en hoogheerlijke rechten. Uiteindelijk noemde zij zich de soevereine vorstin van de abdij en haar gebieden. De door haar benoemde schepenbanken waren onderworpen aan de Loonse wetten, een beroep tegen een veroordeling kon aangetekend worden te Munsterbilzen. Vele Bokkenrijders uit Wellen werden in dit beroep zo tot de doodstraf veroordeeld, op twee jaar tijd 27. Rond 1760 werd in Wellen 40% van de mannelijke bevolking genoemd in de processen rond de bokkerijders. Dankzij dit grote aantal beschuldigingen en doodstraffen kregen de inwoners van Wellen de bijnaam de Bokkenrijders. Negentien al of niet vermeende Bokkenrijders werden in de Wellense Bonderkuil terechtgesteld.
In de 15e eeuw koos Wellen partij tegen prins-bisschop Lodewijk van Bourbon en diens bondgenoten, de Bourgondiërs. De Bourgondiërs, onder leiding van Karel de Stoute, sloegen terug en versloegen de opstandelingen in 1466, nabij de kapel van Oetersloven. In 1467 kwamen ze nogmaals in opstand, waarop de Bourgondiërs, onder leiding van Adolf van Kleef-Ravenstein, het dorp platbrandden en de kerk plunderden.
Verdere krijgshandeling teisterden Wellen, en wel in 1579, tijdens het beleg van Maastricht door de troepen van Parma; in 1636 waren het de troepen van Jan van Weert; in 1654 en 1657 waren het Lotharingse troepen en in 1673 de Franse troepen van Lodewijk XIV die Wellen onveilig maakten en schattingen oplegden.
Van 1789-1793 was Wellen een belangrijk centrum van de Patriotten, die in opstand kwamen tegen de macht van pastoor en regenten.
Op 11 juni 2023 werd een referendum gehouden over de vraag of de gemeente moet fuseren met een of meer buurgemeenten. Het aantal inwoners dat hun stem uitbracht, bedroeg 1491. De voor geldigheid noodzakelijke opkomst van 20% werd niet gehaald, er waren zes stemmen te weinig. Door de te lage opkomst werden de stemmen niet geteld zoals in het Decreet Lokaal Bestuur is voorgeschreven.
Geografie.
Hydrografie.
De Herk stroomt aan de westkant van het centrum. Ze komt de gemeente binnen via Borgloon, stroomt daarna langs Berlingen, dan door Wellen en vervolgens verlaat ze de gemeente Wellen en stroomt ze Alken binnen.
Overige Kernen.
Bos, Beurs, Kukkelberg, Langenakker, Oetersloven, Overbroek, Russelt en Vrolingen.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Wellen ligt in het kieskanton Borgloon en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
(Voormalig) burgemeesters.
Onderstaande tabel toont de burgemeesters van de fusiegemeente Wellen vanaf 1977. Een volledig overzicht van de burgemeesters van Wellen en haar deelgemeenten (1830-heden) staat hier.
Bezienswaardigheden.
Wellen heeft een aantal bezienswaardigheden, waaronder een aantal kerkgebouwen:
In de andere deelgemeenten:
Natuur en landschap.
Wellen bevindt zich in Vochtig-Haspengouw. De plaats is gelegen in de vallei van de Herk, die hier in noordelijke richting stroomt. De hoogte varieert van 40 tot 81 meter. Langs de Herk bevinden zich twee natuurgebieden:
In de 15e en 16e eeuw werd op enkele plaatsen de wijnbouw bedreven, terwijl tegenwoordig de fruitteelt van belang is.
Economie.
Wellen is altijd een agrarische gemeente geweest, maar hoe langer hoe meer werd de fruitteelt gecombineerd met het wonen in de gemeente. Vooral na de Tweede Wereldoorlog.
Buiten de landbouw zijn er ook een aantal industriële bedrijven (of waren), zoals Sentinel (een diskettefabriek, zoals het genoemd wordt in de volksmond) en ANL Plastics (het plastiekfabriek). Beide bedrijven werden door de familie Neven opgericht en uitgebouwd. Sentinel ging in 2004 failliet. Verder is er ook een stroopfabriek in Vrolingen die nog volledig op de traditionele manier te werk gaat.

</doc>
<doc id="32971" url="https://nl.wikipedia.org/wiki?curid=32971" title="Zonhoven">
Zonhoven

Zonhoven is een gemeente in het midden van de Belgische provincie Limburg. De gemeente ligt ten noorden van provinciehoofdstad Hasselt en grenst verder aan Houthalen-Helchteren, Genk en Heusden-Zolder. Het is een verstedelijkte woon- en werkgemeente in het randgebied van Hasselt. De gemeente behoort tot het kieskanton Hasselt en het gerechtelijk kanton Houthalen-Helchteren.
De gemeente telt ruim 21.000 inwoners op een oppervlakte van 39,34 km². Het dorpscentrum in het midden van de gemeente telt zo'n 11.000 inwoners. De overige bevolking woont verspreid over drie andere plaatsen: Halveweg, Terdonk en Termolen. Zonhoven heeft geen deelgemeenten.
Archeologische vondsten uit de periode 11.000 v.Chr. tot 5.000 v.Chr., waaronder de enige vaste prehistorische polijststeen van Vlaanderen, geven aan dat het grondgebied al vroeg werd bewoond. Van de middeleeuwen tot de vroegmoderne tijd behoorde Zonhoven samen met zijn buurtdorpen tot het Land van Vogelsanck. Sinds de komst van industrie in de 19e en 20e eeuw kent de gemeente een grote bevolkingstoename: tussen 1930 en 1980 verdrievoudigde de bevolking. Vooral de ijzerertswinning speelde een voorname rol in de Zonhovense economie.
Toponymie.
De plaatsnaam 'Zonhoven' betekent "waterrijk, laaggelegen (moeras)land dicht bij of aan de waterloop de Son". De huidige naam kwam mede tot stand door volksetymologie. Op een bepaald moment in de geschiedenis hadden de taalgebruikers geen weet meer van de oorspronkelijke betekenis van de oude naam "Sonuwe". Zij interpreteerden de naam toen vrijelijk naar zijn woordvorm ("son-" klinkt als "zon-" en "-uwe" klinkt enigszins als "-hoven") en kwamen zo uit op Zonhoven. Om de plaatsnaam te verklaren moet men luisteren naar de lokale uitspraak /sōnəvə/ en niet naar de schrijftaalvorm Zonhoven kijken.
Zonhoven wordt voor het eerst vermeld als "Sonu(w)e" in 1280. In de 14e eeuw komen de namen "Sonuwe", "Sonowe", "Zonue", "Zonuwe(n)" en "Zonow" voor en in de 15e eeuw de namen "Zonouwen" en "Zo(n)ewe". In 1527 vindt men de eerste vermelding van de naam Zonhoven terug in een verslag van de schepenbank. Later werd ook "Sonhoven" of "Soenhoven" als plaatsnaam gebruikt.
Het woorddeel "zon-" duidt op de "Son". Dit is een oude benaming voor de Zonderikbeek, een beek die door Zonhoven stroomt en gedeeltelijk het landschap van de gemeente vormt, maar die bij Zonhovenaren eerder als de Roosterbeek bekendstaat. Anders dan de algemene opvatting slaat het eerste gedeelte in de plaatsnaam Zonhoven dus niet op de zon als ster. Als gevolg van dit misverstand hebben verschillende ondernemingen, scholen en sportverenigingen de voorvoegsels "zon-" of "sun-" in hun naam verwerkt, en de zon of een zonnewijzer in hun logo afgebeeld. Voorbeelden zijn basisschool De Zonnewijzer, het bier Zonderik, café 't Zonnehof en honkbalvereniging Sunville Tigers. Ook in het wapen en de vlag van Zonhoven is de zon verwerkt.
Het element "-hoven" gaat terug op "-ouwe", dat "alluviaal land" betekent. Het verwijst naar de vallei van de Zonderikbeek. In het verleden vermoedde men dat "-hoven" verwees naar "hof", wat "hofstede" of "boerderij" betekent. Bijgevolg was "de hoeve van de familie Zon" een mogelijke verklaring voor de naam Zonhoven, maar deze verklaring is inmiddels verworpen.
Geschiedenis.
Prehistorie.
De vele archeologische vondsten uit de periode 11.000 v.Chr. tot 5.000 v.Chr., zoals polijststenen, stenen gebruiksvoorwerpen en voorhistorische wapens, geven aan dat het grondgebied van de gemeente Zonhoven al vroeg werd bewoond. Deze vondsten zijn uniek in Vlaanderen. In het natuurgebied de Teut vonden meermaals archeologische opgravingen in de buurt van De Holsteen plaats. Dit is de verzamelnaam voor acht grote, prehistorische zandstenen die in 1862 ontdekt werden. In de onmiddellijke omgeving van de stenen vond men heel wat oude voorwerpen, waaronder stekers, schrabbers en pijlpunten. Een van de acht stenen is de enige vaste polijststeen in Vlaanderen. Het levert het bewijs dat de mens de omgeving al heel vroeg bezocht.
Land van Vogelsanck.
Zonhoven behoorde vanaf de 11e eeuw tot het graafschap Loon. De toenmalige graaf Gerard van Loon stichtte een nieuwe heerlijkheid, het Land van Vogelsanck, waartoe aanvankelijk slechts de dorpen Zolder, Bolderberg, Stokrooie en Viversel behoorden. Het jachtgoed werd nadien uitgebreid met Zonhoven, Houthalen en het gebied Houweiken. De heerlijkheid stond onder het rechtstreekse gezag van de graven van Loon. Het Land van Vogelsanck heeft in zijn geschiedenis veel heren gekend die het gebied verkregen door schenking of als bruidsschat. Hendrik van Bastenaken was de eerste heer die grote interesse toonde in het gebied. Hij installeerde schepenbanken onder leiding van een schout en vaardigde de eerste privileges en schepenbankreglementen uit. Hij liet ook het kasteel Vogelsanck uitbouwen, dat niet ver van het Zonhovense gehucht Halveweg ligt. De dorpen werden alle onderworpen aan het Oppergerecht te Vliermaal. Zonhoven vormde een eenheid met de andere dorpen die deel uitmaakten van het Land van Vogelsanck, maar behield in grote mate zijn zelfstandigheid. De heerlijkheid werd een vrije baronie omstreeks 1600 waarvan Zonhoven tot aan het Franse bewind deel zou blijven uitmaken. Vanaf dan werden op de munten niet langer de namen van de dorpen geschreven, maar voortaan stond er de naam "Vogelsanck".
Op 3 april 1490 vond de slag van Zonhoven plaats tussen Johan van Horne, de prins-bisschop van Luik, en Everhard van der Marck op de heide ten oosten van Zonhoven.
Het dorp Zonhoven telde van eind 15e eeuw tot eind 18e eeuw tien gehuchten: Berkenen, Dorp, Engstegen, Heuven, Kolveren, Oppelsen, Teneikenen, Terdonk, Termolen en Waard. Dit zijn de tien oudste nederzettingen binnen de huidige gemeente. De tien gehuchten vormden vijf heerwagens: Oppelsen-Termolen, Heuven-Terdonk, Dorp-Engstegen, Kolveren-Teneikenen en Berkenen-Waard. Binnen elke heerwagen vertegenwoordigden twee tienmannen de twee gehuchten waaruit de heerwagens bestonden. De tienmannen werden afwisselend jaarlijks verkozen voor een periode van twee jaar.
In 1795, bij de oprichting van de gemeenten door het Directoire, ontstonden uit het Land van Vogelsanck de gemeenten Zolder, Zonhoven en Houthalen. Houweiken werd samengevoegd met het noordelijke deel van Heusden onder die laatste naam. Waterschei ging deel uitmaken van de gemeente Genk en Nieuwdorp werd een onderdeel van de gemeente Peer. De familie de Villenfagne behield het kasteel en ruim 1.000 hectare van het domein, waaronder een Zonhovens deel.
Grenstwisten met Hasselt.
In 1330 schonk Lodewijk IV van Loon de heidegronden tussen Zonhoven en Hasselt aan de stad Hasselt met de bepaling dat de grens ging tot "waar men gewoon was te weiden met de beesten". Zonhoven was van oordeel dat de heidegronden, die een grote economische waarde hadden, nooit aan de graaf hadden toebehoord en dat hij ze dus niet kon schenken. Dit leidde tot felle grenstwisten tussen de Goede Stad Hasselt en Zonhoven die honderden jaren zouden aanslepen. Het conflict leidde tot zware vernielingen, aanvallen, arrestaties, een dode en langdurige processen voor het Loonse hooggerechtshof en de Luikse schepenbank. Zowel Hasselt als Zonhoven werden veroordeeld tot boetes en teruggaven van land. Ondanks de vele vonnissen liepen de gemoederen hoog op en werden in de 16e eeuw tientallen conflicten en processen gevoerd.
Na nieuwe schermutselingen beval de toenmalige prins-bisschop van Luik, Maximiliaan Hendrik van Beieren, op 23 juli 1666 de oprichting van 21 arduinen grenspalen om de grens definitief af te bakenen. Tot op heden zijn drie van deze paalstenen overgebleven en staat een van deze stenen, de Paalsteen, op zijn oorspronkelijke plaats, niet ver van Kuringen. De twee andere overgebleven exemplaren staan achter de Sint-Quintinuskerk en het oud-gemeentehuis in het dorpscentrum van Zonhoven en in het Openluchtmuseum Bokrijk in Genk. De grenspalen bleken echter niet te helpen, want inwoners rukten de palen uit. Een jaar later werden nieuwe paalstenen geplaatst. Opnieuw werden langdurige processen gevoerd en de prins-bisschop zag zich zelfs verplicht om een militair detachement te zenden om de gemoederen te bedaren. In 1761 bracht een groep van ongeveer 600 Zonhovenaren opnieuw zware vernielingen aan omdat Hasselt stukken grond had verkocht uit het betwiste gebied.
In 1811 kwam het tot een minnelijke schikking: de betwiste gronden bleven administratief bij Hasselt, maar de gemeente Zonhoven werd eigenaar. In 1822 kavelden de gemeenten nog een aantal gebieden en, om de bereikbaarheid van de Zonhovense eigendommen op Hasselts grondgebied te garanderen, verbond Hasselt er zich toe om een weg aan te leggen langs de oostgrens ervan (de huidige "Zavelvennestraat"). Deze toestand bestaat anno 2018 nog steeds: zo zijn de gronden van het Vliegveld Kiewit en omgeving, die administratief tot Hasselt behoren, nog steeds eigendom van de gemeente Zonhoven.
Vroegmoderne tijd.
In de 16e en 17e eeuw trokken meermaals legertroepen door Zonhoven. De gemeente werd geteisterd door onder meer de Tachtigjarige Oorlog, de Hollandse Oorlog en de Spaanse Successieoorlog. Legeraanvoerders zoals Willem III van Oranje en Louis-François de Boufflers passeerden Zonhoven of namen er intrek. De inwoners richtten ter bescherming diverse schansen op die over de volledige gemeente verspreid lagen. Elk van de vijf heerwagens van Zonhoven beschikte over een grote schans. Deze waren de Brelaarschans, Engstegenschans, Kolverenschans, Molenschans en Vrankenschans. De schansen deden ook dienst tijdens de Franse Revolutie en de Tiendaagse Veldtocht.
In de 18e eeuw ontwikkelde de weefindustrie en bloeide de landbouw vooral in het oosten van de gemeente. In Zonhoven werden boekweit, gerst, haver, hennep, koolzaad, rogge en vlas geteeld. De geplande aanleg van de weg Hasselt-Eindhoven, die oorspronkelijk door de hennepvelden zou lopen, stootte op hevige weerstand bij de bevolking van Zonhoven. Op 15 december 1764 kwam Zonhoven met het prinsbisdom Luik overeen dat de weg de Zonhovense dorpskom zou kruisen en dat Zonhoven alle kosten op zich zou nemen.
In de 19e eeuw ging de weefindustrie sterk achteruit, en ook de landbouw kwam niet van de grond. Het inwoneraantal stagneerde lange tijd.
Tijdens de Franse Revolutie overspoelden soldaten van de Nationale Garde Zonhoven. De priester Pieter Daniëls bood verzet tegen de Fransen, maar zij namen hem gevangen in het huis "De Franse Kroon", waar hij tijdens een ontsnappingspoging gedood werd. De huidige gemeente Zonhoven ontstond in 1795, maar betaalde immense belastingen aan de Franse bezetter. Het was ook tijdens deze periode dat de registers van de burgerlijke stand beginnen en de huizen van Zonhoven een huisnummer toegewezen kregen.
Op 18 november 1833 sloten Nederland en België het Verdrag van Zonhoven in "De Franse Kroon". Het verdrag is historisch omdat het tot stand kwam nog vóór koning Willem I van Nederland het Koninkrijk België erkend had. Het Verdrag van Zonhoven regelde de communicatie met Maastricht.
Moderne tijd.
Zonhoven begon eind 19e eeuw en begin 20e eeuw sterk te groeien. Er ontstond plaatselijke nijverheid, met name een ijzermijn, enkele sigarenfabrieken met elk meer dan honderd werknemers en fabrieken in de metaalnijverheid en voedingsindustrie. Het inwoneraantal begon stilaan te groeien. De grote ommekeer kwam er met start van de steenkoolmijnen in de Zonhovense buurtgemeenten. Vele inwoners vonden werk in de mijnen van Houthalen, Zolder en Winterslag.
Tijdens de Tweede Wereldoorlog werd Zonhoven bezet door Duitse troepen die te paard binnenreden. De gemeente werd op 9 september 1944 bevrijd. Na deze bevrijding vestigde Bernard Montgomery, opperbevelhebber van het Britse leger, gedurende drie maanden zijn hoofdkwartier in Zonhoven. Hij ontving er onder meer Dwight D. Eisenhower.
Na de oorlog vestigden zich veel kleine industriële bedrijven in Zonhoven, waarvan er vele een plaats vonden op bedrijventerrein "De Waerde" in de buurtschap Waard. De bevolking groeide snel. Tussen 1930 en 1980 verdrievoudigde de bevolking.
Ter gelegenheid van de gemeentelijke herverdeling in 1977 werden er enkele grenswijzigingen uitgevoerd met de buurgemeenten Zolder en Houthalen. Deze hielden verband met de eerdere aanleg van de autosnelweg E314, waardoor er gebieden afgesneden werden. Zonhoven verkreeg de gronden ten zuiden van de weg en stond de gebieden ten noorden ervan af. In totaal verkreeg Zonhoven 8,35 km² met 520 inwoners van deze buurgemeenten.
Geografie.
Topografische ligging.
Zonhoven ligt in het midden van Limburg. Het is een verstedelijkte randgemeente van de bipool Hasselt-Genk, beide Euregiosteden. De gemeente Zonhoven heeft een oppervlakte van 39,34 km².
De gemeente heeft vier buurgemeenten. In het noorden vormt de A2-E314 de scheidingslijn met Houthalen-Helchteren. In het oosten loopt de grens met Genk achter het natuurgebied de Teut en in het zuidoosten ligt het Provinciaal Domein Bokrijk, dat op het grondgebied van Genk ligt. In het zuiden vormt de Slangbeek gedeeltelijk de grens met Hasselt. Ten slotte grenst Zonhoven in het westen en noordwesten aan de gemeente Heusden-Zolder. Hier loopt de grens dwars door het Vijvergebied Midden-Limburg richting het Kasteel Vogelsanck, dat in Heusden-Zolder ligt. De dichtstbij gelegen kernen zijn Houthalen en Meulenberg in het noorden, Winterslag in het oosten, Kiewit in het zuiden, Bolderberg in het westen en Zolder in het noordwesten.
Het geografisch middelpunt van de provincie Limburg ligt ten oosten van het Zonhovense woongebied. Dit punt bevindt zich op het heidegebied Molenheide, een voormalig militair domein, niet ver van het gehucht Termolen en nabij de grens met Genk. Op het punt (50° 59' 5" NB 5° 26' O.L.) bouwde de gemeente een wachttoren.
Geologie en landschap.
Zonhoven ligt in het Kempens steenkoolbekken. In Zonhoven was geen mijnzetel, maar de steenkool uit het Westfaliaan onder de gemeente werd vanuit de naburige steenkoolmijnen van Houthalen en Zolder ontgonnen. Op de steenkoollagen ligt het Krijt met daarboven het Tertiair. Twee geologische formaties van miocene ouderdom zijn van belang in Zonhoven. De Formatie van Bolderberg (Burdigaliaan, 16-20 miljoen jaar oud) wordt in Zonhoven aangetroffen als verkitte witte zandsteen bij De Holsteen. De zanden van de Formatie van Diest (Messiniaan 5,3-7,3 miljoen jaar oud) zijn in de Kempen geconsolideerd tot ijzerzandsteen, dat in Zonhoven secundair verweerde tot ijzeroer wat als ijzererts werd gewonnen. Hierdoor zijn er grote vijvers in de gemeente ontstaan.
Zonhoven behoort tot de Kempen. Het natuurgebied de Teut in het noordoostelijke deel van de gemeente behoort tot het Limburgs Hoogplateau. Op de Teut liggen enkele kleine en middelgrote vijvers. Het zuidelijk deel van de Teut wordt Molenheide genoemd. De Teut wordt getypeerd door heidelandschappen en kunstmatige bebossing. De ondergrond bestaat uit zand en er zijn niveauverschillen van tientallen meters. Het hoogste punt van Zonhoven, op de Molenheide, bevindt zich 78 meter boven zeeniveau.
Het niveau daalt tot 30-35 meter in zuidwestelijke richting tot in het Vijvergebied Midden-Limburg, dat tot de Demervallei behoort. Dit gebied is zeer bosrijk en vormt het grootste aaneengesloten vijvergebied van België. De vijvers worden gebruikt voor commerciële visteelt. De Platwijers is een natuurreservaat in dit gebied en tevens de benaming voor het Zonhovense gedeelte ervan. Dit westelijke gedeelte van Zonhoven heeft een zandleemachtige ondergrond.
Drie valleien doorsnijden de hellende zandbodem van Zonhoven: de vallei van de Laambeek in het noorden, die van de Zonderikbeek in het midden en die van de Slangbeek in het zuiden. De Laambeek en Slangbeek vormen voor enkele kilometers de grens van Zonhoven met respectievelijk Houthalen-Helchteren en Hasselt. De Zonderikbeek staat bij Zonhovenaren bekend als de "Roosterbeek". Deze beek ontspringt tussen Houthalen-Oost en Zwartberg en stroomt door de Teut. In het centrum van Zonhoven is ze overwelfd. Ze vormt ook deels de grens tussen de gehuchten Halveweg en Terdonk. De drie waterlopen monden alle in de Demer uit en maken deel uit van het stroomgebied van de Schelde.
Natuurgebieden.
De dorpskern van Zonhoven is grotendeels omgeven door natuur, voornamelijk in de vorm van vijver- en heidegebieden. Meer dan 40 procent van de gemeenteoppervlakte is een beschermd landschap of een erkend natuurreservaat.
Het grootste natuurgebied is de Teut, dat gevormd wordt door de valleien van de Laambeek en Roosterbeek met daartussen de meest westelijke uitloper van het Kempens Plateau. De Teut heeft een oppervlakte van ruim 600 hectare en wordt gekenmerkt door vennen, vijvers, heidevelden en dennenbossen met een typische plantengroei en talrijke broedvogels. Er zijn verschillende wandel- en mountainbikeroutes uitgestippeld die vrij toegankelijk zijn. Op de Teut bevond zich tot eind jaren 90 een militair domein. Het Limburgse mijnverleden is ook duidelijk aanwezig op de Teut. Ten tijde van de Kempense mijnzetels werden op de Teut naaldbomen geplant. Deze kunstmatige bebossing maakt nog steeds grote delen van de Teut uit. Het toeristische fietspad over de Teut loopt bovendien over het traject van een oud kolenspoor. De A2-E314 scheidt de Teut van het heidegebied Tenhaagdoornheide in Houthalen, dat ten noorden van de autosnelweg ligt. Een ecotunnel onder de autosnelweg verbindt beide gebieden. De Teut en Tenhaagdoornheide vormen samen het grootste heidegebied van de provincie. De Teut werd als natuurreservaat opgericht en beschermd in 1976 en uitgebreid in 1979. Het beschermde landschap Molenheide behoort sinds 2006 tot het natuurgebied Teut.
Naast de Teut kent Zonhoven andere kleinere natuurgebieden. Het natuurreservaat Platwijers in het zuidwesten, met een grootte van 101 hectare, is eveneens in 1976 opgericht en beschermd. Het bestaat hoofdzakelijk uit visvijvers en weilanden en is een pleister- en broedplaats voor watervogels. Delen ervan zijn afgesloten voor wandelaars, maar de aangelegde wandelpaden zijn vrij toegankelijk en er zijn wandelroutes uitgestippeld. Ten noorden van de Platwijers bevindt zicht Wijvenheide. Dit is een reservaat in de vallei van de Roosterbeek in het westen van Zonhoven dat voornamelijk uit visvijvers bestaat. In 2015 opende in dit gebied een uitkijktoren. Natuurpunt beheert deze natuurgebieden, die deel uitmaken van het Vijvergebied Midden-Limburg, het grootste aaneengesloten vijvergebied van België. Dit vijvergebied maakt zelf onderdeel uit van de landschappelijke eenheid De Wijers in de Lage Kempen met een totaal van 1.175 vijvers en een wateroppervlakte van 700 hectare.
In het noorden ligt Kolveren. Het Welleke is een beschermd landschap ten zuiden van Zonhoven, het kleinste van alle natuurgebieden in de gemeente. Dit reservaat omvat de Wellekevijver en weidelandschappen, maar is niet toegankelijk. Ten slotte kent Zonhoven het natuurgebied Slangebeekbron, dat bestaat uit twee vijvers: de Slangbeekbron en de Ballewijer, waar de Slangbeek ontspringt. Dit gebied is beperkt toegankelijk doordat de vijvers zich te midden van woonwijken bevinden.
Tussen de N74 en de dorpskern van Zonhoven ligt het park Den Dijk. Het park opende in 2011 en omvat onder meer een grote vijver en het Lotje-wandelpad. De grote evenemenenthal van Zonhoven ligt aan de rand van dit park. Op 11 november wordt in park Den Dijk jaarlijks het Hololool-vuurfestival georganiseerd.
Demografie.
Zonhoven heeft 21.237 inwoners per 1 januari 2019. Hiermee is Zonhoven de dertiende gemeente van de provincie Limburg en de 140e gemeente van België. De gemeente heeft minder inwoners dan zijn buurgemeenten. Van de vier gehuchten waaruit Zonhoven bestaat, is het centrum het meest bevolkt, gevolgd door Termolen.
Kernen.
Zonhoven heeft geen deelgemeenten. Het is qua inwoneraantal de dertiende gemeente in het Vlaams Gewest zonder deelgemeenten.
Wel zijn er vier kernen binnen de gemeentegrenzen. In het midden van de gemeente ligt de grote bebouwde kom van het dorpscentrum, die plaats biedt aan de meeste winkels en horecazaken. Als gevolg van lintbebouwing zijn de overige plaatsen zo goed als volledig aan elkaar gegroeid. Deze gehuchten zijn Halveweg, Terdonk en Termolen. De N74 scheidt deze eerste twee, die in het westen van de gemeente liggen, af van het centrum. Termolen ligt ten oosten van het dorpscentrum en is de grootste van de kernen qua oppervlakte. Deze vier plaatsen vormen de basis voor gelijknamige parochies van het bisdom Hasselt.
Verder zijn er de kleinere plaatsen Berkenen, Kolveren, Teneikenen en Waard. In tegenstelling tot de vier bovenstaande gehuchten vormen zij geen parochies, maar kleine buurtschappen. Waard ligt in het noordoosten van Zonhoven aan de grens met de Teut en ten noorden van het gelijknamige bedrijventerrein. Ten westen van Waard ligt Berkenen. Aan de andere kant van de N74 liggen de plaatsen Teneikenen en Kolveren. Zij zijn omgeven door natuurgebieden.
De gemeentelijke herindeling van 1977 legde de huidige gemeentegrens vast. Delen van buurgemeenten Houthalen en Zolder werden aan het Zonhovense grondgebied toegevoegd.
Samenstelling.
In 2017 zag de leeftijdsopbouw er als volgt uit; 21,3% was 19 jaar of jonger. De groep 20- tot en met 59-jarigen vormde 53,4% van de totale bevolking. 25,3% van de inwoners was 60 jaar of ouder. Deze percentages sluiten dicht aan bij de Limburgse gemiddelden van respectievelijk 20,7%; 53,2% en 26,0%, al zijn er meer ouderen en minder jongeren woonachtig in Zonhoven. In 2017 bedroeg de geslachtsverhouding van de Zonhovense bevolking 49,4% mannen tegenover 50,6% vrouwen. Het aantal huishoudens lag datzelfde jaar op 8.578, wat neerkwam op 2,46 personen per huishouden. 9,9% van de bevolking werd gevormd door eenpersoonshuishoudens.
In 2016 was 3,9% van de inwoners niet in het bezit van de Belgische nationaliteit, tegenover 9,7% in de provincie Limburg. Van deze groep waren 192 personen, oftewel 23,2% van het totaal aantal niet-Belgen, in het bezit van de Nederlandse nationaliteit. Deze cijfers geven echter geen informatie over de afkomst van de inwoners. Volgens cijfers uit 2016 was 15,2% van de Zonhovense bevolking van niet-Belgische herkomst, tegenover 25,5% voor de provincie Limburg. Na de Nederlandse nationaliteit bezitten de niet-Belgen woonachtig in Zonhoven het meest de Italiaanse, Poolse, Spaanse en Turkse nationaliteit.
Demografische ontwikkeling.
De oudst bewaard gebleven volkstelling in Zonhoven dateert van 1796. Dat jaar telde Zonhoven 2284 inwoners. Met uitzondering van enkele kleine stijgingen en dalingen bleef het bevolkingsaantal van de gemeente Zonhoven gelijk in de 19e eeuw. De bevolkingsomvang bereikte de kaap van 3.000 inwoners niet voor 1900, maar sindsdien is het inwoneraantal enorm toegenomen. Tussen 1930 en 1980 verdrievoudigde de bevolking. Deze stijging is te wijten aan de komst van industriële bedrijven in Zonhoven en aan de komst van steenkoolmijnen in de buurgemeenten in de 20e eeuw.
In tegenstelling tot veel Belgische gemeenten is Zonhoven in de jaren 70 niet gefuseerd met andere gemeenten, maar in 1977 verkreeg de gemeente 8,35 km² bijkomend grondgebied van Houthalen en Zolder. Als gevolg hiervan steeg het inwonertal van Zonhoven met 520 personen. Ook hierna bleef de bevolking toenemen. In 2006 bereikte de gemeente de kaap van 20.000 inwoners. Per 1 januari 2017 heeft Zonhoven 21.269 inwoners, een daling ten opzichte van het jaar ervoor. Deze daling is de eerste bevolkingsafname sinds de Tweede Wereldoorlog.
Cultuur.
Bezienswaardigheden.
De classicistische Sint-Quintinuskerk is de hoofdkerk van Zonhoven. De kerk is tussen 1785 en 1788 gebouwd in opdracht van Augustina van Hamme, abdis van Herkenrode. Haar wapenschild staat boven de ingang. Het interieur is eveneens classicistisch. De vroeggotische kerktoren, die niet ten laste was van de tiendheffers, maar van de parochiegemeenschap (de gemeente), bleef in zijn oude vorm staan. Hij stamt uit de eerste helft van de 14e eeuw en staat naast de kerk. In de toren hangt een klok uit 1443 en in de doopkapel onderaan de toren bevindt zich een romaanse doopvont uit de 12e eeuw. De toren en de voorgevel van de kerk zijn beschermd sinds 1949 en de kerk in haar geheel sinds 1983. In de kerk staat een Robustelly-orgel waarvan het oudste gedeelte gebouwd is in 1664. Met 2.446 pijpen en veertig registers is dit orgel het op een na grootste van de provincie. In het orgel, afkomstig uit de abdij van Val-Saint-Lambert, zijn nog enkele originele registers te vinden.
Naast de hoofdkerk van Zonhoven zijn er nog drie andere parochiekerken. De Sint-Jozefskerk in Halveweg is in 1971 gebouwd nadat een hevige brand in 1968 de oude kerk verwoestte. De Maagd der Armenkerk in Termolen is opgetrokken in modern-gotische stijl. De modernistische Sint-Eligiuskerk in Terdonk dateert uit de tweede helft van de jaren 70.
De gotische Kapel van Teneikenen in de buurtschap Teneikenen is toegewijd aan Onze-Lieve-Vrouw. Ze is gebouwd in meerdere fases tussen 1483 en 1550 en omstreeks 1900 uitgebreid met een zijportaal en sacristie. De kapel werd volledig gerestaureerd in 1980 en is samen met het bijbehorend tuintje een beschermd dorpsgezicht sinds 1974. De plaats was vroeger een bedevaartsoord. Het vereerde beeld verdween in 1567 tijdens de Beeldenstorm. Het huidige beeld dateert uit 1975 en is van Oostenrijkse makelij.
In Zonhoven staan een tiental veldkapelletjes. De bekendste daarvan is de achthoekige Kapel van de Heuven, gebouwd in 1790 en toegewijd aan Onze-Lieve-Vrouw. De kapel is na voltooiing van de Sint-Quintinuskerk gebouwd als aandenken aan de misvieringen die in de noodkerk in het gehucht Heuven werden opgedragen. In 1950 waren er plannen om de kapel over te brengen naar het openluchtmuseum van het Provinciaal Domein Bokrijk, maar na verzet van de buurtbewoners werd van het plan afgezien. De kapel en haar omgeving zijn in 1978 als monument en beschermd dorpsgezicht beschermd.
Het oud-gemeentehuis van Zonhoven ligt naast de Sint-Quintinuskerk in het dorpscentrum. Het classicistische gebouw heeft een dubbele bordestrap en driehoekig fronton met als reliëfversiering een vergulde zon en het jaartal 1788 en eronder een uurwerk. Naast gemeentehuis functioneerde het ook als schoolgebouw, gevangenis en politiecommissariaat. In 1949 is de voorgevel van het gemeentehuis, tezamen met die van de kerk, beschermd als monument. Begin jaren 60 werd het gebouw uitgebreid met een linkervleugel in dezelfde classicistische stijl. In 1973 verhuisden de gemeentelijke administratieve diensten naar het nieuwe, ruimere gemeentehuis dat erachter is gebouwd. Het volledige oud-gemeentehuis is in 1983 beschermd en eind jaren 90 gerestaureerd. Het gebouw fungeerde nadien als bibliotheek, maar doet nu dienst als bezoekerscentrum, toeristisch informatiekantoor, tentoonstellingsruimte en centrum van de heemkundige kring.
Het huis De Franse Kroon is een classicistisch gebouw dat is opgetrokken in 1782. De naam is afkomstig van de kroon die zich bevindt in het bovenlicht van de deur van het huis. Tijdens de Franse Revolutie vestigde de Franse hoofdwacht zich hier. Ze hielden er priester-dichter Pieter Daniëls gevangen in 1799, maar schoten hem tijdens een ontsnappingspoging neer. In 1833 sloten België en Nederland hier het Verdrag van Zonhoven af. Het huis deed nadien dienst als herberg, maar is nu een woning. De Franse Kroon is sinds 1987 beschermd als monument. De omgeving ervan is een beschermd dorpsgezicht.
De Holsteen is de verzamelnaam van de acht grote zandstenen uit de prehistorie aan de rand van de Teut. Jagers uit het neolithicum gebruikten de meest noordelijke steen om stenen en benen messen en pijlen te polijsten en slijpen. Later kwamen de stenen onder het zand te liggen, maar de stenen werden eind 19e eeuw opnieuw ontdekt. De polijststeen werd pas in 1922 ontdekt. Deze steen is de enige vaste prehistorische polijststeen van Vlaanderen. Het terrein is een beschermd landschap sinds 1967.
Andere bezienswaardigheden:
Ten slotte bevinden zich in Zonhoven enkele monumenten, standbeelden en andere publieke kunstwerken waaronder een oorlogsmonument en een kiosk op het Kerkplein en standbeelden gewijd verdienstelijke inwoners.
Evenementen.
In Zonhoven worden jaarlijks diverse evenementen en festiviteiten georganiseerd. Hiertoe behoren het jaarlijkse carnaval met een traditionele carnavalsstoet op de zondag voor de start van de vasten. De grootste carnavalsvereniging van Zonhoven is "De Zonneridders". Vijfmaal per jaar organiseert de gemeente een kermis in de verschillende parochies en jaarlijks vinden een braderie, jaarmarkt, kerstmarkt, kroegentocht en rommelmarkt plaats. Op pinkstermaandag vindt het evenement Tuning Treffen plaats, een tentoonstelling van getunede auto's in de straten van het dorpscentrum. In augustus organiseert Zonhoven een zitmaaierrace.
Verder kent Zonhoven enkele evenementen die uniek zijn aan de gemeente. Het vuurfestival "Hololool" keert jaarlijks terug op 11 november. Dit feest is de Zonhovense variant van het Sint-Maartensfeest. Men steekt een grote vuurstapel aan waarrond talrijke eet- en drinkstandjes vertegenwoordigd zijn. Muziekgroepen, straatanimatie en een fakkeltocht zorgen voor de nodige sfeer en gezelligheid. Zonhovenaren vieren Hololool op twee plaatsen in de gemeente: in het park Den Dijk in het centrum en achter de Kapel van Teneikenen in Teneikenen. Het evenement gaat gepaard met een vuurwerkspektakel. Een ander jaarlijks evenement is "Zonhoven groet...". Bij dit kleine festival zet de gemeente een welbepaald land of streek in de kijker. Inwoners van Zonhoven kunnen zo proeven van en kennis maken met het land in kwestie door muziek, cultuur en gastronomie. Twee andere jaarlijks terugkerende zomerfestivals zijn "Zonhoven Live" en "Zonhoven Trapt Door" met lokale en nationale muziekartiesten in het centrum van Zonhoven.
Het grootste sportevenement dat jaarlijks plaats heeft in Zonhoven is de Cyclocross Zonhoven op de Teut. Deze veldrit is onderdeel van de Superprestige veldrijden. Tweejaarlijks organiseert men in de maand september het Europees kampioenschap prehistorisch speerwerpen en boogschieten in de omgeving van De Holsteen. De deelnemers dienen gebruik te maken van zelfgemaakte speren en bogen.
Culturele diensten.
De grootste bibliotheek van Zonhoven ligt in het centrum. Daarnaast beschikt elk van de drie overige parochies over een kleinere bibliotheek, waarvan vooral de scholen gebruikmaken. In Termolen ligt het gemeenschapscentrum Tentakel. Hier worden cursussen, films, tentoonstellingen en voorstellingen en diverse activiteiten georganiseerd, maar het gebouw doet ook dienst als repetie- en vergaderruimte. Het gemeentelijk kunstonderwijs bevindt zich grotendeels in de Stedelijke Academie voor Schone Kunsten in Hasselt en het muziek- en woordonderwijs van Zonhoven wordt zowel in het Stedelijk Conservatorium voor Muziek, Woord en Dans in Hasselt als op diverse locaties in Zonhoven georganiseerd. De toeristische dienst van de gemeente Zonhoven bevindt zich in het oud-gemeentehuis.
Parochies.
Vanaf de 8e eeuw vormde Zonhoven een dochterparochie van Hasselt met een eigen bijkerk. Omwille van de grote afstand tussen beide plaatsen verkreeg Zonhoven het dooprecht. De patroonheilige is Sint-Quintinus, dezelfde als die van de Hasseltse hoofdkerk. Zonhoven werd een zelfstandige parochie in het begin van de 12e eeuw. De parochie viel onder de bescherming en invloed van de abdij van Herkenrode totdat de Fransen de abdij sloten in 1797. De pastoor van Zonhoven en de abdis van Herkenrode kregen ieder de helft van de tienden waardoor zij instonden voor het onderhoud en herstel van de Sint-Quintinuskerk (niet van de toren). De abdis van Herkenrode had het patronaatsrecht van de Hasseltse hoofdkerk en bijgevolg van haar filiaalkerk in Zonhoven. Zij kon daardoor een pastoor benoemen in Zonhoven. De invloed van Herkenrode is duidelijk te merken aan de Sint-Quintinuskerk. Boven de kerkingang staat immers het wapenschild van abdis Augustina van Hamme, met haar spreuk "Regique Deoque" ("Voor Koning en God").
Tot diep in de 20e eeuw bestreek het grondgebied van de parochie Zonhoven de hele gemeente. Als gevolg van de forse bevolkingstoename in de 20e eeuw ontwikkelden zich drie nieuwe parochies: Halveweg in 1938, Termolen in 1950 en Terdonk in 1965. Zij hebben elk een parochiekerk. Tezamen vormen de vier parochies de kerkfederatie Zonhoven die op haar beurt onderdeel is van het dekenaat Hasselt en het bisdom Hasselt.
Dialect.
Het dialect dat Zonhovenaren spreken wordt Zonhovens genoemd. Het behoort tot de West-Limburgse dialecten en staat onder sterke invloed van het Hasselts. Zonhovenaren spreken de plaatsnaam Zonhoven uit als /sōnəvə/.
Economie.
Zonhoven is vanwege zijn ligging uitgegroeid tot een verstedelijkte randgemeente van de bipool Hasselt-Genk. Per 1 januari 2016 telde de gemeente Zonhoven 1845 belastingplichtige ondernemingen die vooral werkzaam zijn in de dienstensector zoals winkels, horeca, zakelijke dienstverleners en publieke instellingen. Verder is Zonhoven een lokaal verzorgingscentrum met handel, scholen, een cultureel centrum en een grote evenementenhal.
Voor de Tweede Wereldoorlog en de komst van diverse bedrijven gebruikten Zonhovenaren hun gronden vrijwel uitsluitend voor landbouw, maar deze is zo goed als verdwenen uit Zonhoven. Er zijn hooguit een tiental gezinnen met landbouw als hoofdberoep. Ook toerisme is geen belangrijke bron van inkomsten in Zonhoven. Tussen 2007 en 2016 daalde het aantal overnachtingen met 14%. In 2016 lag het aantal overnachtingen op 14.063. Er zijn twee campings in de directe omgeving van natuurgebieden, op de Wijvenheide en op de Teut.
Bedrijvigheid.
Zonhoven is voornamelijk een woongemeente, maar kent sinds eind 19e eeuw industriële ontwikkeling in de metaalnijverheid en voedingsindustrie. Er vestigden zich onder meer een ijzermijn en enkele sigarenfabrieken in Zonhoven. De sigarenfabriek Peels was in het dorpscentrum gevestigd en aan het station Zonhoven opende in 1891 een vestiging van sigarenfabrikant . In de ijzermijn werd voornamelijk ijzeroer ontgonnen. In de eerste helft van 1870 alleen al werd er 18.000 ton ijzererts vanuit Zonhoven richting Duitsland afgevoerd, voornamelijk naar Neuss en Duisburg. De gemeente werd een belangrijke plaats voor de Vlaamse ijzerertswinning.
Ook in de 20e eeuw vestigden vele bedrijven zich in Zonhoven. Voorbeelden hiervan zijn rolluikenfabrikant Jeurcloo aan de Wijerstraat en booronderneming Foraky aan het station Zonhoven. Na de Tweede Wereldoorlog kwamen nieuwe Zonhovense ondernemingen terecht op bedrijventerrein De Waerde. Een uitzondering vormt zuivelproducent Lilac die in 1946 een fabriek opende aan de Genkerbaan. In de eerste helft van de 20e eeuw onderging Zonhoven niet enkel een industriële ontwikkeling, maar vonden vele inwoners ook werk in de pas geopende steenkoolmijnen in de buurtgemeenten Houthalen, Zolder en Winterslag. Zonhoven groeide van een landbouwgemeente tot een mijnwerkersdorp.
Zonhoven is bekend om zijn commerciële visvangst en vele viskwekerijen. De vijvers liggen ten westen van Halveweg en Terdonk en maken deel uit van het Vijvergebied Midden-Limburg. Reeds sinds de 18e eeuw kweekt men zoetwatervissen in deze vijvers.
De gemeente telt twee bedrijventerreinen. Het oudste en grootste is De Waerde dat ten zuiden van de buurtschap Waard aan de rand van natuurgebied de Teut ligt. Het terrein telt meer dan zeventig kleine en middelgrote ondernemingen. Het tweede bedrijventerrein is de kmo-zone Molenheide die in 2010 ten oosten van Termolen opende. Hierop kunnen 24 ondernemingen terecht. Daarnaast zijn her en der nog enkele grote ondernemingen gevestigd, zoals drankenproducent Konings, zuivelproducent Limelco, koekjesproducent Narda en radiatorenfabrikant Radson.
Winkels en markten.
Het grootste deel van de winkels ligt aan de Dorpstraat, de Heuvenstraat en de Heuveneindeweg in het dorpscentrum in het midden van de gemeente. Er is een wekelijkse markt op en rond het Kerkplein op zondagochtend van 8u tot 13u. In de maand juni organiseert de gemeente doorgaans een braderie. In het voorjaar heeft tezamen met een kermis altijd een jaarmarkt plaats waaraan lokale handelaars deelnemen. In juni organiseert de gemeente een rommelmarkt en in de kerstperiode een kerstmarkt. Sinds de komst van een Albert Heijn-filiaal in 2016 zijn er zeven supermarktketens in Zonhoven gevestigd.
Werk en inkomen.
In 2014 bood de gemeente 7.057 arbeidsplaatsen en had een potentiële beroepsbevolking van 12.965 personen. De jobratio bedroeg bijgevolg 54,4%. De werkzaamheidsgraad van de Zonhovense bevolking bedroeg in datzelfde jaar 71,4%. Van de mannelijke bevolking was 75,5% werkzaam, bij de vrouwelijke bevolking was 67,3% werkzaam. In 2015 was 7,4% van de totale beroepsbevolking werkloos. Bij jongeren (-25) liep de werkloosheidsgraad op tot 18,6% tegenover 16,9% in Vlaanderen.
Het gemiddeld besteedbaar inkomen per huishouden bedroeg 31.841 euro in 2013, wat in de buurt ligt van het Vlaamse gemiddelde van 32.275 euro. Het gemiddeld besteedbaar inkomen per persoon met 52 weken inkomen bedroeg 17.807 euro, tegenover 18.163 euro voor heel Vlaanderen.
Verkeer en vervoer.
Wegverkeer.
Vier gewestwegen met een totale lengte van 12 km lopen over het grondgebied van de gemeente Zonhoven. Hun routes zijn als volgt:
De N74 snijdt de gemeente Zonhoven in twee delen. Deze gewestweg loopt van Hasselt tot aan de Nederlandse grens in het noorden. Hij staat bekend als de Limburgse Noord-Zuidverbinding. De gehuchten Halveweg en Terdonk liggen ten oosten van de weg en zijn zo van de rest van de gemeente afgesloten. Sinds de jaren 70 zijn meermaals plannen voorgesteld om het segment Helchteren-Zonhoven van de N74 tot autosnelweg om te bouwen. Deze plannen zijn nooit concreet uitgevoerd, maar sindsdien zijn verschillende werkzaamheden aan de N74 in Zonhoven uitgevoerd om het verkeer vlotter te laten verlopen. In het voorjaar van 2013 is ter hoogte van het kruispunt van de N74 met de Engstegenseweg in het centrum van Zonhoven een brug aangelegd waardoor het lokaal en het doorgaand verkeer elkaar niet kruisen. De brug is voorzien van geluidswanden, maar niet van fietspaden.
De N72 loopt van Zonhoven tot Leopoldsburg. De weg begint aan het kruispunt met de N74 in het zuiden van de gemeente, loopt door Terdonk en Halveweg en passeert spoorlijn 15. De weg gaat verder richting Zolder. Het gehucht Halveweg dankt tevens haar naam aan deze weg. In 2016 startten werkzaamheden aan het kruispunt van de N72 en de N74 in Zonhoven, ook wel bekend als de "vertakking". Ruim een jaar later werden de werken voltooid.
De N715 is een gewestweg tussen Houthalen en Lommel. De weg begint echter op het grondgebied van Zonhoven bij het kruispunt van de N74 met de N715a. Deze laatste en de N715b vormen samen een verbindingsweg door het dorpscentrum van Zonhoven centraal in de gemeente. De route van deze twee wegen gaat over de Houthalenseweg, Dorpstraat, Heuvenstraat en Heuveneindeweg. Verder loopt de N726 over Zonhovens grondgebied. Deze weg verbindt Bokrijk met Houthalen-Oost en vormt voor een honderdtal meter de grens tussen Zonhoven en Genk.
Zonhoven is vanuit het noorden bereikbaar via de A2-E314 Leuven-Aken. Afritten 29 en 30 van de autosnelweg bevinden zich op Zonhovens grondgebied. Langs deze autosnelweg is in Zonhoven een parking geopend richting Genk/Aken, niet ver van het natuurgebied Kolveren. In 2016 werd de parking heraangelegd en omgevormd tot een volwaardige verzorgingsplaats. In 2016 is aan de overzijde van de A2-E314 richting Leuven een verzorgingsplaats in Zolder geopend. Ten zuidwesten van Zonhoven, aan de andere zijde van de gemeentegrenzen met Hasselt en Heusden-Zolder en achter het Albertkanaal, loopt de A13-E313 Antwerpen-Luik.
Op 8 maart 2014 kwamen zeven jongeren uit Leopoldsburg om het leven toen zij met hun wagen inreden op een Duitse tankwagen op de E314 op het grondgebied van Zonhoven.
Openbaar vervoer.
Zonhoven is sinds 1866 met de opening het station Zonhoven aangesloten op het Belgische spoorwegennet. Het stationsgebouw bevond zich in het gehucht Terdonk, ten oosten van het dorpscentrum. Oorspronkelijk lag het station zowel op de lijn Hasselt-Eindhoven als op spoorlijn 15 die Antwerpen en Hasselt verbindt. Het station verbond Zonhoven met de Kempische plaatsen Mol, Geel, Herentals, Lier en ten slotte Antwerpen, maar ook met de gemeenten in Noord-Limburg en Nederlands Limburg. André Dumont richtte in 1906 achter het stationsgebouw de booronderneming Foraky op. Dat bedrijf bestaat niet meer, maar anno 2018 is op deze locatie drankenproducent Konings gevestigd. In 1931 veranderde het station in een spoorweghalte, maar vanaf 1957 was deze stopplaats gesloten voor het reizigersverkeer. In de jaren 60 werd het station afgebroken en in 1970 de perrons.
De NMBS liet in 2009 een haalbaarheidsstudie uitvoeren om in Zonhoven opnieuw een spoorweghalte te openen. Hieruit bleek dat er voldoende reizigerspotentieel is. De spoorwegmaatschappij gaf aan Infrabel de opdracht om de benodigde infrastructuur te bestuderen. Het nieuwe station Zonhoven is op 9 december 2012 in Halveweg geopend. Op die dag stopte na 55 jaar terug een trein in Zonhoven. Aan het station bevindt zich een bijhorend parkeerterrein met fietsenstalling. Het station Zonhoven ligt op spoorlijn 15 en ligt ongeveer een halve kilometer ten noorden van de oude spoorweghalte.
In het verleden beschikte Zonhoven naast het station in Terdonk over twee andere spoorweghaltes. Tussen mei 1904 en 1922 lag het station Kolveren in de buurtschap Kolveren. Deze halte was gesloten tijdens de Eerste Wereldoorlog. Tussen 1937 en 1940 konden reizigers gebruik maken van het station Zonhoven-Badplaats. Deze laatste was een kleine spoorweghalte aan "Sint-Pieter", een badplaats in natuurgebied de Platwijers en op dat moment de grootste van Limburg. Eerst verdween het station, vervolgens de badplaats.
In het verleden was Zonhoven bereikbaar per tram. In 1899 werd een stoomtramlijn aangelegd tussen Hasselt en Leopoldsburg via Beringen. Deze stopte, net zoals de trein, in het Zonhovense gehucht Terdonk. De Limburgsche Stoom Tramweg Maatschappij baatte deze tramlijn oorspronkelijk uit, maar na 1919 was de NMVB-afdeling Limburg verantwoordelijk voor de lijn. In 1932 werd de lijn geëlektrificeerd. De Duitse bezetter legde in Zonhoven tijdens de Tweede Wereldoorlog een tweede stoomtramlijn aan. Deze verbond Terdonk via het centrum van Zonhoven met de plaatsen Houthalen, Zolder, Heusden en Koersel. Na de oorlog werd ook deze lijn geëlektrificeerd vanwege de hoge nood aan steenkool. Beide lijnen zijn in mei 1955 opgeheven.
Zonhoven is bereikbaar met de bus via een tiental streeklijnen die geëxploiteerd worden door vervoermaatschappij De Lijn. Het merendeel van deze lijnen verbinden provinciehoofdstad Hasselt ten zuiden van Zonhoven met het noorden van Limburg. Verder beschikt Zonhoven over een belbusgebied.
Vliegverkeer.
Ten zuiden van het dorpscentrum ligt het Vliegveld Kiewit, het oudste van België (1909). Hoewel het vliegveld volledig op Hasselts grondgebied ligt, zijn de gronden – ten gevolge van middeleeuwse grenstwisten – eigendom van de gemeente Zonhoven. Zonhoven heeft de gronden in erfpacht gegeven aan de motorvliegclub vzw Aero Kiewit. De huidige erfpachtovereenkomst loopt tot 2045.
Fietsen.
Het Limburgs fietsroutenetwerk doorkruist de gemeente Zonhoven. Het oude kolenspoor op de Teut maakt sinds een aantal jaar deel uit van het fietsroutenetwerk door Limburg. De "Schansenroute" is er uitgestippelde fietstocht binnen Zonhoven van 45 km. Deze route komt voorbij enkele Zonhovense bezienswaardigheden en wordt ook wel de "klassieke kerktorenroute" genoemd. De start- en aankomstplaats liggen immers bij de Sint-Quintinuskerk in het dorpscentrum. De "Midden-Limburgroute" is een andere uitgestippelde fietsroute van 35,5 km die door verschillende Zonhovense natuurgebieden loopt, maar ook door buurgemeente Hasselt. De "Heidevennenroute", die begint en eindigt in Houthalen-Helchteren, loopt ongeveer 10 km op Zonhovens grondgebied.
Verder heeft men een mountainbikeroute, de "Heideroute", uitgestippeld. Deze is verbonden met bestaande routes in Genk, Heusden-Zolder en Houthalen-Helchteren. Het geheel van lussen en inrijroutes is permanent bewegwijzerd en van start- connectieborden voorzien. De route heeft vijf startplaatsen, waarvan vier in Zonhoven. In de gehele gemeente is voor 136 km mountainbikepaden uitgestippeld.
Onderwijs.
De gemeente telt zes basisscholen. Elk van de vier parochies is voorzien van kleuter- en lager onderwijs: "De Horizon" in Terdonk, "De Lettermolen" in Termolen, "De St@rtbaan" in Halveweg en "De Zonnewijzer" in het centrum. Daarnaast vertegenwoordigen basisschool "Kosmos" en Freinetschool "De Toverfluit" het gemeenschapsonderwijs met elk een kleuter- en lagere school. Zij bevinden zich eveneens in het centrum. Ook in het centrum van Zonhoven ligt kleuterschool "De Kleurdoos".
In Zonhoven kan men secundair onderwijs volgen aan twee scholen: de Vrije Middenschool (eerste graad) en het Sint-Jan Berchmansinstituut (tweede en derde graad). De scholen werken nauw samen als zusterscholen. Ze liggen in het centrum op wandelafstand van elkaar en behoren tot de Scholengemeenschap Sint-Quintinus. Ongeveer 1.000 leerlingen volgen er onderwijs.
Sport.
De gemeente kent vier amateurvoetbalverenigingen die alle in de provinciale afdelingen spelen: Flandria Termolen, FC Melosport Zonhoven, KFC Halveweg Zonhoven en Zonhoven VV. Deze laatste speelde in de jaren 70 drie seizoenen in de Derde klasse. Naast deze vier bij de KBVB aangesloten clubs spelen in Zonhoven nog andere amateurploegen waaronder Tuinwijk VV, Weerstand Zonhoven en FC Wanhoop. Zonhoven is in de voetbalwereld vooral bekend om zijn damesvoetbalploegen. DV Zonhoven speelde op landelijk niveau lange tijd in de Tweede Klasse, totdat ze in 2012 met DV Lanaken fuseerden tot DVL Zonhoven. De fusieclub vestigde zich in 2015 in Genk onder de naam Ladies Genk. Anno 2018 speelt de club in de Super League, de hoogste vrouwenvoetbalafdeling.
In Zonhoven zijn diverse sportfaciliteiten te vinden. De grootste is openluchtsportcentrum Basvelden waar onder andere voetbalclub Zonhoven VV, ruiterclub Zonnehoef, de Zonhovense Atletiek Club, tennisclub TC Basveld en honk- en softbalclub Sunville Tigers onderdak voiden. Deze laatste club is actief op het hoogste niveau in België. Op de Basvelden bevinden zich zeven voetbalvelden, acht tennisvelden met tennishal, enkele beachvolleybalterreinen, twee honkbalvelden, een manege met overdekte rijpiste, een skate- en bmpx-park, twee basketbalvelden, een atletiekbaan, een petanquebaan en een Finse piste van 2.700 meter. In Halveweg is ook een openluchtsportcentrum met voetbal- en tennisvelden beschikbaar voor sportverenigingen. De grootste indoorsportaccommodatie in Zonhoven is evenementenhal Den Dijk in het dorpscentrum. Onder meer volleybalclubs Topsport Davozon (dames) en VC Helios (heren) spelen daar hun thuiswedstrijden. Deze laatste ploeg speelde lange tijd in de Liga B. Naast deze evenementenhal liggen verder een sporthal in Terdonk en een sporthal bij basisschool "Windekind" in het centrum. Turnkring Olympia is actief in alle sporthallen van de gemeente.
In 1966 is in Zonhoven de eerste Belgische wandelvereniging opgericht, die de naam O.K. 50 Zonhoven draagt.
Andere sporen die in Zonhoven in het verleden meer beoefend werden zijn karabijnschieten, kleiduifschieten, motorsport en wielrennen.
Bekende sporters afkomstig uit Zonhoven zijn atleten Rik Ceulemans en Marleen Renders, mountainbiker Roel Paulissen en voetballer Roger Nilis. Deze laatste is de vader van profvoetballer Luc Nilis, die bij de jeugdploegen van KFC Halveweg actief was.
Cyclocross Zonhoven.
De Cyclocross Zonhoven of de "GP Telenet" is een veldrit die traditioneel gezien in en rond "de put" of "de kuil" op natuurgebied Teut verreden wordt. Sinds 2010 behoort de veldrit tot de Superprestige veldrijden met als gevolg dat vele veldrijders uit de wereldtop in Zonhoven aan de start verschijnen. De wedstrijd is voor het eerst verreden in 1958 en werd jaarlijks georganiseerd tot in 1966 een einde kwam aan de veldrit. In 2005 is de wedstrijd nieuw leven ingeblazen en sinds 2011 is er ook een editie voor vrouwen. Sven Nys is met vijf zeges de recordhouder bij de mannen. Sanne Cant won reeds viermaal bij de vrouwen.
Politiek en bestuur.
Structuur.
Zonhoven ligt in het kieskanton Hasselt (dat overeenkomt met het provinciedistrict Hasselt) en het kiesarrondissement Hasselt-Tongeren-Maaseik (dat identiek is aan de kieskring Limburg). Voorts hoort Zonhoven bij het gerechtelijk arrondissement Limburg, het bestuurlijk arrondissement Hasselt en het gerechtelijk kanton Houthalen-Helchteren.
Gemeentebestuur.
College van burgemeester en schepenen.
Het college van burgemeester en schepenen van Zonhoven telt een burgemeester en zeven schepenen. Voor de periode 2013-2018 wordt het schepencollege gevormd door een samenwerking tussen Open Vld van burgemeester Johny De Raeve en CD&amp;V van eerste schepen Kristien Smets. Beide partijen vormen een coalitie met de lokale partij Voluit Zonhoven. Deze heeft één zetel in het college en is vertegenwoordigd door Eric Vos.
Kristien Smets verving per 1 januari 2015 eerste schepen en partijgenoot Jef Hulsmans. Lieve Vandeput (CD&amp;V) verving per 1 januari 2016 vijfde schepen Christine Bernaert (Open Vld). Tot 2016 vaardigde de CD&amp;V slechts één schepen in het college van burgemeester en schepenen af, maar sindsdien is de partij met twee schepenen vertegenwoordigd in het college.
Vanaf 2019 heeft Open Vld de absolute meerderheid in de gemeenteraad en zijn alle schepenen van deze partij.
Gemeenteraad.
De huidige gemeenteraad is verkozen bij de gemeenteraadsverkiezingen van 14 oktober 2018. De Zonhovense gemeenteraad telt 27 zetels. De drie coalitiepartijen bezitten samen 16 van de 27 zetels in de gemeenteraad. De overige elf zetels zijn ingenomen door het kartel van sp.a-Groen met vijf zetels, N-VA met vier zetels en door de twee onafhankelijke gemeenteraadsleden Marc Bammens en Patrick Wissels die respectievelijk voor sp.a en Vlaams Belang verkozen zijn. De lokale partij Jong &amp; Dynamisch haalde geen zetels.
Lokale partijen.
De Zonhovense politiek wordt gekenmerkt door kartelvorming. De PVV en de VU kwamen in 1976 en 1982 samen op onder de kieslijst "KARTEL". In 1994 kwam de VU dan weer samen op met de CVP onder de kieslijst "ZONEVE". Sinds 2006 komen sp.a en Groen op onder een gezamenlijk kartel.
Sinds 1982 is PVV/VLD/Open Vld de grootste partij in Zonhoven. In 1988 besloten de andere partijen in de gemeenteraad – de CVP, de VU en de SP – samen te werken en een coalitie te vormen tegen de liberalen van de PVV. In 1994 en 2000 behaalde VLD een absolute meerderheid in de Zonhovense gemeenteraad. Sinds 2006 bestond het politiek bestuur van Zonhoven uit een coalitie van de VLD, die haar absolute meerderheid dat jaar verloor, en de CD&amp;V. Sinds 1 januari 2008 is Johny De Raeve (VLD) burgemeester van Zonhoven nadat Marilou Vanden Poel-Welkenhuysen na de gemeenteraadsverkiezingen van 2006 nog één jaar burgemeester was. In 2012 werd Open Vld andermaal de grootste partij in Zonhoven.
Bij de gemeenteraadsverkiezingen van 2012 deden voor het eerst twee lokale partijen mee. Jong &amp; Dynamisch behaalde geen zetels. De partij is opgericht door Olivier Goessens en legt nadruk op aandacht voor jeugd. De kandidaten die voor deze partij opkwamen, waren alle onder de leeftijd van 26 jaar. Een andere lokale partij, Voluit Zonhoven, stapte onder leiding van Eric Vos mee in de coalitie tussen Open Vld en CD&amp;V en heeft één zetel in de gemeenteraad. In oktober 2017 maakte Open Vld bekend dat schepen Eric Vos overstapt naar de partij en Voluit Zonhoven verlaat. Twee jaar voordien stapte meer dan de helft van leden van Voluit Zonhoven over naar PLUZ, een nieuwe lokale partij in Zonhoven met als voorzitter Bart Vanderstraeten.
Zustergemeente.
Zonhoven heeft één jumelage, met Gayndah in de Australische staat Queensland. Het samenwerkingsverband is vooral gefocust op toerisme. De jumelage ontstond na een ontmoeting tussen Zonhovenaar Godfried Vaes en Australiër Mike Goebel in Papoea-Nieuw-Guinea. De vriendschap werd hechter en op 13 maart 1989 is in Gayndah het vriendschapsverband bekendgemaakt. Op 7 juli dat jaar gebeurde deze bekendmaking in Zonhoven. Momenteel is Gayndah de enige plaats in Australië met een zustergemeente of partnerstad in België. In Gayndah is een park naar Zonhoven vernoemd.
Wapen en vlag.
Zonhoven gebruikte doorheen haar geschiedenis diverse wapens. Een eerste zegel dateert uit de eerst helft van de 15e eeuw en laat een aantal dwarsbalken zien met daarboven de patroonheilige Sint-Quintinus. Het tweede zegel toont de heilige en een kruis met in een schildhoek achttien blokjes. In 1558 werd Sint-Quintinus vervangen door een helm met helmteken. In 1593 werd een leeuw toegevoegd. Eind 18e eeuw werd het wapenschild van de adellijke familie De Villenfagne de Vogelsanck, op dat moment de lokale heren, op het wapen afgebeeld.
Op 6 februari 1822 verleende Willem I per koninklijk besluit het huidige gemeentewapen aan Zonhoven. Omdat het wapen ten tijde van het Verenigd Koninkrijk der Nederlanden is verleend, spreekt men van de rijkskleuren of de kleuren van Nassau: blauw en goud. Op 29 mei 1838 is het wapen een tweede maal aan Zonhoven toegekend. Ondanks voorstellen van de Vlaamse Heraldische Raad om het wapen aan te passen is het Nederlandse wapen nog altijd in gebruik. De blazoenering van het wapen luidt als volgt: "Van lazuur beladen met een zon van goud", oftewel "In lazuur een stralende zon van goud".
De vlag van Zonhoven is gelijk aan het gemeentewapen. Ze heeft een blauwe achtergrond waarop een zon met een gezicht afgebeeld is. De zon op de vlag verwijst echter niet naar de zon in haar betekenis van ster, maar naar de "Son". Dat is afkomstig van "Sonuwe", een oude benaming van de Zonderikbeek die door de gemeente stroomt. De vlag is bij ministerieel besluit op 4 januari 1995 aan Zonhoven toegekend.

</doc>
<doc id="32972" url="https://nl.wikipedia.org/wiki?curid=32972" title="Zutendaal">
Zutendaal

Zutendaal is een gemeente in de provincie Limburg in België en behoort tot het gerechtelijk kanton Bilzen en het kieskanton Genk. De gemeente telt ruim 7.300 inwoners.
Het dorp bestaat uit de plaatsen Gewaai, Papendaal, Besmer, Broek, Stalken, Roelen, Daal en Wiemesmeer. De laatste vormt een eigen parochie.
Etymologie.
De eerste schriftelijke vermelding is uit 1292, als "Suerbroeck" duidend op de zure en natte gronden in de regio. Vanaf 1345 spreekt men van "Zuetendael", wat afgeleid werd van zoete dal.
Geschiedenis.
Terwijl de oudste kernen als Papendaal, Zutendaal, Broek, Stalken en Roelen aan de beekbronnen ontstonden, werden Wiemesmeer, Gewaai en Besmer veel later gesticht, op het Kempens plateau.
De eerste kerk zou al in de 7e eeuw zijn gesticht vanuit de Abdij van Munsterbilzen. In 1304 werd het patronaatsrecht door Graaf Arnold V van Loon overgedragen aan de Abdij van Averbode. Ten zuiden van de kerk, rond het Vijverplein, zijn nog enkele overblijfselen van de vroegere dorpskern overgebleven.
Tijdens de 16e en 17e eeuw waren er veel problemen met rondtrekkende legerbendes. In 1598 werd de kerk van Zutendaal in brand gestoken en ook later moest de bevolking haar toevlucht nemen tot schansen om zich hiervoor in veiligheid te brengen. In 1790 vond op de Hesselsberg een veldslag plaats tussen de Luikse revolutionairen en de troepen van de Keurvorst van de Pfaltz, die de prins-bisschop van Luik steunden.
Eind 19e en begin 20e eeuw werd de heide bebost. In 1938 werd, aan de Heiwijkerweg, de springstoffenfabriek van FN opgericht, waar tegenwoordig 70 mensen werken.
Zutendaal tijdens de Tweede Wereldoorlog.
Op 22 augustus 1943 werden drie leden van de familie Geusens vermoord door een bende van vijftiental gewapende mannen. 
In 1944 werd door de Amerikanen een klein vliegveld aangelegd en op 1 januari 1945 woedde hier de Operatie Bodenplatte, die door de Duitsers werd verloren.
Toerisme en industrie.
Tegenwoordig is Zutendaal een zeer bosrijke gemeente, waar het toerisme een bron van inkomsten is. Verdere economische activiteit vindt men in enkele zand- en grindgroeven. Lieteberg is een van de toegangspoorten tot het Nationaal Park Hoge Kempen. Vanaf 1953 kwam hier een reservebasis van de NAVO, die vrijwel nooit werd gebruikt. Ook staat hier de munitiefabriek van FN Herstal.
Geografie.
Nabijgelegen kernen.
Wiemesmeer, Genk, Munsterbilzen, Lanaken, Opgrimbie, Mechelen-aan-de-Maas
Politiek.
Structuur.
De gemeente Zutendaal ligt in het kieskanton Genk (dat identiek is aan het provinciedistrict Genk) en het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013-2018.
Burgemeester is Ann Schrijvers (Open Vld - Nieuw ZVP); zij volgde in april 2017 Jef Bobbaers (N-VA - Nieuw ZVP) op als burgemeester. Ze leidt een coalitie bestaande uit Nieuw ZVP (N-VA, Open Vld &amp; onafhankelijken) en Samen Zutendaal (sp.a). Samen vormen ze de meerderheid met 10 op 19 zetels.
Legislatuur 2019-2024.
De Zutendaalse Volkspartij (ZVP) bestuurt met een ruime absolute meerderheid van 12 op 19 zetels in de gemeenteraad. Burgemeester is Ann Schrijvers (Open Vld - ZVP). Schepenen zijn Matty Coninx, Dirk Smits, Yannick Eurlings en Marina Seurs.
Natuur en landschap.
Met een bosoppervlakte van 1.731 hectare of 54% van het totaal grondgebied bekleedt Zutendaal de tweede plaats van bosrijkste Vlaamse gemeenten. Zutendaal is gelegen op het Kempens Plateau in een bosrijke omgeving, op ongeveer 90 meter hoogte. Ten noorden van Zutendaal vindt men een uitgestrekt militair terrein, waarop zich de verlaten vliegbasis Zutendaal en een depot van het Belgisch leger bevindt. Ten westen van het dorp zijn enige zandwinningsgroeven.
Aan de Vonderstraat in het centrum bevindt zich het "Vonderpark", waar merkwaardige bomen en struiken te vinden zijn. Achter de pastorie vindt men de Dorper Bemd, een voormalig hooiland en tegenwoordig een natuurgebied. Daar ligt ook de Dalerschans.
Belangrijke waterlopen zijn de Zutendaalbeek in het westen en de Bezoensbeek in het oosten van de gemeente. Deze stromen van het plateau af naar het -hier lager gelegen- vochtig-Haspengouw. De beken zijn hier en daar diep ingesneden, en op de steilrand van het plateau vindt men onder meer de Hesselsberg.
In het zuiden van de gemeente werd het Albertkanaal gegraven.
Vooral in het zuiden en oosten van Zutendaal ligt het Nationaal Park Hoge Kempen. Ten zuiden van Zutendaal, aan de Zuurbroekstraat in het gehucht Broek, bevindt zich één der toegangspoorten tot dit park, De Lieteberg genaamd, waar onder meer informatie over imkerij en insecten is te vinden, en waar zich ook een blotevoetenpad en een uitkijktoren bevindt. Van hieruit vertrekken een aantal gemarkeerde wandelingen door de omgeving van dit park. In het uiterste zuidoosten van de gemeente ligt natuurgebied De Hoefaert.

</doc>
<doc id="32973" url="https://nl.wikipedia.org/wiki?curid=32973" title="Spijk (Zevenaar)">
Spijk (Zevenaar)

Spijk is een dorp in de gemeente Zevenaar in de Nederlandse provincie Gelderland. Per 2020 had het zo'n inwoners. Bij Spijk raakt de Rijn voor het eerst aan Nederlands grondgebied om vlak voor Millingen Nederland binnen te komen: pas daar zijn beide oevers Nederlands grondgebied. Lobith ligt binnen dezelfde gemeente, maar ligt langs de Rijn iets verder van de Duitse grens af. De stroom heet hier Boven-Rijn, maar wordt veelal gewoon als "Rijn" aangeduid.
Spijk ligt omsloten door de plaatsen Lobith, Tolkamer, het Duitse Elten en de rivier de Rijn. De weg van Spijk naar Elten, de "Oude Kleefse Postweg", is aan de ene kant Nederlands, aan de andere kant Duits grondgebied.
Ter hoogte van het punt waar van 1865 tot 1926, op een smal gedeelte van de rivier, een spoorpont de trein in de spoorlijn Zevenaar - Kleef overzette naar Spyck, aan de Duitse kant van de rivier, is het punt dat in de regelgeving voor de scheepvaart wordt gebruikt om de grens met Duitsland aan te geven. Bovenstrooms het zogeheten Spijkse Veer, dus richting Duitsland, moeten Nederlandse binnenschippers een Rijnpatent hebben om op de Rijn te mogen varen. Beneden het Spijkse Veer is een vaarbewijs voldoende.
Etymologie en geschiedenis.
Het toponiem Spijk komt voor op diverse plaatsen in Nederland. Het woord duidt op een landtong en is etymologisch verwant met spijker. In dit geval is een voorvoegsel afgesleten in de loop der eeuwen: de oorspronkelijke naam is "Herispich", waarbij het voorvoegsel op een "heir", een leger duidt. De betekenis voor dit grensdorp is onbekend, maar de Rijn is hier betrekkelijk smal, wat het oversteken vergemakkelijkt. Om dezelfde reden werd hier de spoorpont gelegd. 

</doc>
<doc id="32974" url="https://nl.wikipedia.org/wiki?curid=32974" title="Kinrooi">
Kinrooi

Kinrooi (Limburgs: "Kinder") is een plaats en gemeente in Belgisch-Limburg. Het is de meest noordoostelijke gemeente van België. De gemeente telt meer dan 12.000 inwoners.
Etymologie.
De oudste vermelding is "Kynre" (1345). Mogelijk was dit afgeleid van "kin-rode" oftewel "gerooid naaldbos". Op de munten die de vrijheren van de rijksheerlijkheid Kessenich sloegen, stond "Kinre"; "Kessenich" vermeden zij omdat het vaak ging om vervalste munten. Door epenthesis werd "Kinre" na verloop van tijd uitgesproken als "Kindre", wat leidde tot de varianten "Kinderen" (op de Ferrariskaart) en "Kinder" (in het dialect). Brabantse cartografen zoals Jacob van Deventer noemden het echter steevast "Kinroo", en daarom beschouwde men "Kinroy", vanaf 1937 gespeld als "Kinrooi", als de niet-dialectische variant van "Kinder(en)".
Geschiedenis.
Het gebied was al bewoond in de prehistorische tijd. De oudste vondsten gaan terug tot het paleolithicum. Daarnaast werden vondsten uit het neolithicum en de ijzertijd gedaan. In 1910 werd een Romeinse begraafplaats blootgelegd en werden Romeinse munten gevonden. In de middeleeuwen was Kinrooi een gehucht in de rijksheerlijkheid Kessenich. Vlak bij de Sint-Martinuskerk werd in 1474 een kluizenarij opgericht, maar al in 1495 werd ze verlaten. In de 17e eeuw werd net bezuiden Kinrooi een schans opgericht, aan de huidige Schansstraat.
In 1842 werd Kinrooi een parochie en in 1845 een gemeente (zie Herindeling van de "Drie Eijghen"). In 1848 werd in de Sevensstraat de dichter Theodoor Sevens geboren, die zijn naam gaf aan de bibliotheek. In 1865 startte het kanaliseren van de rivieren en het graven van beken zoals de Lossing. Hierdoor kon men een aanzienlijke oppervlakte drasland cultiveren. Belangrijke landbouwactiviteiten zijn de melkveehouderij (vandaar de oprichting van de coöperatieve zuivelfabriek "Sint-Gerlachus" in 1896), vanaf eind 20e eeuw de aspergeteelt.
Ten gevolge van de Eenheidswet stelde het ministerie van Binnenlandse Zaken eind jaren 1960 de fusie van Kessenich, Ophoven, Maaseik en Elen voor. Onder andere in Kessenich werd dit tegengehouden, waar een volksraadpleging uitwees dat 94% van de bevolking geen fusie wilde. In maart 1970 werkte Binnenlandse Zaken een fusie met Kinrooi, Ophoven en Molenbeersel uit, waarop Kessenich de fusie met Maaseik verkoos. Toch was de nieuwe gemeente per 18 september 1971 een feit. Hoofdplaats werd het centraal gelegen Kinrooi. Op het geografische middelpunt van de gemeente werd het huidige gemeentehuis gebouwd.
Geografie.
Deelgemeenten.
De gemeente Kinrooi bestaat uit de volgende vier deelgemeenten.
Overige kernen.
Geistingen is geen deelgemeente maar een kerkdorp dat behoort tot Ophoven.
Nabijgelegen kernen.
Neeroeteren, Maaseik, Tongerlo
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Kinrooi ligt in het kieskanton Maaseik, het provinciedistrict Maasmechelen en het kiesarrondissement Limburg.
Politieke Geschiedenis.
Legislatuur 2019 - 2024.
In 2013 werd Jo Brouns (CD&amp;V) een eerste maal benoemd tot burgemeester, in opvolging van zijn vader. Hij leidde in de legislatuur 2013-2018 een coalitie bestaande uit CD&amp;V en sp.a. Samen vormden ze een meerderheid van 16/23 zetels. Bij de verkiezingen van 2018 slaagde de CD&amp;V er in hun reeds eerdere absolute meerderheid nog te versterken in de gemeenteraad en nam de partij als enige het bestuur over. Brouns begon aan zijn tweede mandaat als burgemeester. Nadat hij op 18 mei 2022 het mandaat opnam als Vlaamse minister van Economie, Innovatie, Werk, Sociale Economie en landbouw, trad Brouns tijdelijk terug als burgemeester, en werd partijgenoot en schepen Wim Rutten waarnemend burgemeester.
Natuur en landschap.
Kinrooi ligt op de Vlakte van Bocholt, op 34 meter hoogte. De belangrijkste waterlopen zijn de Lossing (de huidige benedenloop van de Abeek) en de Itterbeek. Langs de Lossing liggen de natuurgebieden de Zig en de Goort, die deel uitmaken van het Kempen-Broek. Ten zuiden van het dorp liggen het Batven en het Deunsven, twee voormalige veengebieden. Hiervan blijven twee vijvers over; verder zijn ze drooggelegd en hetzij gecultiveerd hetzij beplant. Inheemse planten zijn de wilde gagel, veenpluis en snavelzegge.
In de tweede helft van de 19e eeuw was het landschap van Kinrooi een inspiratiebron voor landschapsschilders als Alphonse Asselbergs en Joseph Coosemans, die beiden tot de Genkse School gerekend worden. Ze zochten Kinrooi meermaals op en vereeuwigden vooral de moerassige heidevennen op doek.
De Maasplassen ontstonden vanaf de jaren 1950 ten gevolge van grootschalige grindwinning. In 2010 liep de grindwinning ten einde; deze meren zijn nadien aangepast voor watersport, natuur en landbouw. In Ophoven bevindt zich de jachthaven "de Spaanjerd".
Cultuur.
Wapen.
Het wapenschild van de fusiegemeente werd in 1987 aangenomen. De linkerhelft toont de rood-gele balken van het graafschap Loon, dat fungeerde als leenheer van het graafschap Horn (waarin Ophoven en Geistingen) en als voogd van het Luiks vrijdorp Neeritter (waarin Molenbeersel). De rechterhelft toont de Duitse adelaar, verwijzend naar de rijksheerlijkheid Kessenich (waarin Kessenich en Kinrooi). Sint-Lambertus, de patroonheilige van Geistingen en Neeritter, is schildhouder.
Mobiliteit.
Vanuit Kinrooi vertrekken nationale wegen in vijf richtingen, namelijk de N762 naar Weert en Maaseik, de N73 naar Bree en Kessenich en tot slot de N757 naar Neeroeteren. De N762 was van 1910 tot 1936 voorzien van een tramlijn. Aanvankelijk kwamen deze wegen allen samen op de plaats van de huidige rotonde; dit kruispunt werd beheerst door een bunker die in de jaren 1960 werd afgebroken.
Er is een uitgebreid bewegwijzerd fietsroute- en wandelwegennetwerk. Met de veerverbinding "de Walborgh" kunnen wandelaars en fietsers in Ophoven de Maas gratis oversteken naar Stevensweert.

</doc>
<doc id="32976" url="https://nl.wikipedia.org/wiki?curid=32976" title="Kortessem">
Kortessem

Kortessem (Limburgs: "Kotsoeve") is een plaats en gemeente in de Belgische provincie Limburg vlak bij Hasselt. De gemeente behoort tot het kieskanton en het gerechtelijk kanton Borgloon. Geografisch en landschappelijk behoort het tot de Haspengouwse Fruitstreek. De gemeente telt ruim 8.000 inwoners.
De gemeente fuseert op 1 januari 2025 met de aanliggende stad Hasselt. 
Etymologie.
De oudste schriftelijke vermelding (741) spreekt van "Curtricias", en in 1150 sprak men van "Cortesem". Het is een samenvoeging van het Latijnse "curtis" (hof) en het Germaanse "-heim" (woonplaats).
Geschiedenis.
Opgravingen, uitgevoerd in 1959, 1989 en 1993 leverden Romeinse overblijfselen op, maar duidden niet op uitgebreide bewoning.
Het dorp ontstond als een driehoekige nederzetting, geflankeerd door de Heerbaan van Hasselt naar Tongeren (tegenwoordig: Mersenhovenstraat), de Klokkenhofsteeg en de (huidige) Dorpsstraat. Van belang is de weg van Hasselt naar Tongeren, welke omstreeks 1740 werd aangelegd (zie: Steenweg op Luik). De doorgaande weg van Borgloon naar Diepenbeek kruist deze weg ter hoogte van de dorpskom. Later ontstond lintbebouwing langs de doorgaande wegen, en weer later werd de wijk "Hachen" aangelegd, ten noordwesten van de dorpskom.
In de middeleeuwen was Kortessem een Loons leen met de titel van baronie. De heren van Kortessem stamden achtereenvolgens uit de geslachten:
Naast deze heerlijkheid bestond er binnen Kortessem nog de vrije heerlijkheid Printhagen.
Telgen uit het -vanouds in het land van Altena zetelende- geslacht Van Altena, hebben diverse bezittingen van de Abdij van Sint-Truiden, waaronder Son, Strijp, Nuenen en Gerwen, vermoedelijk van de Abdij geroofd of anderszins wederrechtelijk verkregen. Zij zijn waarschijnlijk door familiebanden in bezit van de heerlijkheid Kortessem gekomen. Het was de latere Dirk III van Altena (ongeveer 1180-1240), die in 1225 het kapittel van Kortessem stichtte, naar verluidt uit dankbaarheid, omdat hij van ziekte zou genezen zijn tijdens een bedevaart in 1211 naar Santiago de Compostella.
Het kapittel verwierf het patronaatsrecht en een deel van het tiendrecht van de parochies van Son, Strijp, Nuenen en Gerwen, en bovendien soortgelijke rechten van Kortessem, Wintershoven en Kuttekoven. In 1238 werd het kapittel kanoniek opgericht. Het bestond uit een proost en zes kanunniken. Willem II van Horne, heer van Kortessem, verwierf het recht om de kanunniken aan te stellen. Dit bleef zo tot 1798, toen het kapittel (en de heerlijkheid) werd opgeheven.
Kortessem kende in de loop van de geschiedenis diverse plunderingen, zoals door de troepen van Karel de Stoute (1468), die van Maximiliaan van Oostenrijk (1482), troepen van Willem van Oranje (1568) en muitende Spaanse soldaten (1579). Ook de Successieoorlogen in de 18e eeuw eisten hun tol. De Hollandse troepen wisten in 1830, tijdens de Tiendaagse Veldtocht, tot Kortessem door te dringen, waar het Belgische Maasleger zich verzameld had. De Hollanders werden uiteindelijk verslagen, mede door toedoen van de troepen van Saksen-Weimar.
Geografie.
Sinds de fusie van steden en gemeenten in 1977 bestaat de gemeente Kortessem uit vijf deelgemeenten
Overige kernen.
Vanouds kende Kortessem drie gehuchten: Daaleinde, Herbroek en Opeinde. Deze zijn tegenwoordig goeddeels aan de dorpskern vastgebouwd, evenals het gehucht Mersenhoven dat gelegen is op het grondgebied van de deelgemeenten Guigoven en Wintershoven. In de deelgemeente Vliermaal bevinden zich eveneens de gehuchten Eggertingen, Grimmertingen en Hullertingen en het kerkdorp Zammelen.
Nabijgelegen kernen.
Wellen, Wimmertingen (Hasselt), Diepenbeek
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Kortessem ligt in het kieskanton Borgloon en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2007 - 2012.
In maart 2007 werd de reeds benoemde burgemeester Hugo Philtjens uit zijn functie ontheven vanwege het overtreden van propagandaregels gedurende de campagne voorafgaand aan de gemeenteraadsverkiezingen van 2006. Philtjens ging tegen zijn schorsing als gemeenteraadslid in beroep bij De Raad van State. De Raad van State vernietigde in juni 2007 het besluit van de Vlaamse Controlecommissie voor de Verkiezingsuitgaven en maakte de schorsing ongedaan, zodat Philtjens zijn functie van burgemeester terug kon uitoefenen.
Legislatuur 2013-2018.
Burgemeester is Tom Thijsen (CD&amp;V). Hij leidt een coalitie bestaande uit CD&amp;V en N-VA. Samen vormen ze de meerderheid met 12 op 19 zetels.
Legislatuur 2019-2024.
Burgemeester is Tom Thijsen (CD&amp;V). Hij leidt een coalitie bestaande uit CD&amp;V en N-VA. Samen vormen ze de meerderheid met 11 op 19 zetels (zoals te lezen staat op de gemeentelijke website). Er wordt besloten om op 1 januari 2025 met Hasselt te fuseren.
Natuur en landschap.
Kortessem is gelegen in Vochtig-Haspengouw, nabij het dal van de Mombeek en de Winterbeek. De hoogte bedraagt 38 tot 67 meter.
Een deel van het grondgebied wordt ingenomen door de fruitteelt. Langs de Mombeek vindt men gras- en hooilanden en populierenplantages. Omdat veel hiervan niet meer als zodanig in gebruik is, gaat het geleidelijk over in meer begroeid terrein, zoals broekbossen.
Ten zuiden van de kom van Kortessem bevindt zich, deels op het grondgebied van Gors-Opleeuw, het Bellevuebos.
Economie.
Vanouds was Kortessem een landbouwdorp. Tegenwoordig speelt ook de fruitteelt een belangrijke rol. Tot de nijverheid behoorden diverse watermolens en rosmolens, drie brouwerijen (1833), een jeneverstokerij, een dakpannenbakkerij en een zandgroeve. Tegenwoordig is er een bedrijventerrein en vinden veel inwoners werk buiten de gemeente.
Kortessem kende twee tramlijnen: Een van Hasselt via Kortessem naar Oerle (1899-1949) en een van Kortessem naar Tongeren (1904-1949).

</doc>
<doc id="32977" url="https://nl.wikipedia.org/wiki?curid=32977" title="Lanaken">
Lanaken

Lanaken (Limburgs: "Laoneke") is een plaats en een gemeente in de provincie Limburg in België. De gemeente telt ruim 26.000 inwoners en behoort tot het kieskanton en het gerechtelijk kanton Maasmechelen. Lanaken omvat de woonkernen Kesselt, Gellik, Smeermaas, Neerharen, Veldwezelt, Lanaken, Rekem, het Gellikse gehucht Briegden, het Neerharense gehucht Herbricht en de Rekemse dorpskern Oud-Rekem.
Etymologie.
Lanaken werd in 810 vermeld als "Ludinaca" en in 1106 als "Lodenaken". Hierin is "haka" (zandplaat) aanwezig, verbonden met de persoonsnaam "Hlodo" of "Ludo".
Geschiedenis.
Archeologische vondsten op het grondgebied van Lanaken zijn bekend van het neolithicum, van de Romeinse en van de Merovingische periode. Er bevonden zich diverse Gallo-Romeinse begraafplaatsen en in Smeermaas lag de Gallo-Romeinse villa van Smeermaas.
In de middeleeuwen behoorde het domein van Lanaken vermoedelijk aan de keizer van het Heilige Roomse Rijk. In 2017 werden de resten van een Karolingisch fort ontdekt. Van de 12e eeuw af maakte Lanaken deel uit van de Loonse heerlijkheid Pietersheim, waarvan de heren omstreeks 1186 de Abdij van Hocht stichtten. In 1106 werd het patronaatsrecht van de parochiekerk aan het Maastrichtse kapittel van Sint-Servaas geschonken.
In 1808 werd de huidige deelgemeente gevormd, waarbij Lanaken werd samengevoegd met Smeermaas, Hocht, Pietersem, Ca(u)berg, Bessemer en Briegden. In 1839 werd de gemeente gesplitst in een Belgisch en een Nederlands deel (Caberg). Caberg werd daarna een zelfstandige parochie. Smeermaas kreeg in 1870 een eigen kerk. Bessemer ging later voor een groot deel naar de gemeente Zutendaal.
Van 1824-1829 werd de Zuid-Willemsvaart aangelegd, en van 1930-1934 het kanaal Briegden-Neerharen. Deze kanalen doorsneden het grondgebied van Lanaken. In 1856 volgde de spoorlijn Hasselt-Maastricht, die in 1954 voor het personenvervoer werd gesloten.
Op 4 oktober 1914 werd het centrum van Lanaken door de Duitsers in brand gestoken, deels als vergelding voor het verzet van een Belgische vrijwilligersgroep onder leiding van burgemeester Edgard de Caritat de Peruzzis. De kastelen van de Caritat de Peruzzis en Alicebourg werden toen opgeblazen.
Op 10 mei 1940 bombardeerden Duitse vliegtuigen de kazerne de Caritat de Peruzzis waarbij kapitein-commandant Henri Giddelo en vijf andere militairen omkwamen.
Om onderzoek mogelijk te maken en de beroepsziekten, vooral stoflong, van de mijnwerkers van het Kempens steenkoolbekken te bestrijden richtten de Limburgse mijnen in 1957 het Sint-Barbaraziekenhuis op in Lanaken.
Op 1 januari 1977 fuseerde Lanaken met de omliggende gemeenten Gellik, Neerharen, Rekem en Veldwezelt tot de huidige fusiegemeente Lanaken.
Kernen.
Nabijgelegen kernen.
Kesselt, Smeermaas, Zutendaal
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Lanaken ligt in het kieskanton Maasmechelen en het provinciedistrict Maasmechelen, het kiesarrondissement Hasselt-Tongeren-Maaseik (identiek aan de kieskring Limburg).
Legislatuur 2013-2018.
Burgemeester is Marino Keulen (Open Vld). Hij leidt een coalitie bestaande uit Open Vld en sp.a-Groen. Samen vormen ze de meerderheid met 17 op 29 zetels.
Resultaten gemeenteraadsverkiezingen sinds 1976.
&lt;br&gt;
Natuur en landschap.
Lanaken wordt gekenmerkt doordat het aan de zuidrand van het Kempens Plateau is gelegen, door het Albertkanaal afgescheiden van de zuidelijker gelegen streek Haspengouw. In het zuidoosten wordt Lanaken door het Kanaal Briegden-Neerharen afgesneden van Smeermaas en het Maasbekken. Lanaken zelf ligt op een hoogte van ongeveer 60 meter, naar het noordwesten toe vindt men steilranden naar het plateau, dat hoogten tot 100 meter bereikt, en de diep uitgesneden dalen van Asbeek en Ziepbeek. Dit gedeelte, dat onderdeel uitmaakt van het Nationaal Park Hoge Kempen , kent drassige laagten, heidevelden, en bossen, bestaande uit naaldbos, ooit aangeplant voor de productie van mijnhout, en gemengd bos. De bekendste gebieden zijn Pietersembos en Asbroek.
Zowel bij het Kasteel Pietersheim als bij de parkeerplaats nabij het Sint-Barbaraziekenhuis, starten gemarkeerde wandelingen door dit gebied.
Economie.
Lanaken groeide ten gevolge van de aanwezigheid van spoorlijn en kanalen, er was forenzenverkeer naar Maastricht en er kwam werkgelegenheid in de steenkoolmijn van Eisden. Ook vestigden zich onder meer een papierfabriek (tegenwoordig: Sappi), een rubberfabriek (tegenwoordig: Hercorub) en een fabriek voor kunstvezels (Celanese).
Papierfabrikant Sappi heeft een vestiging in Lanaken en is een belangrijke bron van tewerkstelling voor de inwoners van de gemeente. De beide Sappi-vestigingen van Lanaken en Maastricht worden weer verbonden met een spoorlijn, de werken hiervoor zijn gestart in juli 2007. De eerste fase voorziet in de aansluiting van de twee vestigingen van Sappi; de tweede fase de verlenging van de spoorlijn naar Hasselt. Op zijn vroegst in 2024 zal de nieuwe sneltramverbinding tussen Maastricht en Hasselt deze spoorlijn gaan volgen. Dit project is bekend onder de naam Spartacusplan.
In 2005 werden vier windturbines geplaatst door Interelectra bij de Celanese (kunstvezelfabriek) die, met een hoogte van 100 meter, destijds tot de hoogste van België behoorden. Een geplande uitbreiding van het windmolenpark naar 12 turbines werd in 2014 gestuit.
Lanaken maakt deel uit van het Economisch Netwerk Albertkanaal.
Bekende inwoners.
Bekende personen die geboren of woonachtig zijn of waren in Lanaken of een andere significante band met de gemeente hebben:
Trivia.
Een opvallende straatnaam in Lanaken is Tournebride. Anno 2020 is er hier een autobusstelplaats van De Lijn en in vroegere tijden een tramstelplaats en eerder nog een eindhalte voor de paardentram. Tournebride betekent letterlijk "breidels draaien" of de plek waar de paarden voor de terugweg aan de andere kant van de tram werden aangespannen.

</doc>
<doc id="32979" url="https://nl.wikipedia.org/wiki?curid=32979" title="Leopoldsburg">
Leopoldsburg

Leopoldsburg (in de omgeving ook wel "'t Kamp" genoemd) is een plaats en gemeente in de Belgische provincie Limburg. Het is een fusiegemeente die bestaat uit Leopoldsburg en Heppen en behoort tot het kieskanton en het gerechtelijk kanton Beringen. De gemeente telt ruim 16.000 inwoners.
Geschiedenis.
Leopoldsburg is vooral bekend vanwege de kazerne Leopoldsburg en de uitgestrekte oefenterreinen van het Belgisch leger. Deze terreinen werden ingericht in 1835 als verdediging tegen Nederland door koning Leopold I, die er in de beginjaren als graag geziene gast geregeld verbleef in zijn "Koninklijke Villa".
Zowel Heppen als Leopoldsburg maakten historisch deel uit van Beverlo dat samen met Oostham en Kwaadmechelen de heerlijkheid Ham vormde. Zo heette het militaire domein aanvankelijk "Kamp van Beverlo". De burgers die in het kamp woonden werden vanaf 1842 verplicht het kampdomein te verlaten en zij mochten zich vestigen in een vanaf de tekenplank ontworpen (dambord)verkaveling (omheen de aanvankelijke plaats: kerkhof (1835), kerk (1842), pastorie (1844), postkantoor (1844), schooltje (1842) en afspanning met herberg. Deze verkaveling kreeg de naam die op de ontwerpen vermeld stond in 1842, namelijk "Bourg" (naar de planontwerper, Bourg uit Bois-du-Luc, en het bij aardrijkskundige namen vaak voorkomende suffix '-bourg'). In 1850 werd er uit dynastieke overwegingen de voornaam van de eerste Belgische vorst aan toegevoegd en werd deze nieuwe gemeenschap bij wet van 4 juni 1850 afgesplitst van de gemeente Beverlo tot een eigen gemeente "Bourg-Léopold". De vernederlandsing werd een feit op 14 juni 1932 toen de naam "Leopoldsburg" officieel werd bekrachtigd.
De eerste burgers leefden van kleinschalige landbouw op de arme heidegronden en de turfwinning. Daarnaast vormde ook de recuperatie van loden kogels en paardenmest een interessante bijverdienste.
Tegen 1850 waren er in de gemeente meerdere bedrijven. Er stond een bergmolen (jaarlijkse maalgrondstof 400.000 kg), een jeneverstokerij (32.760 kannen van elk 1,5 liter) en een bierbrouwerij (125 hl/jaar). Verder had men, naast kleine ambachten een kaarsenfabriek, een tabaksfabriek, een steenbakkerij en een kanaalhaven.
In 1878 werd station Leopoldsburg aan de spoorlijn van Hasselt naar Mol geopend.
Het Belgische sportwagenmerk Edran is te Leopoldsburg gevestigd.
Op 9 december 2005 onthulde Prins Filip een borstbeeld van koning Leopold I aan het Albert-I plein in het kader van de 175/25 viering.
Op 17 februari 2015 werd het beeld van koning Albert I onthuld op het Albert I plein. Dit beeld is van de hand van Mariejo Drees, een plaatselijke kunstenares.
Sinds 3 juni 2007 heeft Leopoldsburg zijn eigen 'Walk Of Fame'; een ludieke knipoog naar de Hollywood Walk of Fame. Omdat veel Bekende Vlamingen (BV's) in Leopoldsburg opgroeiden, wilde de gemeente hen in de bloemetjes zetten met hun eigen ster. Deze werden op verschillende plaatsen in de stoep in de Nicolaylaan geplaatst. BV's die hun eigen ster kregen zijn tennisser Filip Dewulf, judoka Ingrid Berghmans, presentator Marcel Vanthilt, zanger Walter Grootaers, regisseur Dominique Deruddere, schrijver J.M.H. Berckmans, Leo Caerts en Pukkelpop-organisator Chokri Mahassine. De Kampse 'Walk of Fame' is uniek in België.
Geografie.
Overige kernen.
Tot Leopoldsburg behoren ook de kernen Strooiendorp, Geleeg, Boskant en Immert.
Nabijgelegen kernen.
Schoorheide, Beverlo, Hechtel, Kerkhoven
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Leopoldsburg ligt in het kieskanton Beringen (dewelke hetzelfde is als het provinciedistrict Beringen), het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 1989 - 1994.
Er nemen twee groene partijen deel aan de verkiezingen, met name Agalev en Groene partij Leopoldsburg (GAL).
Legislatuur 1995 - 2000.
Kieslijst Algemene Ouderenvereniging Vlaanderen (AOV) neemt deel aan de verkiezingen.
Legislatuur 2013-2018.
Open Vld trok naar de kiezer onder de naam 'Pro Leopoldsburg-Heppen', sp.a onder de naam 'Lijst van de burgemeester'. Burgemeester was Wouter Beke (CD&amp;V). Hij leidde een coalitie bestaande uit CD&amp;V en Lijst Burgemeester. Samen vormden ze de meerderheid met 15 op 25 zetels.
Legislatuur 2019-2024.
Burgemeester is Wouter Beke (CD&amp;V) die een coalitie leidt van CD&amp;V en Vooruit die samen een meerderheid vormen van 17 op 25 zetels. Sinds 2 oktober 2019 is Marleen Kauffmann (CD&amp;V) waarnemend burgemeester.
Legislatuur 2025 - 2030.
De partijen PRO Leopoldsburg en CD&amp;V vormen een kartel en zetelen daarna als één fractie in de gemeenteraad. Het nieuwe kartel behaalde direct 9 zetels en mag daarmee ook de burgemeester leveren. Samen met Vooruit, dat 7 zetels behaalde, vormen ze een meerderheid van 16 op 25 zetels. Deze legislatuur krijgt Leopoldsburg met Marleen Kauffmann (PRO CD&amp;V) haar eerste vrouwelijke verkozen burgemeester.
Natuur en landschap.
In de omgeving van Leopoldsburg liggen de volgende natuurgebieden:
Cultuur.
Dialect.
Wat de streektaal betreft, is Leopoldsburg een geval apart. De bevolking is immers afkomstig uit het hele land, want (beroeps)militairen werden door het leger naar "het kamp" "gestuurd". De onderlinge voertaal was dan bijna vanzelfsprekend het algemeen Nederlands. Toch hebben de inwoners die geen militair zijn hun eigen kampse dialect.
Ooit sprak men in Leopoldsburg een Limburgs dialect, namelijk Beverloos. Het laatste Limburgs in Leopoldsburg verdween ergens tussen 1907 (het verschijnen van de studie van J. Schrijnen over het verloop van de Uerdingerlijn) en de jaren vijftig (het optekenen van de R.N.D. enquête). Toen de studie van J. Schrijnen in 1907 verscheen was de autochtone bevolking zeker al een minderheid (dus ook zij die het oorspronkelijk dialect spraken). Wat nu doorgaat voor dialect van Leopoldsburg rekent men tot de Noorderkempense dialectgroep van het Brabants.

</doc>
<doc id="32980" url="https://nl.wikipedia.org/wiki?curid=32980" title="Lommel">
Lommel

Lommel is een plaats en stad in de Belgische provincie Limburg, tegen de Nederlandse grens aan. De Kempense stad telt 35.000 inwoners en behoort tot het kieskanton en het gerechtelijk kanton Pelt.
Naam.
De naam Lommel komt van Loemelo. Loem betekent vochtig, moerassig en Lo is (loof)woud of (loof)bos.
Geschiedenis.
Lommel als onderdeel van de Eninge van de Kempen.
In 1990 vierde Lommel zijn 1000-jarig bestaan. In de vroegste periode maakte Lommel deel uit van de zogenaamde Eninge van de Kempen, een bepaald territorium in de Kempen waar hetzelfde recht gold. Het geheel ressorteerde onder een vaag Utrechts hoogheidsgezag en werd in leen gehouden door Brabant. In 1203 kwam de Eninge onder de suprematie van de hertogen van Brabant.
Hertogdom Brabant.
Met de Brabantse expansie naar het noorden werd Lommel onderdeel van de Meierij van 's-Hertogenbosch en bleef het ressorteren onder het kwartier Kempenland. In 1332 kreeg Lommel stadsrechten van Hertog Jan III van Brabant. Lommel was een vrijheid. Eind 16e eeuw ging het slecht met de Meierij. Tijdens de Gelderse Oorlogen plunderde en brandschatte de Gelderse hoofdman Maarten van Rossum de Meierij. Ook tijdens de Tachtigjarige Oorlog had de Meierij te lijden onder oorlogsgeweld.
Staats-Brabant.
Sinds 1648 was Lommel onderdeel van de Republiek der Zeven Verenigde Nederlanden, aangezien de Meierij van 's-Hertogenbosch en al haar toebehoren werd toegewezen aan de Staten. De negatieve economische ontwikkelingen in Staats-Brabant hadden te maken met de 'Hollanders', die het gewest als kolonie leegzogen. De oorlogssituatie was de grootste boosdoener. Lommel werd vanwege de nieuwe staatsgrens een afgelegen stukje aan de rand van de Republiek en raakte, net als overig Staats-Brabant, ineens niet meer zuidwaarts, maar noordwaarts georiënteerd. Het had echter onder de Staats-Brabantse functie als militaire buffer voor het gewest Holland weinig tot geen mogelijkheden om tot economische groei te komen. Het werd een tijd van weinig vooruitgang. In de jaren 1798-1799 ondernam de Brabantse dominee Stephanus Hanewinkel een tocht door de gehele Meierij van 's-Hertogenbosch en deed in 1799 ook Lommel aan. Hij beschreef de stad als "het uiterste Dorp der Majorij, aan de grenzen van Luikerland, liggende rondom in zeer groote en wijduitgestrekte heïen ...".
Franse Tijd en Koninkrijk der Nederlanden.
Pas in 1795, toen de Fransen binnenvielen, kreeg Lommel zijn vrijheden terug. Lommel bleef tot de Meierij behoren.
Tijdens de Franse en Nederlandse periode zouden Lommel en Luyksgestel driemaal uitgeruild worden. Luyksgestel behoorde tot het Prinsbisdom Luik maar lag als enclave in de Meierij terwijl Lommel daardoor een Meierijse exclave was.
Bij het Verdrag van Fontainebleau (november 1807) tussen Frankrijk en Nederland (tussen Napoleon en zijn broer Lodewijk) werd Lommel voor Luyksgestel geruild: Luyksgestel werd Nederlands en Lommel werd deel van het Franse keizerrijk (kanton Achel in het departement Nedermaas)
In januari 1815 draaide Willem I de gevolgen van het verdrag van 1807 terug: Luyksgestel ging naar de provincie Antwerpen (kanton Arendonk) en Lommel naar Noord-Brabant (kanton Eindhoven).
Kort daarna werden de gevolgen van het verdrag echter hersteld: bij koninklijk besluit van 19 november 1817 ging Lommel van Noord-Brabant naar Limburg en bij wet van 18 november 1818 ging Luyksgestel van de provincie Antwerpen naar Noord-Brabant. Bij koninklijk besluit van 27 april 1824 werd de ruil ook doorgevoerd in de gerechtelijke kaart: het kanton Eindhoven staat Lommel af aan het kanton Peer en krijgt Luyksgestel van het kanton Arendonk.
Koninkrijk België.
Na veel getouwtrek tijdens de Belgische Opstand bleef Lommel onder Belgisch bewind. Hoewel Nederland dit stukje Meierij als voormalig deel van Staats-Brabant terugeiste, had het stadsbestuur van Lommel zijn trouw al aan de Belgische regering gezworen. Op 19 april 1839 werden dan uiteindelijk de definitieve vredesverdragen ondertekend door België en Nederland. Datzelfde jaar werd Maaseik als een nieuw administratief arrondissement in het leven geroepen en werd Lommel hieraan toegevoegd. Daarmee komt er een radicale wending in de geschiedenis van Lommel: de van oudsher Brabantse plaats wordt nu als Limburgse plaats aangeduid en is het enige stukje Meierij dat in België ligt. Hoewel men Lommel juridisch tot Limburg rekent, blijft de rest van Limburg in de ogen van de echte Lommelsen nog altijd: "het Luikse" of "Luiksland". De Meierijse geschiedenis van Lommel blijft in ieder geval voortleven in de talrijke beschrijvingen.
Op het marktplein staat een standbeeldje van een teut, een typisch historisch fenomeen uit de streek. Teuten waren rondreizende handelaars en ambachtslui die vanaf de 16e tot 20e eeuw met hun koopwaar (koperwaren, textiel, aardewerk, ...) op de rug naar Nederland, Duitsland, Frankrijk en Luxemburg trokken.
Operatie Market Garden.
Lommel, vooral de wijk Barrier was tijdens de Tweede Wereldoorlog een spil in Operatie Market Garden. Door de verovering van Joe's Bridge, brug nr. 9 over het Kempisch Kanaal, door de Irish Guards op 10 september 1944, beschikten de Britse troepen over een bruggenhoofd richting Nederland. Op 17 september 1944 staken ze de Nederlandse grens over.
Operatie Market Garden was de codenaam van het luchtlandingsplan. In Groot-Brittannië was op 2 augustus het Eerste Geallieerde Luchtlandingsleger gevormd, onder bevel van de Amerikaanse luitenant-generaal Lewis Brereton. Drie geallieerde luchtlandingsdivisies zouden worden afgeworpen in de buurt van de Nederlandse steden Eindhoven (Son en Bruegel), Arnhem (Oosterbeek) en Nijmegen (Groesbeek) en de weg vrijmaken voor het 30e Legerkorps, dat opgesteld was nabij Leopoldsburg en via Joe's Bridge te Lommel oprukte richting Nederland. Op de eerste dag zou dit korps Eindhoven moeten hebben bereikt, op de tweede dag Nijmegen en op de derde dag Arnhem.
Geografie.
Hydrografie.
De stad Lommel ligt op de waterscheiding van de stroomgebieden van Schelde en Maas, en binnen deze stroomgebieden van Nete respectievelijk Dommel.
Demografie.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Het inwonersaantal is als volgt verdeeld per wijk.
Lommel telt in totaal 105 nationaliteiten. De meeste voorkomende zijn:
Mensen met een dubbele nationaliteit werden als Belg opgenomen.
Politiek.
Structuur.
De stad Lommel ligt in het kieskanton Pelt (dat identiek is aan het provinciedistrict Pelt) en het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2000-2006.
Tijdens de deze legislatuur had SP een absolute meerderheid met 17 van de 31 zetels. Louis Vanvelthoven werd voor de derde keer verkozen als burgemeester. De schepenen gedurende deze legislatuur waren: Jean Lavreysen, Walter Cremers, Liesbet Vanwelsenaers, Joke Loomans, Jan Swinnen, Rina Ven en Fons Haagdoren.
Legislatuur 2006-2012.
Peter Vanvelthoven werd voor de eerste maal verkozen als burgemeester. Aangezien hij tot december 2007 Federaal Minister van Werk was in de regering-Verhofstadt II nam Walter Cremers de functie van burgemeester tijdelijk over. sp.a vormde met Open Vld een coalitie met een meerderheid van 18 op 31 zetels. sp.a leverde vijf schepenen: Kris Verduyckt, Liesbet Vanwelsenaers, Rina Ven, Joke Loomans en Fons Haagdoren. Coalitiepartij Open Vld bracht met Veronique Caerts en Geert Jansen twee schepenen aan. François Timmermans (sp.a) werd OCMW-voorzitter, na twee jaar werd hij opgevolgd door partijgenoot Jean Lavreysen.
Legislatuur 2012-2018.
Burgemeester was Peter Vanvelthoven (Lijst Burgemeester). Hij leidde een coalitie bestaande uit Lijst Burgemeester en Open Vld. Samen vormden ze de meerderheid met 17 op 31 zetels. In deze legislatuur heeft Lijst Burgemeester 5 schepenen en Open Vld 2.
Voor Lijst Burgemeester zetelden als schepenen:
Voor Open Vld zetelden:
De fractieleiders voor de verschillende partijen zijn Loes Mispoulier (Lijst Burgemeester), Nancy Bleys (CD&amp;V), Karel Wieërs (N-VA) en Sooi Van Limbergen (PVDA+).
Legislatuur 2019-2024.
Na 30 jaar is er opnieuw een christendemocraat burgemeester. Bob Nijs leidt een coalitie van CD&amp;V en N-VA. Samen vormen ze een meerderheid met 18 op 31 zetels.
In deze legislatuur heeft CD&amp;V 5 schepenen. Hiervoor zetelen:
N-VA heeft twee schepenen. Dit zijn:
Nieuw is dat niet de burgemeester de voorzitter is van de gemeenteraad, deze functie wordt bekleed door Stijn Mertens (CD&amp;V).
Natuur.
De stad Lommel maakt deel uit van Nationaal Park Bosland en kent een aantal bossen, natuur- en heidegebieden waaronder de Lommelse Sahara, Pijnven, Kattenbos en de Watering.
Cultuur.
Dialect.
Het dialect van Lommel - het Lommels - hoort tot het Oost-Brabants, en niet tot de West-Limburgse dialecten, hetgeen samenhangt met de bijzondere geschiedenis van de plaats.
Uitgaan.
Uitgaansgelegenheden zijn bioscoopcomplex UGC (5 zalen) en cultuurcentrum "De Adelberg".
Specialiteiten.
Lommelse bieren (tripel)
Economie.
Lommel is vandaag een van de sterkste economische groeiers van Limburg en Vlaanderen. De stad blijft haar positie versterken en uitbouwen met de ontwikkeling van 276 hectare nieuwe, duurzame bedrijventerreinen: Kristalpark. De terreinen van Kristalpark III maken deel uit van een aaneengesloten industriezone van 900 hectare. Hierdoor beschikt Lommel over een strategische positie in België en Europa, waar grote industriegebieden bijzonder schaars zijn. Door zijn trimodale ontsluiting (auto-, spoor- én waterwegen) is het terrein bovendien van strategisch belang voor de Limburgse en de Vlaamse economie. De gronden verbinden de Haven van Antwerpen immers met het buitenland langs zowel de IJzeren Rijn-spoorlijn als het Kanaal van Beverlo. Dit maakt het terrein uniek voor Europa.
Kristalpark III werd gerealiseerd met Europese en Vlaamse subsidies. Met de ontwikkeling van dit industriepark creëren de stad Lommel en de Limburgse Reconversiemaatschappij (LRM), als medeontwikkelaar, een bijkomende troef voor Vlaanderen en Limburg om buitenlandse investeerders aan te trekken.
In het verleden, met name de 17e en 18e eeuw, was de Teutenhandel een belangrijke bron van inkomsten voor de plaats. Er waren vele teuten onder de Lommelse bevolking. In 1879 werd een spoorlijn aangelegd, die deel uitmaakte van de IJzeren Rijn. Ook de opening van het Kanaal Bocholt-Herentals in 1846 stimuleerde de economie, hetgeen werd versterkt toen in 1904 de zinkfabriek te Lommel-Werkplaatsen werd opgericht. Hoewel deze fabriek in 1973 gesloten werd, kwamen er nieuwe bedrijven, en sinds 2006 beschikt Lommel over een van de grootste, nog in te vullen industriegebieden van Europa.
In Lommel wordt kwartszand ("witzand") gevonden van hoge kwaliteit. Sedert 1891 wordt dit gewonnen en gebruikt voor de productie van glas en kristal in binnen- en buitenland. De talrijke meren die hierdoor ontstaan zijn worden deels voor recreatiedoeleinden gebruikt, zoals het "Blauwe Meer". Er was ook een glasfabriek, die echter gesloten werd. De bijbehorende wijk Lommel-Glasfabriek wordt in 2008 ontruimd en gesloopt ten gevolge van de historische Cadmiumverontreiniging door de zinkfabriek van Nyrstar te Balen. Het Lommelse museum "GlazenHuis" is te danken aan de plaatselijke glasnijverheid. De kwartszandwinning in Lommel en de naburige locaties geschiedt door de onderneming Sibelco.
De testbaan van Ford, "Lommel Proving Ground" (LPG) geheten, beslaat een zeer groot terrein. Naast testbanen zijn er ook klimaatkamers, zoet- en zoutwaterbaden en dergelijke.
De Philipsvestiging Lommel werd in het begin van de jaren 60 van de 20e eeuw opgezet aan de Balendijk. Hier worden glasproducten voor verlichtingsdoeleinden gemaakt. De gehuchten Balendijk en Heeserbergen ontstonden door deze vestiging. Later stagneerde de groei en vielen er ontslagen, doch het bedrijf bestaat nog steeds, maar heet tegenwoordig "EMGO Lommel". Er werken enkele honderden mensen en er worden ballons voor lampen gemaakt. Philips had te Lommel ook een eigen glasfabriek.
De werkgelegenheid nam de afgelopen jaren toe, door onder andere de komst van Hansen Transmissions en de verwachtingen spreken over 4000 tot 7500 nieuwe arbeidsplaatsen in het verdere verloop van het eerste decennium van de 21e eeuw. Er zijn plannen om Lommel in de toekomst als logistiek centrum te doen fungeren voor overslag tussen water, weg en spoor. Daarbij wordt gedacht aan de reactivering van de IJzeren Rijn, terwijl ook reeds voorbereidende studies naar een nieuw sluiscomplex aan de Blauwe Kei werden verricht.
Ook de stad Lommel kent een sterke groei. In 1993 werd cultureel centrum "De Adelberg" geopend. In het centrum is het nieuwe stadhuis gebouwd, "Huis van de Stad" geheten, dat in 2005 in gebruik werd genomen. In de omgeving van het "Huis van de Stad" werden nieuwe appartementen gebouwd. In 2007 opende het "Glazen Huis", met de merkwaardige glazen spits, haar poorten. Het verstedelijkte deel van de stad is nog klein, daaromheen is een zeer losse bebouwing met alleenstaande huizen te vinden. Lommel is de derde winkelstad van Belgisch-Limburg met een handelscentrum en winkelcentra "De Singel" en "Vivaldi". Van belang is het zilverzand dat hier gewonnen wordt ten behoeve van de glasindustrie. Sommige zandgroeven zijn getransformeerd in natuurgebieden en recreatieterreinen, waaronder de Lommelse Sahara.
Daarnaast is in de gemeente De Vossemeren gevestigd, een van de drie Belgische Center Parcs-vakantieparken.
Mobiliteit.
Lommel heeft een uitgebreid fietsroutenetwerk en heel wat wandelpaden. Het fietsroutenetwerk in Lommel staat erg bekend om haar complexiteit en innovativiteit door de Lommelse Sahara en de overige natuurgebieden in de stad. In het Pijnven bevinden zich de fietsbruggen; "Fietsen door de Bomen", die cirkelvormig zijn met een dubbele laag. Lommel is in het bezit van één fietstunnel die zich bevindt ten westen van de Vreyshorring en onder de N71 door gaat.
Sinds 2015 zijn er plannen om de N71 onder de N746 door te leiden. De werken zouden normaal aanvatten in 2019, maar een aantal handelaars tekende beroep aan.
Onderwijs.
Anno 2019 beschikt Lommel over vijftien scholen voor basisonderwijs, waarvan er acht behoren tot de schoolgroep LKB (Lommelse Katholieke Basisscholen). Er zijn twee gemeentescholen, drie scholen van het GO! en er is een "School met de Bijbel", die een protestants-christelijk karakter heeft. Een aantal van deze lagere scholen hebben ook nog wijkschooltjes. De Eymardschool en MPI Helix bieden lager onderwijs aan voor kinderen die in het gewone onderwijs niet vlot meekunnen (BuLO).
In Lommel zijn er in 2019 vier scholen die middelbaar onderwijs aanbieden:
Sport.
Verenigingen.
In het sportcentrum vind je onder andere de evenementenhal "de Soeverein", het stedelijke sportstadion (de thuisbasis van 1ste-klasse B voetbalclub Lommel SK), de atletiekpiste, de tennisvelden, het zwembad, het skatepark, de manege, de sporthal en het voetbaljeugdcomplex "'t Gestelbos" van Lommel SK. Lommel mag dan wel een kleine en jonge stad zijn, toch herbergt Lommel enkele sportclubs die meedraaien met de top in België.
Evenementen.
In 1992 werden de "Europese kampioenschappen triatlon op de Olympische afstand" te Lommel gehouden. Sinds 2008 wordt de enige "Belgische manche" in het "Wereldkampioenschap motorcross" gehouden op het stedelijk Motorcrossterrein. In 2012 werd er de Motorcross der Naties, ofwel het officieuze wereldkampioenschap voor landen verreden. In 2011 vond het "Europees Kampioenschap Judo (onder 20-jarigen)" plaats in de Arena van Park De Soeverein.
In 2017 en 2018 werd in Lommel het European Masters gehouden, een ranking snookertoernooi.
Voorts zijn er het jaarlijks kickboksgala "Fights at the Border", de "Lommelse Triatlon" (sinds 1985 een van de eerste en grootste triatlonhappenings van België), de "Superprestige Biljart" en het Wielercriterium "Profronde van Lommel".

</doc>
<doc id="32981" url="https://nl.wikipedia.org/wiki?curid=32981" title="Lummen">
Lummen

Lummen is een gemeente in de Belgische provincie Limburg. De gemeente telt ruim 15.000 inwoners en behoort tot het gerechtelijk kanton Hasselt 2 en kieskanton Herk-de-Stad.
Etymologie.
De eerste vermelding van Lummen stamt uit 1200, als "Lumm". Dit is afkomstig van het Germaanse woord "lom", dat "vochtig" betekent.
Geschiedenis.
Oorspronkelijk was dit een landgoed ("villa") van de Prins-bisschop van Luik. De kern hiervan (Lummen-Koersel) vormde tot 1180 één parochie. Van de 10e tot de 12e eeuw breidde het Graafschap Loon zich uit in noordelijke richting en nam ook de villa in beslag en de Graven stichtten er een allodium, doch in 1203 werd dit gebied weer aan de Prins-bisschop overgedragen en in leen genomen. Het werd in achterleen gegeven aan "Lodewijk van Walcourt". In 1350 kwam Lummen in bezit van het Huis van der Mark-Arenberg. Deze familie bleef in bezit van de heerlijkheid tot aan de Franse tijd (1794). Ook de Hertogen van Brabant beweerden echter recht te hebben op een deel van Lummen, terwijl de (Loonse) vrijheren van Lummen soms poogden een vrijstaat te stichten in het gebied, waarbij de Hertogen van Brabant meerdere malen hun rechten aan deze Loonse heren trachtten te verkopen. Overigens bezaten de Heren van Lummen ook het patronaatsrecht van de parochies in hun gebied, dat ook Linkhout en Koersel, en vanaf 1260 ook Schulen omvatte.
Op 17 augustus 1943 haalde een Duits jachtvliegtuig een Amerikaanse B-17-bommenwerper van de 94ste Bomb Group neer boven Lummen. De brokstukken van het vliegtuig kwamen terecht in de omgeving van de huidige Kanadastraat. Zes bemanningsleden sneuvelden, twee werden als krijgsgevangenen overgebracht naar Duitsland en twee konden ontkomen. Op de parking van het Oosterhof, in de buurt van de crash, werd op 17 augustus 2013 een gedenkteken onthuld. Op 21 februari 1945 stortte in de Goeren in Linkhout een Avro Lancaster-bommenwerper van de Royal Australian Air Force neer nadat hij beschoten werd door een Duitse nachtjager. Slechts de piloot Alex Jenkins overleefde de crash, de overige zes bemanningsleden kwamen om. Op de plaats van de crash staat nu een gedenkteken.
Geografie.
Lummen ligt op het kruispunt van diverse streken: geografisch heeft Lummen kenmerken van het Hageland, Haspengouw en voornamelijk de Kempen. Doorheen de gemeente Lummen stromen de rivier de Demer, de Mangelbeek en de Zwarte Beek.
Overige kernen.
Er zijn nog tal van gehuchten: Geneiken, Genenbos, Gestel, Goeslaar, Groenlaren, Laren, Mellaar, Molem, Oostereinde, Rekhoven, Schalbroek en Tiewinkel.
Nabijgelegen kernen.
Beringen, Schulen, Viversel
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Lummen ligt in het kieskanton Herk-de-Stad en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2018-2024.
Burgemeester is Luc Wouters (CD&amp;V). Hij leidt een coalitie bestaande uit CD&amp;V en N-VA. Ondanks het behalen van de volstrekte meerderheid vormt hij toch samen met de N-VA een meerderheid met 15 op 23 zetels.
Natuur en landschap.
Lummen is gelegen op het Kempens laagplateau. Er zijn enkele getuigenheuvels, zoals de Willekensberg met aansluitend het Lummens Broek, en de Venusberg (61 meter).
Lummen kent diverse boscomplexen, waaronder domeinbossen van kastelen, zoals het Kasteel van Loye. Daarnaast zijn er tal van vijvers. Ten zuiden van Lummen stromen de Laambeek, de Mangelbeek en de Demer, en ten noorden van Lummen stroomt de Zwarte Beek, waarlangs zich het natuurgebied Vallei van de Zwarte Beek bevindt.
Ten oosten van Lummen loopt het Albertkanaal in noordwestelijke richting. Vrijwel parallel daaraan loopt de Europese weg 313, die weer wordt gekruist door de Europese weg 314. Bij deze kruising bevindt zich een grootschalig bedrijventerrein.
Cultuur.
Wapenschild.
Na de fusie met Meldert en Linkhout in 1977, opteerde de gemeente voor het wapen dat in 1907 werd toegekend aan Lummen, met evenwel een wijziging in het derde kwartier.
In het eerste en vierde kwartier van het gemeentewapen prijkt het oude wapen van de familie Arenberg. Dit werd in 1960 toegekend aan de voormalige gemeente Linkhout, die onder het ancien régime tot de baronie van Lummen behoorde.
Het tweede kwartier vertoont het wapen van het Land van Lummen. Het gaat terug op schepenzegels uit o.m. 1447, 1451 en 1524, waarop het wapen van der Marck prijkt. De baronie van Lummen, die ook Koersel, Linkhout en Schulen omvatte, kwam in 1351 in het bezit van Everhard van der Marck, heer van Arenberg, door zijn huwelijk met Maria van Loon. Hun afstammelingen behielden Lummen tot op het einde van het ancien régime. De laatste feodale heer was August Maria, graaf van der Marck en baron van Lummen, die bij de Franse invasie in 1792 de naam Arenberg aannam.
In het derde kwartier komt het wapen van de voormalige gemeente Meldert aan bod. Dat wapen gaat op zijn beurt terug op 18de-eeuwse schepenzegels met daarop het wapen van de familie Arrazola de Oñate, de laatste feodale heren van Meldert.
Als vlag koos Lummen drie verticale banen van wit, rood en wederom wit. Op de middelste rode baan, dubbel zo breed als de twee buitenste, prijkt het wapen van het Land van Lummen, namelijk het tweede kwartier van het gemeentewapen.
Evenementen.
Het grootse Evenement in Lummen is de jaarlijkse carnavalstoet die georganiseerd wordt op paasmaandag door de Cv De Ridders Van Het Everzwijn en dit al sinds 1963 .
Lummen had tussen 1978 tot 2000 een eigen festival "Zwemdokrock" dat jaarlijks pronkte met sterke namen op hun affiche zoals Blur, The Ramones, Heather Nova en Dogstar.
Andere jaarlijkse evenementen in Lummen..
●Zomerkriebels 
Economie.
Door haar ligging aan zowel de E313 als de E314 en het Albertkanaal is Lummen een economische groeipool. Lummen telt vier industriezones: Zolder-Lummen, Lummen-Gestel, Lindekensveld en Genenbos-Kolenhaven. De totale oppervlakte aan bedrijventerreinen bedraagt 147,2 ha. Lummen behoort tot het Economisch Netwerk Albertkanaal. In het kader hiervan werden de regionale bedrijventerreinen van Lummen rechtstreeks met de E313 verbonden en werd ook het klaverblad omgebouwd tot een conflictvrije verkeersturbine. Deze werken werden afgerond in 2013. Het knooppunt is sindsdien veel veiliger.
Met een gemiddeld fiscaal inkomen van 14.189 euro (aanslagjaar 2006 - inkomsten over het jaar 2005) is Lummen de zevende rijkste gemeente van Limburg.
Mobiliteit.
Lengte van het (verharde) wegennet, 2005: 305,5 kilometer.De oude brug over het Albertkanaal werd te laag voor vierlaags containervervoer over het kanaal en werd in juni 2020 verwijderd. Na het bouwen van nieuwe brugpijlers kon 15 november 2020 een nieuwe stalen boogbrug van 123 meter lang, 18 meter breed en vanaf het wegdek gemeten 23 meter hoog worden geplaatst. Totale kosten zo'n 11 miljoen Euro.

</doc>
<doc id="32982" url="https://nl.wikipedia.org/wiki?curid=32982" title="Peter de Wit (striptekenaar)">
Peter de Wit (striptekenaar)

Peter de Wit (Beverwijk, 10 maart 1958) is een Nederlands striptekenaar. Hij is onder meer bekend van Sigmund. 
Biografie.
De Wit besloot op zijn veertiende om striptekenaar te worden. Samen met zijn vriend Gerard Aartsen maakte hij het stripfanzine "Striprofiel". Op zijn zeventiende debuteerde hij in De Kennemer met de strip "Jochem". Hij studeerde korte tijd Fins, maar beëindigde deze studie voortijdig om zich volledig te richten op zijn stripcarrière.
De Wit ging werken voor het weekblad Eppo. Hij voorzag de postpagina van illustraties en tekende de cowboystrip Stampede (later omgedoopt tot De Cowboys).
In 1985 verhuisde De Wit naar De Wittenkade in Amsterdam waar hij het atelier Studio De Wittenkade startte. In de studio werd hij door de jaren heen vergezeld door andere tekenaars zoals Hanco Kolk, Aloys Oosterwijk, Ben Westervoorde, Floris Oudshoorn en Michiel de Jong. Studio De Wittenkade werd in 2007 opgeheven.
In 1985 fuseerde "Eppo" met het televisieprogramma Wordt Vervolgd en ging De Wit een samenwerkingsverband aan met Hanco Kolk; ze maakten vervolgverhalen van Gilles de Geus en de tweepaginastrip De Familie Fortuin. Vanaf 1988 verscheen Gilles in Sjors en Sjimmie en Veronica Magazine. Eind jaren tachtig startten Kolk en De Wit hun eigen uitgeverij, "De Plaatjesmaker", waarbij onder andere "De Pincet Reeks" werd uitgegeven.
Van 1988 tot en met 1995 maakte De Wit samen met Hanco Kolk de fotostrip "Mannetje &amp; Mannetje", waarvan ook een animatieserie werd gemaakt voor de VPRO. Dit televisieprogramma liep van 1990 tot en met 1992.
In 1992 maakten De Wit en Kolk een programma voor Teleac over strip- en cartoontekenen; hierin werd de krantenstrip Sigmund geïntroduceerd onder de titel "Mensch durf te leeven". Sigmund verschijnt sinds 1994 in de Volkskrant en leverde De Wit zijn definitieve doorbraak op. In deze strip kwamen ook de Burka babes voor het eerst in beeld. Zij kregen later hun eigen uitgaven. De Wit en Kolk maken sinds 2001 de strip S1NGLE, getekend door Hanco Kolk, voor onder andere Het Parool, De Gelderlander en het Algemeen Dagblad.
In 1999 werd Peter de Wit de stripschapprijs toegekend.
Privé.
Peter de Wit is de vader van cabaretier Tex de Wit.

</doc>
<doc id="32983" url="https://nl.wikipedia.org/wiki?curid=32983" title="Maaseik">
Maaseik

Maaseik (Limburgs: "Mezeik") is een stad en gemeente in het noordoosten van de Belgische provincie Limburg. De gemeente telt ruim 25.000 inwoners en is daarmee naar inwonertal de twaalfde gemeente van Limburg. Qua oppervlakte (76,91 km²) staat de gemeente op de tiende plaats in de provincie. Het is ook de hoofdplaats van het kieskanton Maaseik. De inwoners van Maaseik worden 'Maaseikenaars' genoemd. Maaseik is internationaal vooral bekend als de vermoedelijke geboorteplaats van de gebroeders Jan en Hubert van Eyck. Maaseik neemt een centrale positie in binnen beide Limburgen, met goede verbindingen met Nederlandse steden als Weert, Roermond, Sittard en Maastricht en Belgische steden als Genk en Hasselt.
Geschiedenis.
De oudste sporen van bewoning stammen uit het neolithicum en omvatten onder meer strijdhamers uit het laat-neolithicum. Ook uit de bronstijd zijn archeologische vondsten gedaan. Hieronder een bronzen beeldje van Epona te paard, gevonden in 1896 bij baggerwerkzaamheden in de Maas. Uit de ijzertijd stammen diverse urnen, terwijl in Maaseik ook Romeinse potten en glaswerk zijn aangetroffen. De heirbaan Maastricht-Nijmegen loopt ten westen van de huidige stad (nu 'Heirweg' en 'Oude Ophoverbaan'). Langdurige bewoning is er echter niet. Het zwaartepunt van de Merovingische en Karolingische nederzettingen ligt bij Kessenich en Geistingen.
De geschiedenis van het huidige Maaseik begint bij de abdij van Aldeneik, op dat moment gewoon "Eike" genoemd. Hier wordt omstreeks 700 een klooster gesticht, volgens de legende door Adelard, ten bate van zijn dochters Harlindis en Relindis. Vanaf 952 zijn het klooster en de bijhorende landgoederen een bezit van de bisschop van Luik. Ten zuidwesten, op een hoogte tussen oude Maasarmen en dichter bij de oude landweg, wordt een nieuwe nederzetting gesticht omstreeks 1230. Sindsdien spreekt men van "Alden-Eik" en "Nieuwen-Eik".
Dit "Nieuwen-Eik" overvleugelt al gauw zijn voorganger; dankzij de hogere ligging verleent de graaf van Loon eraan stadsrechten (1244) opdat er zich een sterke grenspost tegen Gelre ontwikkelt. Bovendien schuift de Maas, indertijd een drukke vaarroute, ter hoogte van Aldeneik weg van het dorp. "Nieuwen-Eik" wordt zo 'Maas-Eik', dat wil zeggen 'het Eik dat (wel nog) langs de Maas ligt'. Maaseik wordt een welvarende stad en een van de Goede Steden van het prinsbisdom Luik. Graaf Arnold IV van Loon bouwt er een verblijfplaats, die later wordt versterkt tot burcht. In 1373 is reeds sprake van zo'n "castrum de Eyke", dat in de nasleep van de Luiks-Bourgondische Oorlogen echter gesloopt moet worden (1469). Het middeleeuwse Maaseik is een handelscentrum, dankzij diverse markten (vanaf 1265), waaronder een lakenhal (vanaf 1347) ten dienste van de lokale lakenindustrie, en dankzij een Maashaven.
De stad krijgt echter ook met krijgsverrichtingen te maken. Maaseik wordt bezet door de troepen van Karel de Stoute (1467) en wordt na de Bourgondische periode een fel bevochten stad (1482–90) in de strijd tussen de troonpretendenten Marck en Horne. In 1492 wordt eindelijk vrede gesloten, waarna men in 1501 overgaat tot de herstelling van de zwaar beschadigde wallen van Maaseik. Op economisch vlak volgt een periode van bloei. Reeds in 1476 vestigen de Kruisheren zich in Maaseik. De lakenhandel bloeit weer op, mede door de huisnijverheid.
De tweede helft van de 16e eeuw brengt opnieuw troebelen. Aan het einde van de Gelderse Oorlogen steken Brabantse troepen bij Maaseik de Maas over (1542). De Reformatie begint voor Maaseik met het anabaptisme, uitgedragen door de Maaseikenaren Dionysius Vinne (of "Vinnius") en Jan van Kempen (of "Campanus"). De naburige Visserweert vormt een toevluchtsoord voor anabaptisten. Het calvinisme wordt gemarkeerd door het optreden van de prediker Herman Moded in 1566. In steden als Hasselt, Maastricht en Maaseik vindt de calvinistische leer veel aanhang. Een opstand breekt uit; Hasselt en Maaseik verkiezen gereformeerde burgemeesters. Wanneer prins-bisschop Gerard van Groesbeek troepen stuurt, aanvaardt Maaseik de vredesvoorwaarden (26 april 1567). Groesbeek stelt geen vervolging in, maar in 1596 moet de gereformeerde gemeenschap Maaseik alsnog verlaten.
Intussen is de Tachtigjarige Oorlog losgebarsten. Maaseik blijft gespaard bij Oranjes expedities rond Stokkem (1568) en Roermond (1572), maar wordt wel geplunderd door het Gelderse leger onder bevel van Adolf van Nieuwenaer (1584). Aan het einde van de oorlog legert Karel IV van Lotharingen troepen in de streek (1643–54). Meermaals breekt bovendien de pest uit, waardoor het inwonersaantal sterk terugloopt. Tijdens de Hollandse Oorlog wordt Maaseik ingenomen (1672) en zelfs zwaar versterkt door Vauban. Bij het vertrek van de Fransen (1675) blijft de stad verarmd achter. Van 1677 tot 1681 wordt ze nogmaals bezet, door de Staats-Duitse troepen van de Alliantie. Vervolgens kent Maaseik haar zwaarste stadsbrand ooit (6 mei 1684): bijna een derde van de woningen wordt vernield. Tijdens de Negenjarige Oorlog valt de stad opnieuw ten slachtoffer aan plunderende en brandstichtende troepen.
Ook de 18e eeuw brengt strijd, beginnend bij de Spaanse Successieoorlog, waarin Maaseik door de Staats-Britse troepen van Marlborough wordt bezet (1702–12). In 1734 en 1740 zijn het dan weer Duitse troepen die Maaseik bezetten. Daarna wordt het rustiger, maar de armoede blijft groot, mede door misoogsten. In deze context ontstaan de Bokkenrijdersbenden. De 'eerste bende' (1780–85) staat onder leiding van de Maaseikenaar Henricus Houben, schoenmaker van beroep en bewoner van het huis Markt/Boomgaardstraat. Zijn bende omvat een 40-tal leden, onder andere afkomstig uit Ophoven. In 1785 wordt Houben gevangengenomen en vermoedelijk pleegt hij zelfmoord in de gevangenis. De 'tweede bende' (1790–94) wordt door drossaard Clerckx op wrede wijze opgerold. Meer dan dertig mensen, waaronder veel Maaseikenaars, worden opgehangen. Oud-burgemeester Dionysius van Carlo wordt eveneens beschuldigd van deelname. Bij een foltering bekent hij, maar later herroept hij de bekentenis en pleegt in de gevangenis zelfmoord.
Op 17 september 1794 wordt het Maasland ingenomen door de Frans-revolutionaire troepen onder leiding van Boisset. Op dat moment kent Maaseik vele kloosters, waaronder het Agnetenklooster, voortgekomen uit een begijnhof (sinds 1429), het Kruisherenklooster (vanaf 1476), het Sepulchrijnenklooster (sinds 1495), het Minderbroedersklooster (sinds 1626) en het Capucijnenklooster (sinds 1626). Al deze kloosters worden op last van de Franse overheid opgeheven (1797). In de Franse tijd is Maaseik een kantonnale hoofdplaats in het arrondissement Roermond. In 1815 wordt het een van de acht provinciale steden van de beide Limburgen.
Later lijdt Maaseik economische schade, wanneer krachtens de 24 Artikelen het achterland over de Maas aan Nederland valt. In 1874 opent het station Maaseik, vanwaar spoorlijn 21A naar Hasselt voert. In 1889 krijgt Maaseik een Maasbrug, op dat moment een van de weinige vaste oeververbindingen. Vanaf dan klaart de economische toestand op. Op 1 januari 1977 fuseert Maaseik met de gemeenten Neeroeteren en Opoeteren. Zoals elders in het Maasland speelt de ontginning van grind een grote economische rol. Aanvankelijk gebeurt dit door middel van baggerschepen in het rivierbed van de Maas – waardoor deze nu veel dieper en breder is dan vroeger – maar na 1950 in de uiterwaarden, wat leidt tot uitgestrekte Maasplassen zoals deze te Heerenlaak. De grindwinning wordt in Maaseik stopgezet omstreeks 2000, waarna de Maasplassen zijn heringericht voor waterrecreatie.
Geografie.
Hydrografie.
Maaseik ligt op de linkeroever van de Maas, tegenover het Nederlands-Limburgse dorp Roosteren. De Maas vormt de grens met Nederland, vanwaar de benaming 'Grensmaas'. De gemeente Maaseik maakt deel uit van het Limburgse Maasland, dat bestaat uit de eigenlijke Maasvallei, ongeveer 4 km breed, en de aan weerszijden liggende Maasterrassen. Het laagterras werd duizenden jaren lang uitgesleten bij het meanderen. Tijdens dit proces zette de rivier dikke lagen grind af, dat op grote schaal gedolven wordt. Bij hoogwater worden in de uiterwaarden daarnaast zand, leem en klei afgezet. Doordat bovendien kalk uit de Ardennen wordt aangevoerd, is de bodem erg vruchtbaar.
De stad ligt op een uitloper van het middenterras van de Maas, waardoor ze relatief veilig is voor overstromingen. Ten zuiden (Ganzenkotbeek, Rozenboomgaardbeek, Zanderbeek) en ten noorden (Bosbeek, St.-Jansbergloop, Oude Beek) van de stadskern hebben voormalige beddingen van de Maas gezorgd voor brede laagten. Het laagterras en het middenterras worden van elkaar gescheiden door een steilrand van ongeveer 3 meter hoogte, het 'Maastalud'. Bij St.-Jansberg gaat het middenterras over in de Vlakte van Bocholt. Hier is de bodem relatief onvruchtbaar en drassig. Het in cultuur brengen van deze gebieden begon in de 19e eeuw.
Naast de Maas stromen er drie andere rivieren door de gemeente, en wel:
Woonkernen.
De gemeente Maaseik omvat de volgende deelgemeenten met bijhorende woonkernen:
Nabijgelegen kernen.
Nabijgelegen kernen zijn:Kinrooi, Aldeneik, Roosteren, Ophoven, Heppeneert, Elen
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De stad Maaseik ligt in het kieskanton Maaseik en het provinciedistrict Maasmechelen, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013-2018.
De liberalen trokken deze verkiezingen in verdeelde slagorde naar de kiezer. Enerzijds was er de kieslijst van Open Vld, anderzijds de kieslijst VOLU!T. De socialisten van hun kant trokken naar de kiezer onder de naam VOORUIT!. Na de verkiezingen diende VOORUIT! een klacht in bij de Raad voor Verkiezingsbetwistingen, nadat was gebleken dat de bij de kiezers verwarring was geweest tussen hun naam en die van de liberale lijst VOLU!T. De klacht werd echter verworpen. Burgemeester werd Jan Creemers (CD&amp;V). Hij leidde een coalitie bestaande uit CD&amp;V, VOLUIT en VOORUIT. Samen vormden ze de meerderheid met 15 op 27 zetels.
Bezienswaardigheden.
Het typische, planmatige stratenpatroon uit de tijd van de stichting van de stad is nog steeds duidelijk herkenbaar: vanaf de centraal gelegen Markt vertrekken een noord-zuid- en een oost-westas. Ook het verloop van de wallen van Maaseik is nog grotendeels zichtbaar. De stadspoorten waren de Bospoort (westen), de Hepper Poort (zuiden), de Bleumer Poort (oosten) en de Eiker Poort (noorden).
In Maaseik bevinden zich een groot aantal gebouwen en objecten die tot het cultureel erfgoed in België behoren.
Cultuur.
Cultuur en voorzieningen.
In 1976 werd het "Cultuurcentrum Achterolmen" opengesteld voor het publiek. Terwijl het oorspronkelijk een polyvalente zaal omvatte, werd het in 2004 verbouwd tot een volwaardige schouwburg met 518 plaatsen.
Maaseik is een regionaal koopcentrum. De verkeersvrije Bosstraat is de belangrijkste winkelstraat. In 2006 werd winkelcentrum 'de Kloosterbempden' geopend.
Streekproducten.
Maaseik staat bekend om zijn knapkoek, een krokante koek. Andere lokale specialiteiten zijn "dikke koek", "moppen", "krollemol" en crèmetaart. Bekend in de regio, maar niet uniek voor Maaseik, is ook de "knöbbelkesvlaai", ook wel "greumelevlaai" genoemd. Dit is Limburgse vlaai bedekt met koekkruimels.
De deelgemeente Opoeteren staat bekend om haar bosbessen, wat leidt tot het maken van verse bosbessenvlaai en bosbessenjam door lokale bakkers, alsook de bosbessenlikeur "'t Oterke".
Economie.
Maaseik kent vanouds weinig industrie, zelfs binnen de omwalling liggen tot 1850 veel landbouwbedrijven. Wel is er lange tijd veel economische activiteit in de vorm van markten en lakennijverheid. Tot 1600 profiteert Maaseik ook van de scheepvaart over de Maas; het vormt een schakel tussen Luik en de overslaghaven Venlo. Na 1600 neemt de Maashandel sterk af; dan worden nog vooral steenkool, mergel en Naamse steen naar het noorden vervoerd. Naarmate de schepen groter worden, is de Maas niet meer bevaarbaar. Vanaf 1826 varen ze via de Zuid-Willemsvaart.
In 1812 wordt de "Napoleonsweg" Parijs-Hamburg, via Maastricht, Maaseik en Venlo, aangelegd. In 1846 komt er een nieuwe weg naar Bree. Eind 18e eeuw wordt de weg van Maaseik naar Weert aangelegd, die verhard wordt in 1872. Een tramlijn vanaf Leopoldsburg wordt in 1890 doorgetrokken tot Maaseik. Verdere tramlijnen volgden naar Maastricht (1898), Kessenich (1900) en Weert (1910). In 1922 komt bovendien de tramhalte "Roosteren Maas" gereed aan de rechter Maasoever, net over de brug bij de stad. Deze halte ligt aan een zijtak van de tramlijn Roermond - Sittard. Hier stoppen vijf trams per dag en men kon hiermee naar Echt (17 minuten), Sittard (43 minuten) en Roermond (uur) reizen. In 1937 is deze tramlijn opgeheven en opgebroken. Kort na 1945 werden de overige tramlijnen ook opgeheven en opgebroken. Spoorlijn 21A naar Hasselt is in bedrijf van 1874 tot 1979 (personenvervoer tot 1959).
De landbouw betreft voornamelijk de teelt van graan, maar vanaf einde 19e eeuw schakelt men meer en meer over naar veeteelt. In 1904 komt er een boterfabriek te Heppeneert en in 1911 de "Coöperatieve Melkerij Sint-Cornelis" te Neersolt. Vanaf 1900 ontstaan een viertal steenovens te Aldeneik.
Van 1930–60 zijn veel inwoners, soms wel 30%, werkzaam in de Kempense steenkoolmijnen.
De grindwinning, ten behoeve van de betonindustrie, begint in de jaren 1880. Oorspronkelijk wordt er gebaggerd in de Maas zelf, maar na 1950 ook in de uiterwaarden. Aldus ontstaan grote waterplassen, zoals de plas te Heerenlaak, die tegenwoordig recreatiebedrijven (camping, watersport) aantrekken. Ook de bezienswaardige binnenstad met haar monumenten en musea trekt toeristen aan.
Mobiliteit.
Wegen.
De volgende gewestwegen passeren in Maaseik:
Dit zijn alleen de gewestwegen die in Maaseik-centrum komen. Voor de deelgemeenten Neeroeteren en Opoeteren: zie de desbetreffende artikels.
Waterwegen.
De Grensmaas is ter hoogte van Maaseik niet bevaarbaar. Iets ten noorden van Maaseik, in de buurt van de gemeentegrens met Ophoven (Kinrooi) is dat wel het geval. In het verleden (tot aan de 20ste eeuw) was de Maas ook ter hoogte van Maaseik bevaarbaar doordat ze minder breed was (zodat het water hoger stond) en door de geringere diepgang van de schepen. Bovendien namen de Zuid-Willemsvaart en het Julianakanaal het belang van de Maas over. De Maashaven van Maaseik lag aan de Heppersteenweg, langs een oude Maasarm die nu enkel bij hoogwater gevuld is. De huidige haven ligt bij Heerenlaak, langs een voormalige grindgroeve die in verbinding staat met de Maas. Deze haven is enkel voor pleziervaart.
Openbaar vervoer.
Trein.
In 1874 werd spoorlijn 21A Hasselt - Maaseik geopend. Het eindstation lag op het huidige Stationsplein, maar het spoor liep verder tot aan de Maas (via de Van Eycklaan en de Maasweg) naar de loodsen van de grindnijverheid. Er was ooit sprake van een verlenging naar Roermond, doch dit werd nooit uitgevoerd. Het reizigersverkeer op het baanvak As-Maaseik werd opgeheven op 4 oktober 1959. Het goederenverkeer naar Maaseik volgde op 15 maart 1979. In 1988 werd dit baanvak opgebroken. Er kwam een fietspad in de plaats.
Bus.
Diverse buslijnen van De Lijn doen Maaseik aan. Een overzicht (zie ook website van De Lijn):
Tot begin november 2009 deden ook twee lijnen van de Nederlandse vervoersmaatschappij Veolia Transport Maaseik aan, namelijk lijn 70 (naar Sittard) en scholierenlijn 187 (naar Weert).
Tot in het begin van de 21e eeuw lag de hoofdhalte van de lijnbussen op het Kolonel Aertsplein. Omdat dit plein helemaal heringericht werd, werd ze verplaatst naar de Van Eycklaan. In de toekomst zou er een nieuw hoofdstation komen bij de gemeenschapsscholen.
Tram.
Maaseik was vroeger een knooppunt van tramlijnen. De volgende tramlijnen deden Maaseik aan:
De grensoverschrijdende verbindingen werden al opgeheven voor de Tweede Wereldoorlog, de andere lijnen werden geschrapt in de jaren 1950. De tramlijnen kwamen de ommuurde binnenstad niet binnen. De tramlijn naar Kessenich reed langs de stadswallen. De stelplaats/station lag op het huidige Prinsenhof, buiten de stadsmuren.
Onderwijs.
De stad is ook een regionaal onderwijscentrum met een uitgebreid aanbod aan secundaire scholen, waaronder het Koninklijk Atheneum, het College Heilige Kruis - Sint-Ursula 2 en het Technisch Instituut Sint-Jansberg. Ook vanuit Nederland worden deze scholen bezocht. Het College en het Technisch Instituut zijn sinds 1999 verenigd in de scholengemeenschap Harlindis en Relindis.
Sport.
Zowel voetbalclubs Maaseik FC en Neeroeteren FC speelden ooit in de nationale reeksen. In 2005 fuseerden beide clubs tot Real Neeroeteren-Maaseik FC, deze speelt in de provinciale reeksen. In 2015 ging de club, na financiële problemen, verder onder de naam K Neeroeteren FC en startte ze opnieuw in 4de provinciale. In het seizoen 2018-2019 wist KNFC te promoveren naar 3de provinciale. Ze spelen onder stamnummer 02426 in de clubkleuren oranje-zwart op de Borg in Neeroeteren.
Op 13 Juli 1963 werd Wurfeld SL boven het doopvont gehouden. In 2014 werd er een naamswijziging gedaan met respect voor de 'roots' van Wurfeld SL. De club gaat nu door het leven als SLW Maaseik en speelde in 4de provinciale. In het seizoen 2016-2017 wist de club te promoveren naar 3de provinciale. Ze spelen onder stamnummer 06888 in de clubkleuren rood-groen op de Sportlaan in Maaseik.
K Waterloos VV is opgericht in 1962 en kreeg in 2012 de titel van Koninklijke vereniging. Ze speelde in het seizoen 2019-2020 onder stamnummer 06563 met de zwarte-witte clubkleuren in 4de provinciale.
Voorshoven VV speelde in seizoen 2019-2020 onder stamnummer 08588 met de groen-witte clubkleuren in 4de provinciale.
In het seizoen 2020-2021 verenigen K Waterloos VV en Voorshoven VV zich en gaan ze verder als Koninklijke voetbal vereniging Waterloos-Voorshoven, in de volksmond KVV WAVO. Dit doen ze onder stamnummer 06563 in de clubkleuren zwart-groen. De club speelt in 4de provinciale aan de Ketelstraat te Neeroeteren.
SSD opoeteren speelt onder stamnummer 07336 in de clubkleuren paars-wit aan de Bergeindestraat in Opoeteren. De club speelde in het seizoen 2019-2020 in 3de provinciale maar degradeerde na een vroegtijdige stopzetting van de competitie, wegens de COVID-19 maatregelen, vanop de 15 plaats naar 4de provinciale.
VV Ven-Maaseik speelde onder stamnummer 08755 in de clubkleuren Geel-zwart. Ze hielden op met bestaan in 2019.
K Flandria Dorne speelde onder stamnummer 04958 in de blauw-witte clubkleuren. De club hield op met te bestaan in 2015.
Volleybalclub Noliko Maaseik is de Belgische recordkampioen en domineerde het volleybal van begin jaren negentig. Ook op internationaal vlak staat de club zijn mannetje en werd in 1997 en 1999 Europees vicekampioen. Geen enkele andere club speelde meer wedstrijden in de Champions League dan Maaseik.

</doc>
<doc id="32984" url="https://nl.wikipedia.org/wiki?curid=32984" title="Rassemblement Wallonie-France">
Rassemblement Wallonie-France

Het Rassemblement Wallonie-France (R.W.F.) is een rattachistische partij die zowel Wallonië als het Brussels Hoofdstedelijk Gewest (inclusief de faciliteitengemeenten in de Vlaamse rand) van België wil afsplitsen en wil laten aansluiten bij Frankrijk. Haar Brusselse afdeling heet het Rassemblement Bruxelles-France, het R.B.F. De partij wordt als uitgesproken anti-Vlaams beschouwd.
Personen.
De bezieler van de partij is Paul-Henry baron Gendebien, een nazaat van Alexandre Gendebien, een van de revolutionairen van 1830. In 2006 zette hij een stap opzij voor partijvernieuwing. De nieuwe voorzitter werd Claude Thayse, die de partij in 2008 echter verliet en zich aansloot bij het Rassemblement Wallon. Momenteel wordt het voorzitterschap gedeeld tussen Paul-Henry Gendebien en Laurent Brogniet.
Verkiezingen.
Bij de deelstaatverkiezingen van 2009 diende de partij in elke Waalse kieskring én in Brussel een lijst in. Het beste resultaat werd behaald in Namen, waar 2,15% van de bevolking op het R.W.F. stemde.
Ook voor de federale verkiezingen in 2010 kwam de partij in alle Waalse kieskringen én Brussel-Halle-Vilvoorde op. Op rijksniveau behaalde de partij 0,55% van de stemmen voor de Kamer en 0,62% voor de Senaat. Het beste resultaat werd opnieuw in Namen behaald, waar 2,53% van de bevolking zijn stem aan het R.W.F. gaf.
Concurrentie.
RWF had concurrentie van een andere rattachistische lijst, Parti France, die deel uitmaakte van Listes Wallon. De Parti France hield echter rekening met de tussenstap van een onafhankelijk Wallonië, en sloot het Brussels Hoofdstedelijk Gewest uit. Later werd Listes Wallon omgevormd tot Union Pour La Wallonie, dat in 2011 werd herdoopt tot het Rassemblement Wallon.

</doc>
<doc id="32985" url="https://nl.wikipedia.org/wiki?curid=32985" title="Maasmechelen">
Maasmechelen

Maasmechelen is een gemeente in de Belgische provincie Limburg en overschreed in juni 2023 de kaap van 40.000 inwoners. De gemeente omvat de voormalige gemeenten Mechelen-aan-de-Maas, Vucht met het dorp en de tuinwijk, Leut, Meeswijk, Uikhoven, Eisden met de woonkernen Eisden-Dorp en Eisden-Tuinwijk, Opgrimbie, Boorsem met woonkern Kotem. Het is tevens de hoofdplaats van het kieskanton en gerechtelijk kanton Maasmechelen
Geschiedenis.
Oudste geschiedenis.
Archeologische vondsten tonen aan dat de Maasvallei al 8000 jaar geleden bewoond is geweest. Aan de voet van het Kempens Plateau lagen drogere gronden die een vast verblijf mogelijk maakten. Bossen op de terrassen maakten plaats voor akkerbouw.
Romeinse tijd en middeleeuwen.
Door de Romeinen werd een heerweg aangelegd. Deze weg werd een belangrijke verbinding van Tongeren en Maastricht naar Nijmegen aan de grens (Limes) van het Romeinse Rijk. Langs deze verbindingsweg lagen reeds en ontstonden verscheidene nederzettingen. Vanaf de 8e eeuw werden door de Franken verschillende dorpen gesticht in de regio. In de Franse tijd verloor de heirbaan gaandeweg zijn betekenis door de aanleg van de huidige N78, als onderdeel van de wegverbinding tussen Parijs en Hamburg.
Moderne geschiedenis.
In 1970 fuseerde Mechelen-aan-de-Maas met Eisden, Vucht en Opgrimbie. De nieuw gevormde gemeente kreeg Mechelen-aan-de-Maas als centrum, omdat dit van de vier gemeenten de grootste in oppervlakte en sinds de Franse tijd een kantonhoofdplaats was. De fusiegemeente kreeg de nieuwe naam Maasmechelen. In 1977 werden de gemeenten Boorsem (met Kotem) en Uikhoven bij Maasmechelen gevoegd. De grindwinningsbedrijven die daar lagen waren naast de mijn en de witzandgroeve een gunstige aanvulling voor de industriële economie. In het noordoosten werden in dat jaar ook Leut en Meeswijk bij de gemeente gevoegd. Dit zorgde voor een grotere agrarische bedrijvigheid binnen de gemeente.
De sluiting van de mijn van Eisden in 1987, het geleidelijk stopzetten van de grindwinning na het grinddecreet en de afbouw van de witzandgroeve in de gemeente veroorzaakten groeiende problemen op gebied van inkomen, werkgelegenheid, samenleven en welbevinden. Er werd door diverse overheden geïnvesteerd in de aanleg van zones voor kleine en middelgrote ondernemeningen en de komst van nieuwe winkelcentra, in nieuwe en gerenoveerde woonzones, het opnemen van een aanzienlijk aandeel van de gemeentelijke oppervlakte in het eerste nationaal park van het Vlaams Gewest en het opzetten van nieuwe infrastructuur voor zachte vormen van toerisme.
Geografie.
Het grootste deel van Maasmechelen ligt in de Maasvallei, op de linkeroever van de Grensmaas. De westelijke rand van de gemeente, aan de grens met Zutendaal en As, ligt op het Kempens Plateau. Tussen de Maas en het Kempens Plateau ligt een "trapvormig" rivierterras en een steilrand van gemiddeld 45 meter. In Maasmechelen ligt deze steilrand bijna volledig in bos- en heidegebied.
Aangrenzende gemeenten.
De gemeente Maasmechelen grenst aan de volgende gemeenten:
Waterlopen.
Bevaarbaar.
De enige bevaarbare waterloop in Maasmechelen is de Zuid-Willemsvaart, deze werd 2 eeuwen geleden gegraven omdat de Maas ten noorden van Maastricht onbevaarbaar is voor binnenschepen.
Onbevaarbaar.
Een verzameling van alle onbevaarbare waterlopen in Maasmechelen met de deelgemeenten waardoor ze stromen in volgorde van bron naar monding.
Mobiliteit.
Maasmechelen heeft een op- en afrit naar de autosnelweg E314, die Brussel en Leuven via Knooppunt Lummen en Knooppunt Kerensheide met Heerlen en Aken verbindt. De Rijksweg N78 is een bredere verkeersweg, die parallel loopt met de Grensmaas. Een opsomming van alle gewestwegen en autosnelwegen:
Maasmechelen heeft een ontsluitingsweg die evenwijdig loopt met de Zuid-Willemsvaart. Deze verbindt de rotonde op de N78 bij de E314-afrit 'Maasmechelen' in het zuiden, met Eisden en Maasmechelen Village in het noorden van de gemeente.
Spoorlijn 21B werd gebruikt door het Kolenspoor, een vereniging van vrijwilligers die opgeknapte treinstellen inzette voor toeristische ritten, maar is sinds 2014 definitief gesloten voor treinverkeer. Er was door achterstallig onderhoud van de treinsporen geen treinvervoer meer mogelijk vanuit Waterschei en As naar Eisden. Deze spoorlijn wordt nu onderdeel van de Kolenspoorroute, de 46 kilometer lange fietssnelweg F75, die Beringen-Mijn via Genk met Maasmechelen verbindt.
Na jaren plannen en discussie is er -in het kader van het Spartacusplan- een trambusverbinding aangekondigd die het spoorwegstation van Hasselt, de Universiteit Hasselt in Diepenbeek en het station van Genk zal verbinden met het centrum van Maasmechelen en het eindstation bij Maasmechelen Village en Terhills. Het is de bedoeling dat deze trambus waar mogelijk een eigen bedding zal krijgen en vaker zal rijden.
Demografie.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Maasmechelen ligt in het kieskanton Maasmechelen en het provinciedistrict Maasmechelen, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 1983 - 1988.
Bij de verkiezingen van 1982 namen de christendemocraten verdeeld aan de verkiezingen deel, enerzijds was er de CVP en anderzijds de Christen Democratische Partij (CDP).
Legislatuur 1989 - 1994.
In 1988 namen de kieslijsten Democratische Unie In Maasmechelen (DUIM) en PAM deel aan de verkiezingen.
Legislatuur 1995 - 2000.
In 1994 nam de kieslijst Maasmechelen TweeDuizend (MTD) deel aan de verkiezingen.
Legislatuur 2001 - 2006.
In 1994 nam de VLD deel aan de verkiezingen als Lijst van de Burgemeester (LvB).
Legislatuur 2013 - 2018.
Burgemeester is Raf Terwingen (CD&amp;V). Hij leidt een coalitie bestaande uit CD&amp;V, Open Vld en N-VA. Samen vormen ze de meerderheid met 25 op 33 zetels.
Resultaten gemeenteraadsverkiezingen sinds 1976.
 &lt;br&gt; 
Beeldcultuur.
De Nederlandse televisieserie De Partizanen is gedeeltelijk opgenomen op het dorpsplein en in de straten van Leut.
Eind juli 2006 kwam Maasmechelen in het nieuws toen bekend werd dat in de fontein op het gemeenteplein een swastika herkend kan worden. Dit was door gebruikers van Google Earth opgevallen en gemeld aan de betrokkenen. De burgemeester zegde toe de fontein te laten verbouwen, hoewel Robert Tachelet, de architect van de in 1979 gebouwde fontein woedend was. Vanaf de grond is het hakenkruis niet te zien volgens de burgemeester.
Sport.
Maasmechelen telt talloze sportclubs voor jongeren en volwassenen, dit zijn de belangrijkste:
Stedenbanden.
Maasmechelen heeft zusterbanden met de volgende steden:

</doc>
<doc id="32986" url="https://nl.wikipedia.org/wiki?curid=32986" title="Sigmund (strip)">
Sigmund (strip)

Sigmund is een stripverhaal geschreven en getekend door Peter de Wit.
Het gaat over een eenogige psychiater die wrange en cynische commentaren levert op de wereld om hem heen.
De naam is afgeleid van de oer-psycholoog Sigmund Freud.
Sigmund maakte in 1992 zijn debuut in een aflevering van de serie "Strip- en cartoontekenen" die Peter de Wit samen met Hanco Kolk voor Teleac heeft gemaakt. De aflevering gaat over gagstrips variërend van een strook tot een pagina; Peter de Wit vertelt dat hij een krantenstrip heeft ontworpen onder de werktitel "Mensch durf te leeven". 
Sinds 3 januari 1994 worden de enkelstrooks strips in de Volkskrant gepubliceerd. Tot nu toe zijn er eenendertig albums uitgebracht; naast de reguliere "sessies" ook enkele specials. 
Peter de Wit bracht "Sigmund" ook live, tijdens de tournee "Cartoonference" in december 2004. Toen trok hij samen met collega-striptekenaars Hanco Kolk, Kees de Boer en Lectrr langs Nederlandse poppodia met sketches van "Sigmund".
Sigmund heeft ook een spin-off genaamd Burka babes.

</doc>
<doc id="32987" url="https://nl.wikipedia.org/wiki?curid=32987" title="Meeuwen-Gruitrode">
Meeuwen-Gruitrode

Meeuwen-Gruitrode is een voormalige gemeente in de provincie Limburg in Vlaanderen (België). Meeuwen-Gruitrode was een uitgestrekte gemeente van 9126 hectare en telde om en bij de 13.000 inwoners. De gemeente ontstond op 1 januari 1977 en behoort sinds 1 januari 2019 als deelgemeente samen met Opglabbeek tot de nieuwe fusiegemeente Oudsbergen.
Geschiedenis.
Op 23 februari 2016 kondigden de burgemeesters van Meeuwen-Gruitrode en Opglabbeek aan een fusie tussen beide gemeenten te willen onderzoeken. In november 2016 keurden de gemeenteraden een principieel akkoord goed om effectief te willen fuseren. De fusie moest ingaan op 1 januari 2019, volgend op de (gezamenlijke) gemeenteraadsverkiezingen van 14 oktober 2018.
Geografie.
Meeuwen-Gruitrode was een landelijke gemeente en bezat een grote rijkdom aan natuurlijke schatten, zoals de Oudsberg, een 95 meter hoge landduin, en grote natuurgebieden zoals Solterheide.
Overige kernen.
De gemeente omvat ook de gehuchten Muisven, Ophoven, Zoetebeek, Koestraat en Plokrooi.
Demografie.
Demografische ontwikkeling.
Alle historische gegevens hebben betrekking op de gemeente inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Meeuwen-Gruitrode lag in het kieskanton Bree en het provinciedistrict Peer, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
(Voormalige) Burgemeesters.
Burgemeesters van Meeuwen-Gruitrode waren:
Legislatuur 2013-2018.
De laatste burgemeester was Lode Ceyssens van de CD&amp;V. Deze partij had de meerderheid met 15 op 23 zetels.
Sport.
In de gemeente werd aan topsport gedaan. Zo is handbalclub DHC Meeuwen (vrouwen) actief in de eredivisie en HHV Meeuwen (heren) in de Superliga. In het zaalvoetbal is ZVK Meeuwen actief in de Eerste klasse van de KBVB-competitie.
Daarnaast telde Meeuwen-Gruitrode vier voetbalclubs in de KBVB-reeksen, alle actief in de provinciale reeksen. KSK Meeuwen (met stamnummer 6240) is actief in 1e provinciale en Sporting Nevok Gruitrode (met stamnummer 5840) in de 2de provinciale reeks; Heidebloem Wijshagen (met stamnummer 6894) en Sporting Ellikom (met stamnummer 7411) beide in de 4de provinciale.
Ten slotte telde de gemeente drie wielerclubs (Cycling Team de Rieten, WTC De Doortrappers en WTC De Zilvermeeuwmet), een tennisclub (TC Soetebeek) atletiekclub (AVT Meeuwen-Gruitrode).
Ook bestaat er een judoclub Judoteam Gruitrode, dat ondertussen is uitgegroeid tot een van de grootste judoclubs van Vlaanderen.
Jumelage.
Meeuwen-Gruitrode ging in augustus 2010 een jumelage aan met Manerba del Garda in Italië, tijdens een bezoek van muziekvereniging 'De Heibloem' aan Manerba del Garda.

</doc>
<doc id="32988" url="https://nl.wikipedia.org/wiki?curid=32988" title="Nieuwerkerken (Limburg)">
Nieuwerkerken (Limburg)

Nieuwerkerken is een plaats en gemeente in de provincie Limburg in België. De gemeente, gelegen ten zuidwesten van Hasselt, telt ruim 7.000 inwoners. Nieuwerkerken behoort tot het kieskanton en het gerechtelijk kanton Sint-Truiden.
Etymologie.
De naam spreekt voor zich. In 1139 werd de plaats voor het eerst vermeld als "Nova ecclesia".
Geschiedenis.
Nieuwerkerken, waarvan de kern belangrijk kleiner was dan tegenwoordig, had een onduidelijke juridische status. Het grootste deel van het dorp was afhankelijk van de heerlijkheid Attenhoven, welke in Brabant lag, maar een leen was van het Sint-Lambertuskapittel te Luik. Juridisch viel het onder de schepenbank van Gorsem. In feite was de situatie dermate gecompliceerd, dat er geen eigenlijke autoriteit bestond en men gemakkelijk asielrecht verleende aan lieden die elders strafrechtelijk werden vervolgd. Deze situatie duurde voort tot 1785. De tot de huidige gemeente behorende buurtschappen Tichelrij (in het noorden) en Schelfheide (in het noordwesten) waren beide afzonderlijke heerlijkheden, die Loons recht kenden. Tichelrij had een eigen schepenbank, en Schelfheide viel onder Gorsem. Zij maakten 80% van het grondgebied van de latere gemeente Nieuwerkerken, zoals die bestaan heeft voordat de gemeentelijke fusies tot stand kwamen.
Geografie.
Met een oppervlakte van 2237 ha en een inwonersaantal van ruim 7000 is Nieuwerkerken een van de kleinste gemeenten van Limburg.
Kernen.
Van links met de klok mee sluiten de deelgemeenten Binderveld, Nieuwerkerken, Wijer en Kozen op de centrumplaats aan.
Ligging.
Nieuwerkerken ligt in het zuidwesten van de provincie Limburg. De gemeentegrens wordt in het westen gedeeld met het Vlaams-Brabantse Geetbets. Nieuwerkerken heeft twee historische steden als buur: Hasselt in het noordoosten en Sint-Truiden in het zuiden. Alken is de buurgemeente in het noordoosten.
Nabijgelegen kernen.
Kortenbos, Sint-Truiden, Melveren, Rummen, Schakkebroek, Herk-de-Stad
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Nieuwerkerken ligt in het kieskanton Sint-Truiden en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2001 - 2006.
sp.a en Gemeentebelangen (GBL) bundelde de krachten en kwamen op met de kieslijst Nieuwerkerkense Eenheidspartij (NEPA). De CVP (vanaf 2001 CD&amp;V) sloot een coalitie met VLD, burgemeester werd Benny Bamps. In 2003 ontstond er onrust in de coalitie nadat eerste schepen Kamiel Gysenbergs (die voor de verkiezingen overstapte van GBL naar CVP) zijn ontslag indiende en CD&amp;V Marc Secretin voordroeg als opvolger. VLD dreigde hierop een alternatieve meerderheid te vormen met NEPA. Kamiel Gysenbergs trok hierop zijn ontslag in, waardoor de coalitie op de been bleef. Later vond de vervanging alsnog plaats
Legislatuur 2007 - 2012.
sp.a en Gemeentebelangen (GBL) bundelde opnieuw de krachten en kwamen ditmaal op onder de naam GBL-sp.a. CD&amp;V zorgde deze verkiezingen voor een absolute meerderheid. Toch vormde ze samen met GBL-sp.a een coalitie. Samen hadden ze 16 van de 17 te verdelen zetels.
Legislatuur 2013 - 2018.
Burgemeester is Benny Bamps (CD&amp;V). Hij leidt een coalitie bestaande uit CD&amp;V en Gemeentebelangen. Samen vormen ze de meerderheid met 12 op 17 zetels. Deze verkiezingen had Nieuwerkerken ook de jongste verkiesbare persoon. Dit was Robby Brans (N-VA), die tevens ook zelf de lijst opstartte, met zijn 18 jaar en 3 dagen. Hij werd echter niet verkozen. Zijn partij haalde één zetel. In de loop van de legislatuur werd deze zetel ingevuld als onafhankelijke.
Natuur en landschap.
Nieuwerkerken is gelegen in Vochtig-Haspengouw. De hoogte bedraagt ongeveer 50 meter. De bodem is opgebouwd uit zand- en kleilagen en het landschap wordt vooral getypeerd door weiden, akkers en boomgaarden. Vroeger bestond er in de wijde omgeving van Nieuwerkerken een uitgestrekt bosgebied, waarvan slechts het kleine Muggenbosje nog een restant is. Ten zuidoosten van Nieuwerkerken, voornamelijk op het grondgebied van de gemeente Sint-Truiden, bevindt zich een groter bosrestant, het tegenwoordige Provinciaal Domein Nieuwenhoven.
Mobiliteit.
Het grondgebied van Nieuwerkerken wordt doorsneden door de N716 die Herk-de-Stad in het noorden en Sint-Truiden in het zuiden met elkaar verbindt.
Partnersteden.
Nieuwerkerken is verzusterd met:

</doc>
<doc id="32989" url="https://nl.wikipedia.org/wiki?curid=32989" title="Sinn Féin">
Sinn Féin

Sinn Féin (Iers voor "wijzelf" [en niet zoals soms wordt vertaald "wij alleen"]), uitgesproken als: en soms afgekort als SF, is een nationalistische links-georiënteerde politieke partij die zowel in de Ierse Republiek als in Noord-Ierland actief is.
Geschiedenis.
De partij werd opgericht door Arthur Griffith in 1905 als een Ierse separatistische monarchistische beweging. Monarchistisch hield in dit verband in dat de partij streefde naar de opheffing van de Unie met Groot-Brittannië van 1800, zodat Ierland weer een eigen koninkrijk zou worden. Daarbij verwees de partij naar het voorbeeld van Hongarije dat door de vorming van de Dubbelmonarchie nog wel zijn koning met Oostenrijk deelde maar verder feitelijk onafhankelijk was geworden.
Sinn Féin was in feite helemaal niet betrokken bij de Paasopstand van 1916, maar de pers noemde het een Sinn Féin-opstand. Hoewel feitelijk onterecht stroomden nieuwe leden toe en werd de partij een jaar later, in 1917, overgenomen door de radicale nationalisten en werd zij voorvechter van een Ierse Republiek. Sinn Féin is vanaf dat moment bekend als een Iers-Republikeinse partij. Bij de laatste verkiezingen in Ierland voordat het land verdeeld werd in Noord-Ierland en de Vrijstaat, de latere Republiek Ierland, behaalde de partij de overgrote meerderheid van de Ierse zetels voor het Britse parlement.
Na de totstandkoming van de Vrijstaat raakte de partij in het zuiden zwaar verdeeld. De meerderheid van de partijleden had grote bezwaren tegen het verdrag met Groot-Brittannië waarbij de positie van Noord-Ierland feitelijk werd erkend. Deze tegenstanders van dat verdrag stichtten daarop een nieuwe partij: Fianna Fáil. In het zuiden werd Sinn Féin hierdoor een marginale factor.
In Noord-Ierland wist zij zich wel te handhaven. Het doel van de partij, hereniging van de twee gescheiden staten (Noord-Ierland en Ierland), bleek voor grote delen van de katholieke minderheid in het noorden, die in de praktijk tweederangsburgers waren, een aantrekkelijk perspectief.
Een veel gebruikte slagzin van Sinn Féin is "Tiocfaidh ár lá!", dit betekent "onze dag zal komen". Deze wapenspreuk werd als eerste gebruikt door Bobby Sands.
In tegenstelling tot andere Ierse nationalistische partijen in Noord-Ierland heeft Sinn Féin tot 1990 dreigen met geweld als strategie gebruikt. De partij heeft een sterke band met het Irish Republican Army en er wordt wel gezegd dat de partij de politieke tak is van deze paramilitaire organisatie.
Gerry Adams heeft een belangrijke rol gespeeld in de geschiedenis van de partij, en was tot 2018 partijleider in de Ierse republiek. In Noord-Ierland was Martin McGuinness partijleider tot eind 2016.
Hij was tevens vice-premier in de coalitieregeringen met de Democratische Unionistische Partij sinds 2007.
Nieuw leiderschap.
Eind 2016 werd McGuinness als partijleider in Noord-Ierland opgevolgd door Michelle O'Neill. Gerry Adams werd in 2018 opgevolgd door Mary Lou McDonald als partijleider in Ierland.
Sinn Fein behaalde onder leiding van O'Neill bij de verkiezingen voor de Assemblee voor Noord-Ierland van 2 maart 2017 27 van de 90 zetels, slechts 1 minder dan de grote rivaal DUP. De unionistische partijen hadden voor het eerst geen meerderheid meer in de Assemblee. Door de grote tegenstellingen tussen DUP en Sinn Féin duurde het tot januari 2020 voordat er een nieuwe coalitieregering voor Noord-Ierland kon worden gevormd. O'Neill werd hierin in vice-eerste minister.
Na het terugtreden van Adams en het aantreden van McDonald als partijleider behaalde Sinn Féin in eerste instantie teleurstellende resultaten bij de verkiezingen voor het Europees Parlement in 2019 en de Ierse lokale verkiezingen van 2019. Bij beide verkiezingen verloor de partij stemmen en zetels. De Sinn Féin kandidaat bij de Ierse presidentsverkiezingen van 2018 eindigde als een na laatste.
Bij de Britse Lagerhuisverkiezingen van 2019 wist Sinn Féin in Noord-Ierland het aantal van zeven zetels te behouden. Zoals gebruikelijk namen de gekozen Sinn Féin parlementariërs hun zetels in de Commons niet in omdat Sinn Féin de zeggenschap van het Britse parlement over Noord-Ierland niet erkent. Ook tijdens de stemmingen over Brexit, een onderwerp met grote impact op Ierland, hebben de Sinn Féin leden van het Lagerhuis hun zetels niet ingenomen.
De verkiezingen voor het Ierse Parlement van 8 februari 2020 betekenden de doorbraak van Sinn Féin in de Ierse nationale politiek die decennialang was gedomineerd door Fianna Fáil en Fine Gael. McDonald voerde campagne met een links-nationalistisch programma dat vooral bij jongere kiezers aansprak. Belangrijke punten waren investeren in betaalbare woningen en verhoging van belastingen voor multinationals. Daarnaast bleef ook hereniging van Ierland een speerpunt. De partij kreeg het grootste aantal eerste-keusstemmen en werd met 37 zetels de op een na grootste fractie in het parlement. In het verleden had de nauwe relatie tussen Sinn Féin en de paramilitaire organisatie IRA veel kiezers ervan weerhouden om op de partij te stemmen. Het feit dat McDonald, anders dan haar voorgangers, zelf nooit betrokken was geweest bij de IRA en pas na het Goedevrijdagakkoord lid was geworden van Sinn Féin werd gezien als een factor in de verkiezingswinst.
Na de verkiezingen vormden Fianna Fáil en Fine Gael gezamenlijk een coalitieregering, McDonald verklaarde dat Sinn Féin de meest effectieve oppositie ooit zou voeren.
Bij de verkiezingen voor de Noord-Ierse Assemblee op 5 mei 2022 behaalde Sinn Féin onder leiding van O'Neill 27 zetels, hetzelfde aantal als in 2017. Door zetelverlies van de DUP werden ze wel de grootste fractie. Het was voor het eerst sinds de Ierse onafhankelijkheid in 1921 dat in Noord-Ierland een nationalistische partij de verkiezingen won. Bij de lokale verkiezingen in Noord-Ierland in mei 2023 behaalde de partij 144 gemeenteraadszetels, een winst van 39. Daarmee is Sinn Féin ook op gemeentelijk niveau in Noord-Ierland voor het eerst de grootste partij. Omdat de DUP lange tijd weigerde een kandidaat vice-eerste minister te nomineren, duurde het tot februari 2024 voordat O'Neill formeel kon worden voorgedragen als de eerste Sinn Féin First Minister van Noord-Ierland. 
Bij de Britse Lagerhuisverkiezingen 2024 behield de partij haar zeven zetels. Omdat de DUP drie zetels verloor, was Sinn Féin daarmee de grootste Noord-Ierse fractie in het Lagerhuis, hoewel de gekozen parlementariërs hun zetels zoals gebruikelijk niet innamen. 

</doc>
<doc id="32990" url="https://nl.wikipedia.org/wiki?curid=32990" title="Sinn Fein">
Sinn Fein



</doc>
<doc id="32991" url="https://nl.wikipedia.org/wiki?curid=32991" title="Halen (België)">
Halen (België)

Halen is een stad in de provincie Limburg in België. De stad telt ruim 9000 inwoners en behoort tot het gerechtelijk kanton Hasselt 2 en het kieskanton Herk-de-Stad.
Halen heeft, naast de kern en hoofdplaats Halen, nog twee deelgemeenten: Loksbergen en Zelem. Ook Zelk is een kerkdorp van Halen.
Toponymie.
Halen werd voor het eerst vermeld in 741 als "Halon". De naam zou komen van "Hal", een grote overdekte ruimte. Ook wordt geopperd dat het Germaanse "Halhum", bocht in het hoogland, ten grondslag ligt aan de naam. De huidige benaming werd al in het midden van de dertiende eeuw gebruikt. In de zeventiende eeuw werd voor het eerst de schrijfwijze met ae gebruikt naar analogie van de toenmalige spelling van het woord "halen". Het gemeentebestuur bleef de oorspronkelijke benaming gebruiken. Vanaf het jaar XIV van de Franse republikeinse kalender, in september 1805, werd de schrijfwijze "Haelen" ingevoerd. In 1865 werd de officiële benaming terug gewijzigd naar de originele benaming. Vanaf 1 januari 1866 werd opnieuw "Halen" gebruikt in de officiële stukken.
Geschiedenis.
In 741 werd Halen door "Robrecht van Haspengouw" geschonken aan de Abdij van Sint-Truiden maar vanaf 1189 behoorde Halen tot het hertogdom Brabant. In 1206 werd door hertog Hendrik I van Brabant de stedelijke vrijheid aan Halen geschonken. Het werd wellicht tussen 1206 en 1229 hoofdplaats van een van de drie meierijen van de hoofdmeierij Tienen, dat toen een groot gebied omvatte, en wel onder meer de dorpen Wever, Attenrode, Meensel, Glabbeek, Webbekom, Geetbets, Winge, Kersbeek, Kortenaken en Vissenaken. Deze dorpen liggen tegenwoordig in Vlaams-Brabant.
Op de grens met Geetbets en Kortenaken werd in 1237 een vrouwenklooster gesticht, de Abdij van Mariënrode, die bestaan heeft tot in de Franse tijd (1796), toen de abdij werd opgeheven.
Tijdens de Middeleeuwen was Halen, vanwege de samenvloeiing van vele riviertjes aldaar, een overslagplaats waar de lading van de grotere binnenvaartschepen overgeladen werd op kleinere binnenvaartschepen die als bestemming Zoutleeuw, Tienen of Sint-Truiden hadden. De lakenhandel was vanaf de veertiende eeuw eveneens een belangrijke economische activiteit: Op de locatie van het huidige gemeentehuis stond in de Middeleeuwen de lakenhal. Ook de landbouw was vanwege de vruchtbare grond een belangrijke economische factor.
De verdediging van Halen bestond uit een slotgracht met mogelijk een aarden wel. De stad had drie poorten: de Diesterpoort, de Luikerpoort en de Koepoort. In 1385 werd de stad omwald. Of er toen al een muur was is niet duidelijk.
De ruitvormige ringmuur, opgetrokken in ijzerzandsteen werd waarschijnlijk pas in de vijftiende eeuw voor het eerst gebouwd. Ze had twee poorten: de "Diester Poort" in het westen en de "Luikerpoort" in het oosten. Daarnaast was er nog de "Koepoort" of "Kempische Poort". Zowel in 1567 als 1572 vonden verwoestingen plaats, respectievelijk door Hollandse en Spaanse troepen. Het duurde tot 1706 voordat de versterkingen weer werden hersteld, en van 1769-1780 werden ook de twee stadspoorten weer opgebouwd. In 1798 werd Halen toegevoegd aan het departement Nedermaas, de latere provincie Limburg. In 1823 werden de omwallingen gesloopt om met de stenen een school te bouwen.
Tijdens de Eerste Wereldoorlog vond hier in 1914 de Slag der Zilveren Helmen plaats waarbij het Belgische leger een overwinning boekte op de Duitse cavalerie. In de gemeente bevindt zich een museum dat herinnert aan die slag. Ook is er de Belgische Militaire Begraafplaats en het Duits Kruis.
Halen is gelegen aan de doorgaande weg die van Diest naar Hasselt loopt. Dit heeft geleid tot de uitbating van enkele afspanningen. De landbouw was echter vanouds het belangrijkste bestaansmiddel. Tegenwoordig kent Halen ook enkele bedrijventerreinen (Halensbroek en Stadsbeemd) met kleine en middelgrote ondernemingen.
Kernen.
Halen bestaat naast het centrum uit het kerkdorp Zelk. Loksbergen sinds 1965 en Zelem sinds de gemeentefusie van 1977 zijn deelgemeenten.
Aangrenzende gemeenten.
Lummen, Herk-de-Stad, Geetbets, Kortenaken, Bekkevoort en Diest
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Halen ligt in het kieskanton Herk-de-Stad en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
(Voormalige) Burgemeesters.
Burgemeesters van Halen sinds het begin van de 15e eeuw:
Resultaten gemeenteraadsverkiezingen sinds 1976.
Legislatuur 1995 - 2000.
CVP, VLD en Volksunie trokken in kartel naar de kiezer onder de naam 'INZET'.
Legislatuur 2001 - 2006.
De SP en Christelijke Volksbelangen (CVB) trokken in kartel naar de kiezer onder de naam 'De Nieuwe Aanpak' (DNA). Ook het kartel van CVP, VLD en Volksunie onder de naam INZET werd verder gezet.
Legislatuur 2007 - 2012.
De sp.a en Groen! trokken in kartel naar de kiezer. Ook het kartel INZET (CD&amp;V-VLD) werd verder gezet.
Legislatuur 2013 - 2018.
Het kartel INZET viel uit elkaar. CD&amp;V en Open VLD kwamen apart naar de kiezer. N-VA kwam voor het eerst op. CD&amp;V behaalde de absolute meerderheid, maar besloot een coalitie te sluiten met de sp.a.
Legislatuur 2019 - 2024.
CD&amp;V versterkte zijn absolute meerderheid met twee extra zetels ten koste van de sp.a.
Natuur en landschap.
Halen ligt op de grens van Haspengouw en Hageland. De gemeente ligt aan de Velpe en de samenvloeiing van de Demer en de Gete. De Velpe mondt in Zelk in de Demer. Iets voor de monding van de Gete komt de Herk uit in de Gete. Ook de (gekanaliseerde) Melsterbeek komt op de grens met Donk ter hoogte van Halen in de Gete.
Noordoostelijk en zuidwestelijk gericht loopt een reeks getuigenheuvels, waaronder Blokkenberg, Kluisberg, Mettenberg, Molenberg, Bokkenberg. Deze bereiken hoogten tot 80 meter en bevatten ijzerzandsteen, dat als bouwmateriaal werd gewonnen.
Sport.
Volleybalclub Schuvoc Halen ontstond in 2002 uit een fusie tussen Schuvoc Herk-de-Stad en Halen VC. Het speelde van 2002-03 tot 2012-13 in de ereklasse of later Liga A van het volleybal. De club speelde ook enkele keren Europees in de CEV Cup. Daarvoor moest het wel uitwijken naar de sporthal van Lummen. In 2007 veranderde de club haar naam in Aquacare Halen. In 2012 veranderde de clubnaam in Soleco Herk-de-Stad en vanaf het seizoen 2012-13 speelde de club in de nieuwe sporthal van Herk-de-Stad. Na dit seizoen hield de club in 2013 op te bestaan.
Zaalvoetbalclub SD Halen promoveerde in 2011 naar de hoogste klasse van de BZVB. In het seizoen 2011-2012 haalde de club de play-offs en won het de Beker van België. In het volgende seizoen 2012-13 verhuisde de club naar Hasselt, waar het actief werd onder de naam SD Gelko Hasselt.
Voetbalclub KFC Moedige Duivels Halen is aangesloten bij de KBVB en speelde in haar bestaan vijf seizoenen in de nationale reeksen.
Bekende inwoners.
Bekende personen die geboren of woonachtig zijn of waren in Halen of een andere significante band met de gemeente hebben: 

</doc>
<doc id="32992" url="https://nl.wikipedia.org/wiki?curid=32992" title="Ham (België)">
Ham (België)

Ham is een gemeente in de provincie Limburg in België en behoort tot het kieskanton en het gerechtelijk kanton Beringen. Ze telt ruim 11.000 inwoners.
Vanaf 1 januari 2025 gaan Ham en Tessenderlo samen verder onder de fusienaam Tessenderlo-Ham.
Geschiedenis.
Vondsten van vuurstenen en lemmers, afslagen en andere gebruiksvoorwerpen tonen aan dat er -op de plek die Ham nu is- al mensen woonden rond de jaren 3000 tot 1500 voor Christus. 
Het gebied maakte historisch deel uit van de heerlijkheid Ham. De eerste vermelding van die heerlijkheid dateert van 785. Daonatus vermeldde Ham in "Vita Sancti Trudonis", het verhaal over de heilige Trudo. In de "Vita" staat onder andere hoe hofmeier Pepijn van Herstal al zijn geld aan "Ochinsala" (Eksel) en Ham opdroeg. Een soortgelijk verhaal is eveneens terug te vinden in de geschriften van Theodoricus. 
De stichting van de Abdij van Averbode in 1135 had een gunstige invloed op Oostham, aangezien deze nieuwe abdij aldaar verschillende eigendommen bezat. 
In 1365 werd Ham onderricht aan het heerschap van Gerard van Ailly. 
Geografie.
Bodemkundig en volkskundig maken Kwaadmechelen en Oostham deel uit van de Zuiderkempen.
Kernen.
De fusiegemeente Ham telt twee deelgemeenten. In Kwaadmechelen liggen verder nog de kerkdorpen Genebos en Genendijk.
Demografie.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Ham ligt in het kieskanton Beringen (dewelke hetzelfde is als het provinciedistrict Beringen), het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013-2018.
Burgemeester is Dirk De Vis (CD&amp;V). Hij leidt een coalitie bestaande uit CD&amp;V en Open Vld. Samen vormen ze de meerderheid met 14 op 21 zetels.
Bezienswaardigheden.
De voornaamste bezienswaardigheden zijn :
Cultuur.
Evenementen.
Jaarlijks vindt in Ham het Folkfestival Ham plaats, een openluchtfestival dat een podium brengt in het folk genre. De eerste editie vond plaats in 1996. Elk jaar komen hier ongeveer 1500 bezoekers.
In april organiseert de gemeentelijke dienst Cultuur en Toerisme de jaarlijkse garageverkoop, waarbij oude spullen aan een zacht prijsje verkocht worden. Begin juni volgt er dan weer de Drieprovinciënroute met het mooiste van 3 provincies in één fietstocht. Dit fietsgebeuren verloopt in samenwerking met de omliggende steden en gemeenten Tessenderlo, Beringen, Meerhout, Laakdal en Diest.
In september vindt steeds de Openstraatdag plaats. Jaarlijks wordt de Rijksweg tussen Kwaadmechelen en Oostham verkeersvrij gemaakt en zijn er allerlei activiteiten, waar duizenden mensen aan deelnemen. 
In juli wordt in Ham het evenement FermWerm gehouden (de opvolger van de vroegere Waajfeesten), voorafgegaan door Technosoccer. In december staat dan nog het winterevenement BraKaad op de agenda, gevolgd door het kerstconcert in de Onze-Lieve-Vrouw Geboortekerk te Oostham.

</doc>
<doc id="32993" url="https://nl.wikipedia.org/wiki?curid=32993" title="Hamont-Achel">
Hamont-Achel

Hamont-Achel (Limburgs: "Haëmet-Achel") is een bosrijke gemeente in het uiterste noorden van de provincie Limburg, in de Kempen in België. De gemeente behoort tot het kieskanton en het gerechtelijk kanton Neerpelt.
Geschiedenis.
Hamont-Achel is in 1977 ontstaan door de samenvoeging van de gemeenten Hamont en Achel. In 1985 verkreeg de nieuwe gemeente haar stadsrechten en stadstitel van vroeger weer terug; dit bracht met zich mee dat de vlag en het wapen van de nieuwe gemeente werden ingevoerd.
Achel had aan spoorlijn 18 een station Achel van 1866 tot 1946 voor reizigers en tot 1973 voor goederen. Hamont heeft aan spoorlijn 19 een station Hamont.
Geografie.
Overige kernen.
Achel-Statie (Achel), 't Lo (Hamont)
Aangrenzende gemeenten.
De gemeente Hamont-Achel grenst aan de volgende gemeenten:
Demografie.
De gemeente telde op 1 januari 2023 14.430 inwoners, waarvan ongeveer 31 % de Nederlandse nationaliteit heeft. De stad telt 77 verschillende nationaliteiten. De vijf meest voorkomende staan hieronder weergegeven.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Hamont-Achel ligt in het kieskanton Neerpelt (dat identiek is aan het provinciedistrict Neerpelt) en het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013-2018.
Burgemeester is Theo Schuurmans (CD&amp;V). Hij leidt een coalitie bestaande uit CD&amp;V en BALANS. Samen vormen ze de meerderheid met 12 op 23 zetels.
Legislatuur 2019-2024.
Burgemeester was van 2019 eind juli 2022 Rik Rijcken (PRO Hamont-Achel). Hij leidde een coalitie bestaande uit PRO Hamont-Achel en N-VA. Samen vormden ze de meerderheid met 12 op 23 zetels. Eind juli 2022 vond er een coalitiewissel plaats en werd Theo Schuurmans (CD&amp;V) terug burgemeester. De coalitie werd gevormd door CD&amp;V, BALANS en een voormalig N-VA lid van de vorige coalitie. Samen vormen ze de meerderheid met 12 op 23 zetels.

</doc>
<doc id="32994" url="https://nl.wikipedia.org/wiki?curid=32994" title="Hechtel-Eksel">
Hechtel-Eksel

Hechtel-Eksel is een gemeente in Limburg in België. De gemeente telt ruim 12.000 inwoners en ontstond in 1977 uit de samenvoeging van de dorpen Hechtel en Eksel. De fusiegemeente behoort tot het kieskanton Peer en het gerechtelijk kanton Houthalen-Helchteren.
Door de afwezigheid van industrie is Hechtel-Eksel een typische woongemeente. Ook is Hechtel-Eksel samen met Neerpelt een van de duurste woongemeentes in Limburg.
Geschiedenis.
Hechtel-Eksel is ontstaan toen de kerkdorpen Hechtel en Eksel in 1976 zijn samengevoegd in het kader van de Fusie van Belgische gemeenten.
Hechtel-Eksel vertoont heel wat herinneringen aan het oorlogsverleden. Een Sherman-tank vormt een oorlogsmonument om de Slag om Hechtel (september 1944) te herdenken. Dit monument zorgde voor de nodige ophef in Hechtel-Eksel. Een tank die symbool staat voor de vrede is tegenstrijdig. Waarschijnlijk speelt het militaire verleden van de toenmalige burgemeester (Frans Boons) een rol. Verscholen in de bossen van het militair domein ligt ook nog het Monument van de Weerstand. Hier werden tijdens de Tweede Wereldoorlog verzetsmensen terechtgesteld en begraven. Zo ontstond een begraafplaats met 204 graven.
Deelgemeente Eksel is bekend omwille van zijn teuten en teutenhuizen. Een Teut was een rondreizende handelaar die gemiddeld 9 maanden per jaar van huis weg was om zijn goederen te verkopen. In de eerste helft van de 19de eeuw kende Eksel 35 teuten, vooral koper- en textielteuten en dierensnijders. De teutenhuizen waren overwegend langgevel-hoeven en deze typische burgerlijke woningen vormden een schril contrast met de Kempense hoevetjes van de andere dorpsbewoners. De bekendste teutenhuizen zijn die van de families Tielen, Feyen, Witters en Linmans.
De bevolking van Hechtel-Eksel heeft de laatste tien jaar een opmerkelijke demografische groei gekend, mede veroorzaakt door veel nieuwbouw en immigratie vanuit vooral Nederland.
Geografie.
Overige kernen.
Hoksent, Locht, Winner
Demografie.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Hechtel-Eksel ligt in het kieskanton Peer en het provinciedistrict Peer, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013 - 2018.
Sinds 2013 wordt Hechtel-Eksel bestuurd door de lokale partij HE (gelinkt aan Open Vld) en CD&amp;V. Burgemeester is Jan Dalemans (HE).
Natuur.
De bossen en natuurgebieden in Hechtel-Eksel behoren tot het bosgebied Bosland. Hechtel-Eksel telt vele naaldboscomplexen rond het bosdomein Pijnven.
Mobiliteit.
Er zijn diverse uitgestippelde fiets- en wandelroutes in de gemeente.

</doc>
<doc id="32995" url="https://nl.wikipedia.org/wiki?curid=32995" title="Ham">
Ham

Plaatsen met de naam Ham:
Personen met de achternaam Ham:

</doc>
<doc id="32996" url="https://nl.wikipedia.org/wiki?curid=32996" title="Heers (België)">
Heers (België)

Heers is een plaats en gemeente in de provincie Limburg in België en behoort tot het kieskanton en het gerechtelijk kanton Borgloon. De gemeente telt ruim 7.500 inwoners.
Etymologie.
Heers werd voor het eerst vermeld in 927, als "Comitatus de Haire". In 1250 was sprake van "Hers Castrum"; in 1890 sprak men van Borg-Heers. Mogelijk betekent "Heers": "van de heer".
Geschiedenis.
In Heers is een Keltische muntschat gevonden uit de tijd van de Eburonen. De omstandigheden laten toe te veronderstellen dat ze is betaald aan een aristocraat in de onmiddellijke omgeving van Ambiorix, in ruil voor militaire diensten in de wintercampagne van 54/53 v.Chr.
De Romeinse invloed blijkt uit de vondst, in 1930, bij de afbraak van de kerkhofmuur, van een viergodensteen. Onder andere de afbeeldingen van de Dioscuren en van Juno waren daarop te onderscheiden. Deze dateerde uit de 2e of het begin van de 3e eeuw. De oude weg van Tongeren naar Gembloers liep door het gebied van Heers. Er zou sprake kunnen zijn van een deverticulum van Tongeren over Heers naar Montenaken.
In de middeleeuwen was Heers een heerlijkheid, die ook Middelheers, Horpmaal, Wimmertingen en Jesseren omvatte. De eerst vermelde heer (1034) was Cuno van Heers. Vermoedelijk was Heers enige tijd in staat om onafhankelijkheid ten aanzien van het Graafschap Loon te bewaren. In 1136 oefende de Graaf er echter al een voogdij uit, en kort na 1171 was Heers al onderdeel van Loon. Een document uit 1186 spreekt omtrent Heers als een Loons leen.
Niettemin bleven de Heren van Heers belangrijk, ook aan het Loonse hof waren zij prominent aanwezig. In de strijd tussen prins-bisschop Adolf van der Mark en de inwoners van het Prinsbisdom Luik streed Jan van Heers aan de kant van de prins-bisschop, waarop diens tegenstanders in 1328 het kasteel en het dorp verwoestten. Ook in de Awans- en Warouxoorlog koos de heer van Heers partij, en wel aan de kant van de Waroux (1327-1334).
In 1362 kwam de heerlijkheid, door huwelijk, in bezit van de familie Van den Rivieren. Raes van den Rivieren, ook Raes van Heers genaamd, werd leider van de opstand tegen de prins-bisschop Lodewijk van Bourbon, die de steun van de Bourgondiërs onder leiding van Filips de Goede had. Uiteindelijk verloor Raes een groot deel van zijn leger in de Slag bij Brustem (1467). Daarop verwoestten de Bourgondiërs het kasteel en het dorp. Raes vluchtte hierop naar Frankrijk, en zijn bezittingen werden in beslag genomen, maar nadat Karel de Stoute in 1477 overleden was, kon hij terugkeren en kreeg ook zijn bezittingen weer.
In 1623 kocht Henri Van den Rivieren de titel "Graaf van Heers". In 1639 voegde hij ook Batsheers en Opheers nog toe aan zijn bezit. In 1682 echter stierf Henri-Oger en kwam er aan het graafschap een einde. De Sint-Laurentiusabdij te Luik kwam in het bezit van de grafelijke goederen, inclusief het kasteel.
Een dochter van graaf Henri de Rivière d'Arschot, Barbara de Rivière d'Arschot was abdis was de abdij van Herkenrode. Zij was de laatste telg van de familie. Toen ze in 1744 overleed, stierf met haar het geslacht de Rivière d'Arschot uit.
In 1757 ging de familie Van den Rivieren failliet, en de Abdij verkocht alles aan baron Jan Herman van Stokkem, die de belangrijkste crediteur was.
Geografie.
Kernen.
Fusies in 1971 en 1977 smolten 12 kerkdorpen samen tot de nieuwe gemeente Heers: Heers, Batsheers, Opheers, Veulen, Gutschoven, Mettekoven, Mechelen-Bovelingen, Rukkelingen-Loon, Heks, Horpmaal, Vechmaal en Klein-Gelmen. Enkel Heers en Mechelen-Bovelingen tellen meer dan 1000 inwoners.
Nabijgelegen kernen.
Oerle, Gelinden
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Heers ligt in het kieskanton Borgloon en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2013 - 2018.
Burgemeester is Kristof Pirard (VLDumont). VLDUMONT heeft de volstrekte meerderheid. Samen vormen ze de meerderheid met 11 op 19 zetels.
Natuur en landschap.
Heers ligt op een hoogte van 132 meter op het hoogste punt van een plateau in Droog-Haspengouw. Het gebied is rijk aan reliëf, en het laagste punt is ongeveer 75 meter. De landbouw die hier beoefend wordt omvat suikerbietenteelt, en ook de fruitteelt is van belang. Heers ontstond bij het brongebied van de Heerse Beek, dat bekendstaat als het "Broek". Ook de vijvers van het kasteel worden door deze beek gevoed.
Iets ten oosten van de kern vindt men nog de veldnaam "Mergelkuil". Tot in de 18e eeuw werd hier mergel gewonnen.
Religie.
In de gemeente bevinden zich verschillende kerkdorpen. De kerken zijn:
Bekende inwoners.
Louis Roppe, geboren in Heers in 1914, was gouverneur van Limburg van 1950 tot 1978.

</doc>
<doc id="32997" url="https://nl.wikipedia.org/wiki?curid=32997" title="Herk-de-Stad">
Herk-de-Stad

Herk-de-Stad is een stad in de provincie Limburg in België en is de hoofdplaats van het kieskanton Herk-de-Stad. Daarnaast behoort de stad tot het gerechtelijk kanton Hasselt 2.
Etymologie.
Herk-de-Stad werd voor het eerst vernoemd in 1107, als "Harcke" (Keltisch: "arica" is "kleine rivier"; of Germaans: "harc" is "woud"). Vanaf de 13e eeuw tot 1794 werd de plaats "Wuest-Herk" (West-Herk) genoemd. Onder Napoleontisch regime werd de naam "Herck-la-Ville" ingevoerd, ofwel: Herk-de-Stad, dit ter onderscheid van Sint-Lambrechts-Herk. Later werd het vertaald in Herk-de-Stad, maar de stad verloor in België zijn stadsrechten. In 1985 werden deze bij koninklijk besluit hersteld.
Geschiedenis.
Sporen duiden erop dat er reeds tijdens de Romeinse Tijd een nederzetting geweest moet zijn. De ligging langs de handelsweg Brugge-Keulen duidt op het belang ervan.
In 1107 wordt in een pauselijk document de naam "Harke" vermeld. In 1338 werd koning Eduard II van Engeland er tot vicaris van het keizerrijk aangesteld. Hij zou de keizer vervangen bij diens overlijden of bij afwezigheid. Herk floreerde in de 14e en 15e eeuw en werd reeds in de 14e eeuw versterkt (voor het eerst vermeld in 1389). Herk-de-Stad was een van de Goede Steden van het graafschap Loon. Het kreeg in 1386 zijn stadsrechten van de prins-bisschop van Luik. Er waren twee burgemeesters, tien raadsleden en vijf ambachten. De schepenen spraken vanaf 1417 Luiks recht voor de binnenkuip van de stad en Loons recht voor de buitengelegen gehuchten. Voor het Luiks recht trad de schepenbank van Luik op. Voor het Loons recht de buitenbank van Bilzen. De parochie behoorde tot het bisdom Luik, aartsdekenij Haspengouw, dekenij Sint-Truiden. Het patronaatsrecht van de kerk was in het bezit van het kapittel van Onze-Lieve-Vrouw van Maastricht en was de moederkerk van Schulen en Wijer.
In 1971 werd Donk bij Herk-de-Stad gevoegd en in 1977 Schulen (waar Berbroek reeds bij hoorde sinds 1971).
De middeleeuwse stad is nog duidelijk herkenbaar aan het ruime marktplein en het eivormig patroon van de stadsomwalling dat bewaard bleef in de lanen die sind het begin van de 20e eeuw de ringweg vormen rond het stadscentrum. Er waren stadspoorten naar Sint-Truiden, Hasselt en Diest.
Aangezien in 1669, 1679 en 1781 stadsbranden plaatsvonden, ging veel van de oudere bebouwing verloren. De meeste woningen zijn tegenwoordig 19e-eeuws, al kunnen ze een oudere kern bezitten. Het stratenpatroon in de binnenstad bleef grotendeels behouden, op enkele wijzigingen na. Zo werd, na de aanleg van de Sint-Truidersteenweg in 1845, de Zoutbrugstraat de belangrijkste zuidelijke uitvalsweg, waar dat voorheen de Ridderstraat was.
Vanaf 1900 werd de stad een knooppunt van buurtspoorweglijnen met twee lijnen:
De laatste trams reden op 25 januari 1948. In de begintijd was dit met stoomtrams en later werden reizigers vervoerd met dieselautorails.
Buiten de oude binnenstad ontstond lintbebouwing bij enkele gehuchten. Ten noorden van de stad verrees een bedrijventerrein, "Daelemveld" genaamd.
Geografie.
Herk-de-Stad is gelegen in het westen van Limburg langs de rivier Herk en halverwege de steenweg en spoorweg van Diest naar Hasselt (treinhalte in Schulen). Het gebied daalt langzaam af van het zuiden (55 m) naar de depressie van de Demervallei in het noorden (22 m). De bodems bestaan uit vochtige zandleemgronden en natte rivierklei. In het noorden ligt het Schulensbroek, een natuurlijk moerasgebied langs de Demer dat met de aanleg van de E314 vergroot werd tot het Schulensmeer.
Herk-de-Stad ligt op de grens van Vochtig-Haspengouw, Hageland en de Kempen.
Overige kernen.
Schakkebroek
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De stad Herk-de-Stad ligt in het kieskanton Herk-de-Stad en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2019-2024.
Burgemeester is Bert Moyaers (sp.a). Hij leidt een coalitie bestaande uit sp.a, Open Vld en CD&amp;V. Samen vormen ze de meerderheid met 16 op 23 zetels.
Cultuur.
Dialect.
Het Herkse dialect is een typisch Oostgetelands dialect met overwegend Limburgse kenmerken. Opvallend is het verschil tussen het 'Herkers' en het 'Skielens', het dialect van deelgemeente Schulen, dat meer aansluit met het Hasselts.
Een kenmerk van het Herkers is de lange 'ui' klank. Verder kan men in het Herkers van oudere sprekers kenmerken terugvinden die erg aansluiten met kenmerken van het Oud-Nederlands, een stadium waaraan andere dialecten reeds lang voorbij zijn. Voorbeelden hiervan zijn de negatie met en/'n, en de verbuiging van het zelfstandig naamwoord na een voorzetsel.
Economie.
De stad heeft hoofdzakelijk een woonfunctie. In de kernen rond het oude stadsdeel is er veel agrarische bedrijvigheid. Industriële bedrijven zijn voornamelijk gegroepeerd in de zone tussen de steenweg Diest-Hasselt en de Herk. De stad kent momenteel een belangrijke toename van dag-, hoeve- en jeugdtoerisme. Het jaarlijkse festival Rock-Herk verwierf bekendheid wegens de gratis toegang. Het festival kwam in financiële problemen en moest de gratis toegang herzien, dankzij een crowdfunding bestaat het festival nog tot op heden, er moet nu wel inkom betaald worden, degenen die de crowdfunding hebben gesteund werden beloond met levenslang gratis toegang tot het festival dat jaarlijks een hoop festivalgangers naar Herk-de-Stad trekt.
Aan het marktplein bevindt zich "De Markthallen", het Cultureel Centrum van de stad. Rondom de oude stadskern zijn er het Jessa-ziekenhuis, campus St.-Ursula en 2 secundaire scholen.
Bekende personen.
Bekende personen die geboren of woonachtig zijn of waren in Herk-de-Stad of een andere significante band met de gemeente hebben:

</doc>
<doc id="32998" url="https://nl.wikipedia.org/wiki?curid=32998" title="Herstappe">
Herstappe

Herstappe is een plaats en faciliteitengemeente in de provincie Limburg in België. Ze behoort tot het kieskanton en het gerechtelijk kanton Tongeren. De gemeente telde op 1 januari 2024 76 inwoners, waardoor het de gemeente is met het kleinste aantal inwoners van België.
Toponymie.
Herstappe wordt voor het eerst vermeld als "Hastaples" en "Haristaplia" in 1143. De naam is een samentrekking van het woord "stapula" ('opslagplaats') en het Germaanse woord "harja" ('leger)'.
Geschiedenis.
In de buurt van Herstappe ligt de Herstappeltombe, een Romeinse tumulus op het grondgebied van de Tongerse deelgemeente Lauw. Langs deze tumulus ligt de N614 waar vroeger de Romeinse weg van Tongeren naar Amay liep.
Vanwege de status van faciliteitengemeente ontsnapte Herstappe in 1977 aan de grote fusie van Belgische gemeenten. Omwille van deze faciliteiten voor Franstalige inwoners kan de gemeente niet samengaan met buurgemeente Tongeren.
Geografie.
Topografische ligging.
Herstappe ligt in het zuiden van Limburg. De gemeente heeft een oppervlakte van 1,35 km², waardoor het de op twee na kleinste gemeente van België qua oppervlakte is. Enkel de Brusselse gemeenten Sint-Joost-ten-Node en Koekelberg zijn met respectievelijk 1,14 km² en 1,17 km² kleiner dan Herstappe. Binnen Limburg is As de tweede kleinste gemeente met een oppervlakte van 22,07 km², wat nog steeds ruim 15 keer groter dan Herstappe is.
De gemeente heeft drie buurgemeenten. In het oosten, noorden en westen wordt Herstappe omringd door Tongeren. De N614 vormt in het westen de grens met Tongeren terwijl in het noorden en oosten de scheidingslijn niet duidelijk waarneembaar is. De grens tussen de Limburgse gemeenten loopt immers door velden en weilanden. In het zuiden grenst Herstappe aan twee Waalse gemeenten, Crisnée in het zuidwesten en Awans in het zuidoosten. De grens met buurgemeente Awans bedraagt niet meer dan 700 meter. De straat Voie de Maastricht en de Villers d'Evêquestraat vormen gedeeltelijk de grens met Crisnée. De dichtstbijgelegen kernen zijn Lauw in het noordwesten, Rutten in het noorden, Diets-Heur in het noordoosten, Elch in het zuidoosten, Villers-l'Évêque en Odeur in het zuiden, Crisnée in het zuidwesten en Wouteringen in het westen.
Cultuur.
Bezienswaardigheden.
Sint-Jan-Baptistkerk.
De "Sint-Jan-Baptistkerk" (Johannes de Doper) parochiekerk (foto) is een eenbeukige neogotische kerk ter vervanging van de oorspronkelijke kerk, die reeds in 1711 als in slechte staat wordt beschreven. Deze kerk werd in 1858-1859 afgebroken en in 1869 vervangen door het huidige gebouw.
Het Heilige Huisje.
Op het hoogste punt bij Herstappe staat het Heilig Huisje en men heeft daar een vergezicht op de kerk van Rutten, de basiliek van Tongeren en bij helder weer de koeltorens van Genk. Het Heilige Huisje, uit de 15e eeuw, staat op Tongers grondgebied en is eigendom van de kerkfabriek van Rutten. Deze kapel met gewijde altaarsteen werd gebruikt tijdens de kruisdagenprocessies. Bedevaarders kwamen er ook bescherming vragen tegen zieken voor hun vee. Ze werd gebouwd ter nagedachtenis aan de Slag bij Othée die plaatsvond op 23 september 1408.
Het Tolhuis.
In 1770 werd er door het prinsbisdom op de hoofdweg tussen Luik en Borgloon een tolhuis gebouwd om via een tolheffing inkomsten te hebben om de weg te onderhouden.
De Haspenhoeve.
De "Haspenhoeve" is een vierkantshoeve in de dorpskern van Herstappe en dateert van 1782. De ingangspoort in de zuidoostelijke vleugel is gebouwd in Lodewijk XVI-stijl. Het woonhuis en een deel van de stallen zijn in 1832 herbouwd in opdracht van notaris Franken en zijn echtgenote die er destijds woonden. De Haspenhoeve is rond 2012 gerestaureerd en de hoeve wordt geëxploiteerd als B&amp;B.
Evenementen.
Tijdens "Herstappe 1408", de viering van de 600ste verjaardag van de Slag bij Othée op 13 september 2008, is de binnenplaats van de Haspenhoeve gebruikt als open theater waarbij onder een middeleeuwse marktplaats georganiseerd werd. Ook vonden er nog andere historische activiteiten plaats in Herstappe en Elch. 's Avonds organiseerden beide dorpen een fakkeltocht naar de Ezelsbeek waar de slag plaatsvond.
Verkeer en vervoer.
Wegverkeer.
Gewestwegen.
De N614 is de enige gewestweg in Herstappe. De weg loopt ten westen van het centrum en vormt een verbinding tussen Koninksem nabij Tongeren en Amay. Deze gewestweg ligt op de plaats waar vroeger de Romeinse weg tussen Tongeren en Amay gelegen was. De lokale straatnaam van de N614 is Hoeise Kassei.
Lokale wegen.
Op het grondgebied van de gemeente Herstappe lopen slechts vier straten waaraan gebouwen liggen: de Crisnéestraat, de Dorpsstraat, de Kerkstraat en de Villers-l'Evêquestraat. Vanwege de status van faciliteitengemeente zijn de straatnaamborden zowel in het Nederlands als Frans opgesteld. De Franstalige namen van deze straten zijn respectievelijk "Rue de Crisnée", "Rue du Village", "Rue de l'Eglise" en "Rue de Villers-l'Evêque".
Naast deze vijf straten lopen op het grondgebied van Herstappe drie straten die slechts adressen hebben in de buurgemeenten van Herstappe en niet in Herstappe zelf: de Luykerweg, de Voie de Maastricht en de Hoeise Kassei. De Luykerweg ligt in het verlengde van de Rue de Lowaige in buurgemeente Awans en komt uit op de Kerkstraat ten noorden van het centrum van Herstappe. Het Heilig Huisje, dat zich op het grondgebied van Tongeren bevindt, ligt aan de Luykerweg. De Voie de Maastricht is een straat die op het grondgebied van buurgemeente Crisnée loopt. Ten zuidoosten van het centrum van Herstappe kruist deze straat met de Villers-l'Evêquestraat om uiteindelijk op de Luykerweg uit te komen. De Hoeise Kassei is de naam van de N614 die ten westen van het centrum van Herstappe loopt.
In 2014 legden de inwoners van Herstappe zelf een asfaltlaag over de zandweg die een verbinding vormde tussen de Crisnéestraat en de Villers-l'Evêquestraat.
Openbaar vervoer.
Bus.
In Herstappe ligt een bushalte van vervoermaatschappij De Lijn. De naam van deze halte is "Herstappe Kerk". De halte ligt aan lijn T3 van het Tongerse stadsbusnetwerk. Lijn T3 verbindt Herstappe via Lauw, Koninksem, het Tongerse centrum, Nerem en Vreren met Diets-Heur, dat ongeveer 5 kilometer ten noordoosten van Herstappe ligt. Verder ligt Herstappe in het belbusgebied van Tongeren.
De dichtstbijzijnde bushalte is de halte "Herstappe Kapel" die op het grondgebied van Tongeren ligt. De halte ligt ten noordoosten van het centrum, aan de andere kant van de Hoeise Kassei (N614).
Politiek en bestuur.
Structuur.
De gemeente Herstappe ligt in het kieskanton Tongeren en het provinciedistrict Tongeren, het kiesarrondissement Hasselt-Tongeren-Maaseik (identiek aan de kieskring Limburg). Voorts hoort Herstappe bij het gerechtelijk arrondissement Limburg, het bestuurlijk arrondissement Tongeren en het gerechtelijk kanton Tongeren-Voeren.
In Herstappe zijn faciliteiten voor de Franstalige inwoners.
Geschiedenis.
College van burgemeester en schepenen.
Het college van burgemeester en schepenen van Herstappe telt een burgemeester en twee schepenen. Vóór de legislatuur 2013-2018 telde het schepencollege van Herstappe drie schepenen.
Gemeentesecretaris.
Sedert eind april 2015 is Ivo Carlens dienstdoend gemeentesecretaris van Herstappe. Hij volgde in deze positie Dragan Marcovic op, die op 1 april 2015 de gerechtigde pensioenleeftijd bereikte. Marcovic was tevens gemeentesecretaris van faciliteitengemeente Voeren. Carlens is naast zijn functie als dienstdoend gemeentesecretaris van Herstappe ook sinds november 2016 gemeentesecretaris van Heers, waar hij voorheen deeltijds OCMW-secretaris was.
Lokale partijen.
Slechts twee politieke partijen zijn vertegenwoordigd in Herstappe. Enerzijds is er Gemeentebelangen-Intérêts communaux (G.B.-I.C.) van oud-burgemeester Albert Renard, anderzijds is er Herstappe 2000 (HTD-HDM), dat voor het eerst deelnam aan de verkiezingen in 1994. In 2011 ontstond de eenheidslijst Gemeentebelangen. Bijgevolg werden in 2012 geen gemeenteraadsverkiezingen gehouden in Herstappe. Op de lijst stonden leden van zowel G.B.-I.C. als HTD-HDM.
Legislatuur 1994-2000.
Vóór 1994 was er slechts een partij in Herstappe die een lijst indiende. Deze partij was Gemeentebelangen-Intérêts communaux (G.B.-I.C.) van burgemeester Albert Renard. Zijn partij bezette alle 7 zetels in de gemeenteraad en hij was burgemeester van Herstappe van 1975 tot 1994. Bij de gemeenteraadsverkiezingen van 1994 moesten de inwoners van Herstappe voor het eerst in enkele decennia terug stemmen. De reden hiervoor was dat een nieuwe partij, Herstappe 2000 (HTD-HDM), een lijst indiende. G.B.-I.C. van zittend burgemeester Renard behaalde slechts een zetel in de gemeenteraad voor de legislatuur 1994-2000. De nieuwe burgemeester van Herstappe was Serge Louwet, lijsttrekker van Herstappe 2000.
Legislatuur 2000-2006.
De gemeenteraadsverkiezingen van 2000 werden andermaal gewonnen door HTD-HDM van burgemeester Louwet. Oppositiepartij G.B.-I.C. ging er wel op vooruit: van 1 naar 2 zetels in de gemeenteraad. Bijgevolg verloor de partij van Serge Louwet een zetel in de gemeenteraad.
Legislatuur 2006-2012.
Bij de gemeenteraadsverkiezingen van 2006 had Herstappe slechts 70 kiesgerechtigden die de kleinste gemeenteraad van Vlaanderen (7 leden) en het kleinste college van burgemeester en schepenen (3 leden) kozen. Voor de verkiezingen van 2006 betekende dit dat 1 op 10 van de kiesgerechtigde inwoners van Herstappe een politieke functie bekleedde. In 2009 waren er 73 stemgerechtigden voor de Europese en Vlaamse verkiezingen. De partij HTD-HDM van zittend burgemeester Serge Louwet behaalde 62,3 procent en oppositiepartij G.B.-I.C. behaalde 37,7 procent van de stemmen. De partijen gingen er respectievelijk 0,2 procent op achteruit en vooruit.
Legislatuur 2013-2018.
De gemeenteraadsverkiezingen van 2012 vonden niet plaats in Herstappe. Aangezien de twee partijen van de vorige verkiezingen een eenheidslijst indienden (G.B.-I.C.), kreeg deze alle 7 zetels. Hiermee waren de inwoners van Herstappe de enigen in Vlaanderen die hun stem niet moesten uitbrengen voor de gemeenteraad. Burgemeester bleef Serge Louwet van de G.B.-I.C., de partij die alle 7 zetels in de gemeenteraad bezet.
Op 1 januari 2015 werd Louwet als burgemeester opgevolgd door Claudy Prosmans.
Prosmans stapte in juni 2018 op uit de eenheidspartij nadat uit een anonieme brief bleek dat enkele inwoners van Herstappe niet in de gemeente woonden, maar er wel een adres hadden. Het zou gaan om 8 inwoners, wat neerkomt op ongeveer 10 procent van de gehele bevolking van Herstappe. Prosmans bleef verder zetelen als burgemeester van Herstappe, weliswaar als onafhankelijke.
Legislatuur 2019-2024.
Burgemeester was Leon Lowet (GB-IC) tot 2021. Hij leidde een meerderheid van 4 zetels op 7. Daarna was Marlutje Jackers (GB-IC) burgemeester. Herstappe + vormde met 3 zetels de oppositie.
Legislatuur 2025-2030.
Burgemeester is Marlutje Jackers. De GB-IC is de enige partij die opkomt.

</doc>
<doc id="32999" url="https://nl.wikipedia.org/wiki?curid=32999" title="Heusden-Zolder">
Heusden-Zolder

Heusden-Zolder is een gemeente in de provincie Limburg in België en is op 1 januari 1977 ontstaan uit de fusie van de zelfstandige gemeenten Heusden en Zolder. De gemeente behoort tot het kieskanton en gerechtelijk kanton Beringen.
Geografie.
Overige kernen.
Bolderberg, Viversel, Boekt, Eversel, Lindeman, Berkenbos, Voort, Ubbersel
Demografie.
Demografische ontwikkeling.
Met ruim 35.000 inwoners en een oppervlakte van 5.323 ha profileert Heusden-Zolder zich als middelgrote gemeente in West-Limburg.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Heusden-Zolder ligt in het kieskanton Beringen (dat hetzelfde is als het provinciedistrict Beringen), het kiesarrondissement Hasselt-Tongeren-Maaseik (identiek aan de kieskring Limburg).
(Voormalige) Burgemeesters.
Legislatuur 2013 - 2018.
Sinds 1 januari 2013 is Mario Borremans, voormalig lid van de CD&amp;V, die enkele maanden voor de verkiezingen overstapte naar de N-VA, burgemeester. Na de verkiezingen was niet helemaal duidelijk wie er burgemeester zou worden, Bruno Buyse (lijsttrekker) of Mario Borremans. Mario Borremans werd uiteindelijk burgemeester vanwege de vele stemmen.
In 2014 kwam er een geschil tussen verschillende N-VA leden onder elkaar nadat er onrust was ontstaan na mogelijke belangenvermenging van Bruno Buyse, een ander N-VA lid in Heusden-Zolder.
Later dat jaar, na een geleidelijke periode, stapten in totaal 4 mensen die in de gemeenteraad zetelen uit de lokale afdeling van de N-VA. Hierdoor, nadat er vertrouwen was gegeven aan de nieuwe onafhankelijken, werd de coalitie verdergezet zonder de N-VA. Hij leidt een coalitie bestaande uit Onafhankelijken (gegroepeerd in G-O-E-D), Nieuw HZ, sp.a en Open Vld. Samen vormen ze de meerderheid met 16 op 31 zetels.
Mobiliteit.
Grenzend aan het Albertkanaal en voorzien van drie op- en afritten langs de E314 en E313 vormen de uiterst makkelijke bereikbaarheid en de gunstige ligging belangrijke kenmerken van Heusden-Zolder.
Economie.
Van 1923 tot 1992 ontgon men in de mijn van Zolder steenkool. Het was hier dat op 30 september 1992 de laatste steenkoolmijn van de Benelux definitief de deuren sloot. De komst van vele buitenlandse werkkrachten (Spanjaarden, Italianen, maar vooral veel Turken) in de mijn gaf de gemeente op korte tijd een multiculturele bevolking.
Toeristisch is het racecircuit van Zolder hét uithangbord van de gemeente. De gemeente maakt deel uit van het Economisch Netwerk Albertkanaal.
Sport.
Op het racecircuit van Zolder werd in 1973, van 1975 tot en met 1982 en in 1984 de Grand Prix Formule 1 van België georganiseerd.
Zowel de wereldkampioenschappen wielrennen van 1969 als 2002 werden in Zolder georganiseerd. In 1969 won de Nederlander Harm Ottenbros er de wegwedstrijd voor beroepsrenners. In 2002 was het de beurt aan de Italiaan Mario Cipollini.
De gewezen voetbalploeg K. Heusden-Zolder (later K. Beringen-Heusden-Zolder) speelde één seizoen in de hoogste klasse van het Belgische voetbal.

</doc>
<doc id="33000" url="https://nl.wikipedia.org/wiki?curid=33000" title="Hoeselt">
Hoeselt

Hoeselt is een plaats en gemeente in de provincie Limburg in België en behoort tot het kieskanton en het gerechtelijk kanton Bilzen. De gemeente telt bijna 10.000 inwoners. Vanaf 1 januari 2025 wordt het een deelgemeente van de nieuwe fusiegemeente Bilzen-Hoeselt.
Etymologie.
Hoeselt werd voor het eerst vermeld in 1066, en wel als "Housle". Dit is een samenstelling van "Hous" (huis) en "lo" (bos).
Geschiedenis.
Gelegen dicht bij het "Romeinse" Tongeren werden ook in het huidige Hoeselt heel wat overblijfselen ontdekt uit de Romeinse tijd die wijzen op een belangrijke kolonisatie.
Reeds vóór de Karolingische tijd (8e eeuw) werd hier een parochie gesticht, een afscheiding van de Onze-Lieve-Vrouweparochie te Tongeren. Hoeselt was deel van het koninklijk Frankisch kroongebied. Al snel kwam Hoeselt echter onder het directe bestuur van de Prins-bisschop van Luik.
In 1066 werd het tiendrecht en het patronaatsrecht van de parochie Hoeselt door Prins-bisschop Theoduinus van Luik geschonken aan het Onze-Lieve-Vrouwekapittel van Hoei.
Uit de moederparochie Hoeselt ontstonden later 7 onafhankelijke parochies: Sint-Huibrechts-Hern en Vliermaal (omstreeks 1250); Beverst, Romershoven, Schalkhoven, Werm en Alt-Hoeselt (alle in 1830) en uiteindelijk ook Onze-Lieve-Vrouw (Hoeselt) (1948).
Reeds in de Frankische tijd vonden er kleinschalige ontginningen plaats, waarvan de oudste akkers op de zuidelijke hellingen nog getuige zijn. In de 12e en 13e eeuw werden verdere ontginningen doorgevoerd. In de feodale tijd was Hoeselt in acht kwartieren ingedeeld en viel rechtstreeks onder de Prins-bisschop van Luik, wiens gezag vertegenwoordigd was door een kelleneer (voogd). In 1619 werden de heerlijke rechten van Hoeselt verleend aan de Landcommanderij van Alden Biesen, zodat achtereenvolgens de Landcommandeurs "Edmond Huyn van Amstenraedt", "Godfried Huyn van Amstenraedt" en "Edmond Godfried van Bocholtz" heren van Hoeselt waren. In de eerste jaren dat Edmond Huyn van Amstenraedt heer van Hoeselt was, werd het oude kasteel van de familie Corswarm (sinds 1450 in Hoeselt) door een nieuw vervangen -wellicht door Art of Arnold, wiens vader André en grootvader Art al burgemeester van Hoeselt waren geweest. Arnold trouwde rond 1625 in Luik en verkocht zijn leengoed met het pas herbouwde kasteel in 1629 aan zijn zwager, greffier Willem Moffar of Moffarts. Hij had zijn vrij aanzienlijke erfdeel dan reeds ontvangen, maar Arnold bleef de drukkersstiel sur le Marché in Luik nog drie jaar verder beoefenen. Hij had namelijk de drukkerij van zijn oom van moederszijde Pierre de Heers of Heer rond 1598 overgenomen. Hij werd door hem in zijn testament "présentement mon fidèl et bien aymé serviteur" genoemd. Samen met zijn vrouw Marguerite de Liverloo, burgemeestersdochter in Luik, stelde hij op 18 juli een testament op, en richtte daarin een studiebeurs in aan het Luiks College in Leuven, bedoeld voor alle afstammelingen van zijn vader. Hijzelf stierf kinderloos. Hij bedacht ook het ziekenhuis van Bavière met zijn allodiale goederen, en zijn vrouw was weldoenster van de Luikse karmelieten. Nochtans is er ook sprake van "désastres financiers". In 1683 kwamen de heerlijke rechten weer aan Luik en werd "Bernard Guillaume de Hinnisdael", kanunnik van het kapittel van de Sint-Lambertuskathedraal te Luik, tijdelijk Heer van Hoeselt. In 1704 kwam de heerlijkheid aan Willem-Gerard Moffarts, en de familie Moffarts bleef verbonden aan de heerlijkheid tot aan de Franse tijd.
De gemeente bleef altijd een landbouwdorp, waar tegenwoordig vooral ook de fruitteelt wordt beoefend. Ten noorden van de kom van Hoeselt werd na de Tweede Wereldoorlog een bedrijventerrein ingericht nabij de E313.
In 1971 werden de gemeenten Romershoven en Werm geannexeerd, en in 1977 gingen ook Schalkhoven en Sint-Huibrechts-Hern onderdeel van de gemeente uitmaken.
Vanaf 1 januari 2025 zal Hoeselt samen met de stad Bilzen opgaan in de nieuwe fusiegemeente Bilzen-Hoeselt.
Geografie.
Kernen.
Naast Hoeselt zelf telt de fusiegemeente nog vier deelgemeenten
Andere kernen.
Deelgemeente Hoeselt bestaat verder nog uit de zelfstandige parochie Alt-Hoeselt in het zuiden, en uit de Onze-Lieve-Vrouwparochie (soms ook wel de Neder of Neroy(e) genoemd) in het noorden. Het gehucht Vrijhern maakt deel uit van deelgemeente Sint-Huibrechts-Hern.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Hoeselt ligt in het kieskanton Bilzen en het provinciedistrict Tongeren, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 1977 - 1982.
De christendemocratische lijst Christelijk Vlaams Volks (CVV), aangevoerd door Jozef Thoelen, wint de verkiezingen met een absolute meerderheid.
Legislatuur 2001 - 2006.
De CVP komt bij de verkiezingen van 2000 verdeeld aan de start. Enerzijds is er de CVP-kieslijst, anderzijds de scheurlijst Vlaamse Christen Democraten (VCD) van voormalig CVP-voorzitter Luc Jeurissen. Kort na de verkiezingen komt het tot een breuk tussen voormalig burgemeester Fons Capiot en de partij, hieruit ontstond de Christen Democraten Hoeselt (cdh). In 2005 herenigden de VCD en CD&amp;V.
Legislatuur 2013 - 2018.
OP de verkiezingszondag van 14 oktober 2012 haalden vier partijen zetels voor de gemeenteraad van 2013 tot eind 2018. VLD-plus werd de grootste partij met zeven zetels. N-VA-Nieuw haalde net als Best (een fusie van CD&amp;V en dissidente leden van NIEUW) zes zetels en CDH (Christen Democraten Hoeselt) twee. Een bestuurscoalitie werd gevormd tussen VLD-plus, N-VA-Nieuw en CDH die samen 15 van de 21 raadsleden tellen. Kleinste partij CDH mag zes jaar de gemeenteraad voorzitten met Alfons Capiot terwijl VLD-plus en N-VA-Nieuw de burgemeester- en schepenzetels delen. Guy Thys (N-VA) wordt burgemeester van 2013 tot eind 2015, daarna wordt hij opgevolgd door Werner Raskin (VLD-plus). Hilde Buysmans (N-VA) is voorzitter van het OCMW. In 2016 werd bekend dat CD&amp;V en cdh opnieuw zouden samensmelten.
Bezienswaardigheden.
Zie ook: Lijst van onroerend erfgoed in Hoeselt
Natuur en landschap.
Hoeselt bevindt zich in de regio Vochtig Haspengouw. De kern van Hoeselt leunt nog aan bij het meer stedelijke Bilzen maar het grondgebied van de gemeente ten zuiden van de kern heeft alle kenmerken van een ruraal landschap van vochtig Haspengouw: natuurlijke valleien, reliëfverschillen met valleihellingen, kasteeldomeinen met bossen, lintbebouwing, boomgaarden en graslanden.
Hoeselt ligt op een heuvelige vlakte waarvan de hoogte varieert van 45 tot 100 meter. Ten oosten van Hoeselt bevindt zich de vallei van de Demer, waar zich broekbossen bevinden.

</doc>
<doc id="33001" url="https://nl.wikipedia.org/wiki?curid=33001" title="Houthalen-Helchteren">
Houthalen-Helchteren

Houthalen-Helchteren (Limburgs: Houthalen helchtre) is een gemeente in de Belgische provincie Limburg. De gemeente telt ruim 30.000 inwoners. De gemeente is de hoofdplaats van het het gerechtelijk kanton Houthalen-Helchteren en maakt deel uit van het kieskanton Peer.
Geografie.
Kernen.
De fusiegemeente bestaat uit 2 deelgemeenten: Houthalen en Helchteren. Houthalen, de grootste van de twee, fungeert als centrum van de gemeente. Daar is in september 2012 een ecologisch Nieuw Administratief Centrum (NAC) geopend, dat de gemeentelijke diensten, het sociaal huis, de balies bib en toerisme, het kinderdagverblijf De Sijsjes, de technische ploegen, de politie, het pwa, de muziek- en tekenacademie en een aantal externe partners huisvest. In het gebouw bieden een aantal appartementen woongelegenheid, zodat het NAC werken, wonen en vrije tijd combineert. Op het terrein van het oud mijngebouw achter het NAC wordt een cleantechcampus ontwikkeld. Het oude mijngebouw doet hierbij dienst als incubator voor jonge bedrijven in de cleantechsector en kreeg de naam Greenville. Tussen het NAC en Greenville wordt een woonzone ontwikkeld, waarin een pilootproject rond cohousing voorzien is.
Houthalen omvat naast het centrum nog vier gehuchten die tevens parochies zijn. Langs de N74 ligt Laak dat door lintbebouwing naar de centrumkern toe gegroeid is. 
In het westen tegen de grens met Heusden ligt Lillo. De benaming is afkomstig van "linde" en het toponiem "lo". Bij de kapel van St.-Catharina staat nog een (oude) lindeboom. Lillo bevat een schansstraat met bijhorende schans waar eerder de mensen zich verschansten in slechtere tijden of aanvallen van buitenaf. De schans is nog zichtbaar door een hoog liggende rechthoek met daarrond een beek. De houtwallen zijn natuurlijk verdwenen.
In het zuidoosten ligt Meulenberg met zijn mijnwerkerstuinwijken. Meulenberg is ook vergroeid met het centrum. In het oosten ligt Houthalen-Oost, bestaande uit recentere verkavelingen. De bebouwde kernen van Houthalen-Oost en het Genkse Zwartberg sluiten op elkaar aan.
Helchteren is de meest noordelijke deelgemeente en ligt grotendeels langs de N74 en de weg van Heusden naar Meeuwen. In het oosten van de deelgemeente ligt nog het landelijke gehucht Sonnis.
Aangrenzende gemeenten.
De buurgemeenten zijn Hechtel-Eksel, Peer, Oudsbergen, Genk, Zonhoven, Heusden-Zolder en Beringen.
Demografie.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Houthalen-Helchteren ligt in het kieskanton Peer en het provinciedistrict Peer, het kiesarrondissement Hasselt-Tongeren-Maaseik (identiek aan de kieskring Limburg).
Legislatuur 2013-2018.
Burgemeester blijft Alain Yzermans (sp.a-Groen-Plus). Hij leidt een coalitie bestaande uit sp.a-Groen-Plus en CD&amp;V. Samen vormen ze de meerderheid met 18 op 31 zetels.
Resultaten gemeenteraadsverkiezingen sinds 1976.
&lt;br&gt;&lt;br&gt;
Toerisme en recreatie.
Houthalen-Helchteren telt op haar grondgebied 3 recreatiedomeinen:
Het naturistenterrein van Houthalen bevond zich bij het gehucht Lillo.

</doc>
<doc id="33002" url="https://nl.wikipedia.org/wiki?curid=33002" title="IDF">
IDF



</doc>
<doc id="33004" url="https://nl.wikipedia.org/wiki?curid=33004" title="Geconfedereerde Staten van Amerika">
Geconfedereerde Staten van Amerika

De Geconfedereerde Staten van Amerika (Engels: "Confederate States of America", CSA), vaak kortweg de "Confederatie" (Engels: "Confederacy") genoemd, waren een bondsstaat (ook al was het volgens de naam een statenbond) bestaande uit zuidelijke staten die zich van de Verenigde Staten van Amerika hadden afgescheiden. De Confederatie bestond van 1861 tot 1865. De afscheiding leidde tot de Amerikaanse Burgeroorlog, die door de Confederatie werd verloren, waarna de zuidelijke staten onder politieke curatele kwamen te staan door middel van de Reconstructie.
Deelstaten.
De volgende staten, die bekend werden als de "Confederates", scheidden zich af. Hierbij moet worden opgemerkt dat de intern verdeelde staten Missouri en Kentucky twee gescheiden overheden hadden; een van de Union (unie) en een van de Confederatie en hiermee van beide statenbonden lid waren. Ook het westen van Virginia scheurde zich als West Virginia van Virginia af.
Achtergrond.
Op 6 november 1860 werd Abraham Lincoln, vooral dankzij het dichtbevolkte noorden, tot president gekozen namens de Republikeinse partij. Hij zou pas vanaf 4 maart 1861 in functie komen en vanaf november 1860 was de zittend president James Buchanan dus relatief machteloos. Het zuiden kon zo zijn gang gaan in de afscheiding en de confederatie werd officieel gesticht op 4 februari 1861. Een dag later werd Jefferson Davis benoemd tot de eerste president van de Geconfedereerde Staten van Amerika of CSA.
De ervaren bedreiging van het recht om slaven te houden was de belangrijkste reden voor de afscheiding, volgens de verklaringen van de afgescheiden staten. Later meenden sommigen dat er ook belangrijke politieke en economische motieven speelden en dat deze zelfs belangrijker waren, zo wilde men verdere delen van Mexico en Cuba inpalmen, maar moderne historici verwijzen deze theorie naar de prullenmand.
Na de secessie liepen de spanningen verder op. Dit leidde na de aanval van troepen van de CSA op Fort Sumter tot de Amerikaanse Burgeroorlog.
Betrekkingen.
Hoewel er met Europese staten (Frankrijk, Engeland) onderhandelingen gevoerd werden, werd de Confederatie slechts door één land – de facto – erkend: het Duitse hertogdom Saksen-Coburg en Gotha. Reeds door een aantal Europese staten benoemde consuls – met name die van het Verenigd Koninkrijk – werden niet teruggetrokken na de afscheiding van de zuidelijke staten. De hertog van Saksen-Coburg en Gotha benoemde echter een consul in een zuidelijke staat na de afscheiding en men kan dit dus opvatten als een diplomatieke erkenning.
Hoofdstad.
De voorlopige hoofdstad van de Confederatie was van 4 februari 1861 tot 29 mei 1861 Montgomery in Alabama. Men wilde uiteindelijk, net als in de Verenigde Staten, een (con)federaal district creëren dat niet bij enige staat zou horen en waarbinnen de hoofdstad zou liggen. Dit zou een vierkant van 10 bij 10 mijl moeten zijn. Atlanta in Fulton County in Georgia en Opelika in Lee County in Alabama waren de oorspronkelijke kandidaten, maar uiteindelijk werd Richmond in Virginia de hoofdstad. Ook dit was als een tijdelijke oplossing bedoeld. Hoewel de stad kwetsbaar dicht bij de Unie was gelegen, koos men de stad juist om deze reden om een vastberaden en krachtige indruk te wekken, en om andere grensstaten aan te moedigen eveneens toe te treden tot de Confederatie. Bovendien had Virginia van alle staten de beste infrastructuur en numeriek de grootste blanke bevolking.
Kort voor het einde van de Confederatie waren er plannen om de regering verder naar het zuiden te verplaatsen. Door de overgave van Robert E. Lee, de militaire opperbevelhebber van de Confederatie en de zoon van een held van de onafhankelijkheidsstrijd, is het hier echter nooit van gekomen.
Regering en politiek.
Grondwet.
De grondwet van de Geconfedereerde Staten van Amerika, aangenomen op 11 maart 1861, leek sterk op die van de Verenigde Staten van Amerika. Er waren echter enkele belangrijke verschillen. Anders dan de grondwet van de VS was slavernij bijvoorbeeld grondwettelijk verankerd. Wel handhaafden de CSA het verbod op wereldwijde handel in slaven. Volgens de CSA was slavernij een van de motoren van de economie; anders dan in de grondwet van de VS was de autonomie van de staten nauw omschreven "(States' rights)" in de grondwet van de CSA; De grondwet van de CSA kende net als die van de VS ook een "economische clausule". De grondwet van de CSA verbood echter – anders dan de grondwet van de VS – importheffingen. In de grondwet van de CSA staat expliciet dat de staten een federale regering vormen, maar dat de soevereiniteit van de deelstaten niet geschonden wordt.
Bij de opstelling van de grondwet werden vele radicale voorstellen gedaan. Zo zouden bijvoorbeeld alleen "slavenstaten" lid mogen worden van de Confederatie. Deze voorstellen haalden de definitieve versie echter niet. De mogelijkheid voor lidstaten tot afscheiding van de Confederatie werd niet genoemd in de grondwet. De zuidelijken vonden dat dit het recht van iedere staat was en wanneer dit recht in de nieuwe grondwet vermeld zou worden, zou hun eerdere afscheiding van de Verenigde Staten (de Unie) als zwak ervaren worden.
Uitvoerende macht.
Net als de Verenigde Staten van Amerika kenden de Geconfedereerde Staten van Amerika een scheiding der machten. Aan het hoofd van de regering van de Geconfedereerde Staten stond een voor zes jaar gekozen president (herverkiezing was mogelijk). Net als in de Verenigde Staten was de president van de CSA naast staatshoofd ook regeringsleider. De enige president die de CSA kenden was Jefferson Davis uit de staat Mississippi; de Confederatie werd in de burgeroorlog verslagen voordat hij zijn termijn kon beëindigen. Zijn plaatsvervanger was vicepresident Alexander Stephens uit de staat Georgia.
Een machtsmiddel van de geconfedereerde president was de mogelijkheid om een wet met een veto af te wijzen. Het congres kon echter met een tweederdemeerderheid het veto naast zich neer leggen, net zoals het congres van de Verenigde Staten.
Het kabinet bestond - naast de president en vicepresident - uit zes ministers. De ministersposten waren gelijk aan die van de VS, alleen kenden de CSA geen minister van Binnenlandse Zaken. Dit was niet verwonderlijk, aangezien dit de rol van de centrale overheid te veel zou beïnvloeden.
Alle ministers waren partijloos, maar behoorden tot aan de afscheiding tot de Democratische Partij "(Democratic Party)".
Wetgevende macht.
De wetgevende macht van de CSA lag in handen van het Congres van de Geconfedereerde Staten van Amerika "(Congress of the Confederate States of America)" en telde net als haar tegenhanger in de VS twee kamers:
Tot de instelling van het Congres op 18 februari 1862 was er een Voorlopig Congres van de Geconfedereerde Staten van Amerika "(Provisional Congres of the Confederate States of America)" met als voorzitter "(Speaker)" Howell Cobb uit de staat Georgia. Het Voorlopig Congres bestond van 4 februari 1861 tot 17 februari 1862.
Het Huis van Afgevaardigden werd door de inwoners van de Zuidelijke staten via algemeen, enkelvoudig kiesrecht (= kiesrecht voor vrije mannen; slaven hadden vanzelfsprekend geen kiesrecht) gekozen. De parlementen van de staten kozen ieder ook twee senatoren die zitting hadden in de Senaat.

</doc>
<doc id="33008" url="https://nl.wikipedia.org/wiki?curid=33008" title="Confederacy">
Confederacy



</doc>
<doc id="33009" url="https://nl.wikipedia.org/wiki?curid=33009" title="John Blow">
John Blow

John Blow (Newark-on-Trent (Nottinghamshire), februari 1649 - Westminster (Londen), 1 oktober 1708) was een Engelse componist en organist, het bekendst om zijn anthems, waarvan hij er meer dan 100 schreef. Hij werd organist van Westminster Abbey in 1668 en later aalmoezenier en koormeester van de Londense St. Paul's Cathedral. Koning Jacobus II benoemde hem tot lid van de Chapel Royal, de koninklijke kapel. In 1677 verleende Canterbury hem de doctorsgraad in de Muziek. Hij was de leermeester van onder andere William Croft en Henry Purcell.
Vergelijkbaar met Purcells Dido and Aeneas componeerde Blow Venus and Adonis wat hij een "Masque for the Entertainment of the King" noemde, maar wat in feite een opera is. Dit werk is recentelijk weer in de belangstelling gekomen en wordt soms uitgevoerd. Blow stond rond 1680 zijn post als organist van Westminster Abbey aan Purcell af, uit respect voor diens meesterschap.
Qua stijl is Blow vaak met Purcell vergelijkbaar, zij het iets zwaarder en met een sterkere nadruk op de basso continuo. Zijn anthem "God Spake Sometime in Visions" componeerde hij voor de troonsbestijging van Jacobus II in 1685. Het werk vertoont Blows typerende hang naar excentriciteit en grillige melodielijnen, die ook Purcell niet vreemd was, maar in tegenstelling tot deze laatste beheerste hij wellicht in mindere mate de kunst om zijn excentrieke melodieën goed in het gehoor te laten liggen. Blow is, anders uitgedrukt, iets minder 'meezingbaar'. 
Dat hij echter wel degelijk in staat was vakmanschap af te leveren, mag blijken uit zijn solozangen en klavecimbelsuites. Eveneens memorabel is zijn ode "The Glorious Day is Come", op een tekst van de hofnar en satiricus Thomas D'Urfey. Blow zette, zoals Purcell, een aantal teksten van John Dryden op muziek. Hij bundelde een groot aantal van zijn liederen in de collectie "Amphion Anglicus", waarvan de epiloog, "Sing, ye Muses", nog geregeld wordt uitgevoerd. Blow heeft evenwel steeds in de schaduw van zijn leerling Purcell gestaan. Blow ligt niet ver van Purcell, met wie hij sterk bevriend was, in Westminster Abbey begraven.

</doc>
<doc id="33010" url="https://nl.wikipedia.org/wiki?curid=33010" title="Downing street 10">
Downing street 10



</doc>
<doc id="33013" url="https://nl.wikipedia.org/wiki?curid=33013" title="Confederate States of America">
Confederate States of America



</doc>
<doc id="33014" url="https://nl.wikipedia.org/wiki?curid=33014" title="Shocking Blue (band)">
Shocking Blue (band)

Shocking Blue was een Nederlandse rockband uit Den Haag die in de jaren 60 en 70 succesvol was.
Geschiedenis.
De groep werd in 1967 opgericht door Robbie van Leeuwen, die naar eigen zeggen bij The Motions zijn plafond had bereikt en een groep wilde neerzetten waarmee hij internationaal meer kansen zag. Van Leeuwen rekruteerde de groepsleden uit diverse hoeken van de Haagse beatscene en koos in eerste instantie voor een zanger, Barry Hay, die net The Haigs had verlaten. Hay bedankte echter en Van Leeuwen sprak de historische woorden: "Hier zul je nog spijt van krijgen". Uiteindelijk werd Fred de Wilde ( ex Hu and The Hilltops ) de zanger en werd er een lp voor Polydor opgenomen. Het album was net als de eerste single "Love is in the air" matig succesvol.
Een jaar later stapte Shocking Blue over naar het pas opgerichte Pink Elephant-label van Dureco. De eerste plaat die op dat label uitkwam, was "Lucy Brown Is Back in Town". De single deed het aardig in de Top 40. Toen De Wilde halverwege 1968 een oproep kreeg voor militaire dienst, besloot Van Leeuwen dat hij zijn groep compleet wilde maken met een zangeres. In eerste instantie werd gedacht aan Annet Hesterman, maar zij bleek net een contract met een andere manager te zijn aangegaan en bedankte. Later was ze nog korte tijd de zangeres van de Groningse Ro-d-Ys. In Loosdrecht stuitten Van Leeuwen en manager Cees van Leeuwen op Mariska Veres, die daar optrad met "The Motowns" tijdens een feestje van de Golden Earring. Via haar moeder werd het contact gelegd.
Shocking Blue werd de eerste Nederlandse groep die een nummer 1-hit in de Billboard Hot 100 van de Verenigde Staten behaalde met de single "Venus".
De groep had nog vele andere hits voordat zij in 1975 uit elkaar gingen. In 1979 werd een poging tot een reünie gedaan, maar die duurde maar twee jaar. Shocking Blue herrees in een nieuwe samenstelling in 1993 met Mariska Veres, maar zonder Robbie van Leeuwen. Deze formatie bleef optreden tot aan het overlijden van Mariska Veres in december 2006. Incidenteel trad Veres daarnaast op met de Haagse band The Clarks en met (leden van) de Golden Earring.
Leden.
De groepsleden door de jaren heen:
"Venus".
De groep had een wereldwijde hit met "Venus", een lied gebaseerd op "The Banjo Song" uit 1963 van The Big 3. De single behaalde in Nederland twee keer de Nederlandse Top 40, maar wist niet hoger te komen dan nummer 3. In de Hilversum 3 Top 30 stond hij in 1970 twee weken op nummer 2. "Venus" bereikte in de Verenigde Staten echter de nummer 1-positie, net als in veel andere landen in de wereld. Het nummer is inmiddels een evergreen en staat ook jaarlijks in de Top 2000 van Radio 2. Bovendien is het talloze keren gecoverd: bijvoorbeeld als intro van Stars on 45, die ook een nummer 1-positie in Amerika behaalde, en een versie van de meidengroep Bananarama, die in 1986 eveneens de nummer 1-positie in Amerika behaalde.
Markante ijkpunten.
Na een concert in het Julianapark in Utrecht in de zomer van 1969 werd uit baldadigheid door enkele jongeren aan een snoer van de feestverlichting getrokken, waardoor een paal met lampjes omviel en de verlichting uitviel. Robbie van Leeuwen vertelde jaren later over dit voorval vol trots op de radio, dat "bij een concert in Utrecht de boel was afgebroken".
In 1970 werden de bandleden naar aanleiding van het Amerikaanse succes van "Venus" benoemd tot ereburgers van Den Haag. Ze kregen een eremedaille. De fans konden destijds ter ere van deze gelegenheid een erepenning kopen.
In 1971 werd Shocking Blue tijdens de tweede editie van Pinkpop het spelen nagenoeg onmogelijk gemaakt. De bezoekers vonden Shocking Blue maar een "kapitalistisch hitgroepje" dat niet paste op het hippe en progressieve Pinkpop. Fluitconcerten en "een regen van rot fruit" (zoals te lezen in een verslag over het festival) waren Shocking Blues deel en Robbie, Klaasje, Leo, Cor en Mariska konden niet veel anders doen dan vertrekken.
In 1972 werd de groep tijdens een uitgebreide tournee door diverse landen gevolgd door een filmploeg van Cinecentrum. Resultaat was de special "Around the world" die in oktober door de AVRO op tv werd uitgezonden. Te horen zijn stukken uit de albums "Inkpot" en "Attila". De special leek lange tijd te zijn verdwenen, maar dook opeens op bij een zoektocht naar beeldmateriaal van Earth &amp; Fire. De film verscheen in 2003 op de dvd van Shocking Blue.
In 1973 speelde Shocking Blue op het Haagse Malieveld tijdens de 18 april-demonstratie van Radio Veronica. Om de vele demonstranten niet te lang in de regen te laten wachten begon Shocking Blue wat eerder dan gepland aan het optreden. Ook The Cats, Mouth &amp; MacNeal en de George Baker Selection behoorden tot de grote groep artiesten die Radio Veronica ondersteunden.
Einde in zicht.
Na een reeks succesvolle singles en albums kreeg Robbie van Leeuwen in 1973 geelzucht en besloot zich als actief lid uit Shocking Blue terug te trekken. Zijn plaats op het podium werd ingenomen door Martin van Wijk. De band heeft nog een album opgenomen in deze samenstelling: "Good Times", maar Mariska Veres was op een gegeven moment niet meer gelukkig met het (wan)gedrag van sommige bandleden en besloot te stoppen met Shocking Blue. Op 1 juni 1974 kondigde de band aan dat het voorbij was. Door contractuele verplichtingen om platen uit te brengen kwam er in 1975 nog een laatste single uit van Shocking Blue: "Gonna sing my song". De plaat bleef hangen in de tiplijsten. Mariska startte een solocarrière en had daar vooral in Duitsland succes mee. Maar omdat zij een 'band-mens' was en het solo-optreden nog niet zag zitten, besloot ze ook daar een punt achter te zetten. Omdat er toch geld verdiend moest worden, ging ze een poosje werken als diskjockey in een Haagse club. Ook maakte Mariska een tijdje deel uit van Robbies nieuwe groep Mistral, waarmee ze de single Neon City maakte. Hiermee haalde ze voor de laatste keer de Top 40.
In 1979 kwam de band heel even in originele samenstelling bij elkaar en er werd zelfs een nummer opgenomen ter ere van hun come-back: "Louise". Maar om onbekende redenen wordt het niet uitgebracht op single. Het nummer komt wel in alle stilte op een Duitse verzamel-lp met hits van dat moment (1979) terecht, maar die blijft door de meeste mensen onopgemerkt. Een jaar later was de originele Shocking Blue dé sensatie van de "Haagse Beat Nach" (de voorloper van de succesvolle "Koninginnenach") in de Houtrusthallen. Platenmaatschappij CNR probeert het vuurtje brandend te houden met een heruitgave van "Venus" op single en twee verzamel-lp's met vooral de grootste hits, maar toch ging Shocking Blue op den duur weer ter ziele. Eind 1984 waren zij de middernachtact tijdens de "Back to the 60's" in Den Bosch (de Maaspoort). In 1986 werd de single "The Jury and the Judge" uitgebracht (Geproduceerd door Pim Koopman). "Hilversum" vond de plaat te heavy en liet hem links liggen. Daarom hield Robbie het verder voor gezien, al was het maar door het feit dat intussen het geld weer binnenstroomde door het succes van de Britse meidengroep Bananarama met hun cover van "Venus". CNR wilde meeliften op dit succes met andermaal een 'Best Of'-album, maar hierna ging Shocking Blue toch een aantal jaren van stilte tegemoet.
In 1994 deed Shocking Blue, een jaar daarvoor officieel heropgericht, nog een poging een nieuwe hit te scoren met het door Robbie van Leeuwen geschreven nummer "Body and Soul", maar ondanks een promotieronde door Mariska en André bij verschillende radiozenders deed de plaat niets. Mariska Veres verklaarde later dat ze met Shocking Blue geen nieuw werk meer op de plaat wilde zetten.
Drummer Cor van der Beek overleed op 8 april 1998 op 48-jarige leeftijd.
Het definitieve einde voor Shocking Blue kwam op 2 december 2006, toen Mariska Veres overleed aan kanker; de ziekte was kort daarvoor bij haar vastgesteld.
Het nummer "Love buzz" werd gecoverd door Nirvana. Deze versie staat op hun debuutalbum "Bleach" uit 1989. Ook The Prodigy wierp zich op "Love buzz" en mixte de originele opnamen uit 1969 met de drumbeats van 2004 op de cd "Always Outnumbered, Never Outgunned" onder de titel "Phoenix".
In april 2012 wordt het album "At Home" in de schijnwerpers gezet in de reeks 'Classic Albums' op Nederland 3. Regisseur Dirk Jan Roeleven had hiervoor gesprekken met onder andere Robbie van Leeuwen en Klaas van der Wal, destijds bandleider/gitarist en bassist binnen Shocking Blue. Er is vooral aandacht voor "Venus" en "Love Buzz", waardoor de andere nummers van "At Home" wat op de achtergrond raken. Er moest ook worden gewerkt met de afgemixte studio-opnames, omdat de mastertapes van "At Home" leken te zijn verdwenen.
In het najaar van 2017 bracht platenmaatschappij Red Bullet "The Blue Box" uit: een verzamelbox met alle studio-albums van Shocking Blue en verder twee cd's met singles en B-kantjes, plus de cd van Mariska met het Shocking Jazz Quintet. Er zat een boekje bij met veel verhalen en achtergronden, geschreven door Shocking Blue-kenner Albert Schöppink. Nagenoeg alles wat op de box te vinden is, verscheen al eerder op plaat of cd. Bijzonder is de opname van de teruggetrokken comebackplaat "Louise", die in Nederland nog niet eerder was uitgebracht.
Bassist Klaasje van der Wal overleed op 12 februari 2018 op 69-jarige leeftijd in zijn woonplaats Den Haag. Slaggitarist Leo van de Ketterij overleed op 5 juli 2021 op 70-jarige leeftijd. Van de originele eerste bezettingen van Shocking Blue (1967-75) zijn alleen Robbie van Leeuwen, Martin van Wijk, Henk Smitskamp en Fred de Wilde nog in leven.

</doc>
<doc id="33015" url="https://nl.wikipedia.org/wiki?curid=33015" title="Verenigde Arabische Republiek">
Verenigde Arabische Republiek

De Verenigde Arabische Republiek (V.A.R.) was een unie tussen Egypte en Syrië, die tot één staat verenigd waren van februari 1958 tot 28 september 1961. Daarna hield Egypte deze naam aan tot in 1971.
Een groep politieke en militaire leiders in Syrië vreesde een mogelijke communistische overname in hun land, en probeerde hulp te zoeken bij president Gamal Abdel Nasser van Egypte.
De twee naties vormden een verenigde staat met Caïro als hoofdstad, onder het presidentschap van Nasser, die daartoe op 5 februari 1958 genomineerd werd. Egyptische militaire en technische adviseurs stroomden Syrië binnen, en de communistische dreiging kwam tot een einde. Het volk van Syrië begon zich er echter aan te ergeren vanuit het verre Caïro geregeerd te worden, en de leiders van Syrië, die in Caïro moesten gaan wonen, voelden zich afgesneden van hun machtsmiddelen. In Syrië bestond ook het gevoel dat er een zekere arrogantie was aan de kant van de Egyptenaren in Syrië, en dat velen Syrië feitelijk als een soort van kolonie van Egypte behandelden.
Men poogde ook Noord-Jemen in de unie op te nemen, maar dat lukte slechts in een lossere statenbond, de Verenigde Arabische Staten. De V.A.R. stortte in 1961 in elkaar, na een staatsgreep in Syrië op 28 september 1961. Syrië verklaarde zich opnieuw onafhankelijk, maar Egypte hield de naam Verenigde Arabische Republiek in stand tot na Nassers dood in 1971.
Pogingen om in het Syrische deel van de V.A.R. een eenpartijstelsel in te voeren naar het voorbeeld van Egypte, waar de Nationale Unie de enige partij was, stuitte op verzet van de Ba'ath-partij die tot dan toe het beleid van Nasser had gesteund.

</doc>
<doc id="33016" url="https://nl.wikipedia.org/wiki?curid=33016" title="Benjamin Britten">
Benjamin Britten

Edward Benjamin Britten (Lowestoft, Suffolk, 22 november 1913 – Aldeburgh, Suffolk, 4 december 1976) was een Engelse componist, pianist en dirigent.
Levensloop.
Britten volgde les aan Gresham's School te Holt, Norfolk. Als kind componeerde hij ongeveer 800 werkjes. Hij had pianolessen bij Harold Samuel en compositieles bij Frank Bridge (Samuel en Bridge waren bevriend). Dankzij een beurs kon hij studeren aan het Royal College of Music in Londen bij John Ireland en Arthur Benjamin. Hij begon daar onder meer aan zijn Rondo concertante voor piano en strijkorkest, dat hij echter nooit voltooide.
Nadat hij al enige filmmuziek had geschreven voor documentaires, kwam zijn doorbraak door de uitvoering van "Variations on a theme of Frank Bridge", dat zijn première kreeg op de Salzburger Festspiele in 1937. Door de daaropvolgende composities, met name "Sinfonia da Requiem" (1940) en "Serenade" (1943), werd hem de leidende rol in de Britse klassieke muziek toegedicht. Van 1939 tot 1942 woonde Britten in de Verenigde Staten. Een aldaar gestart klarinetconcert heeft hij nooit voltooid. In 1945 volgde de première van zijn tweede opera "Peter Grimes", die leidde tot de erkenning van zijn dramatische kwaliteiten.
In 1947 formeerde Britten de English Opera Group, die opera's in première bracht van hemzelf en andere - vooral Britse - componisten als Lennox Berkeley, Malcolm Williamson, William Walton, Harrison Birtwistle en Thea Musgrave. Tot de groep behoorden vooraanstaande zangers, onder wie Kathleen Ferrier, Heather Harper, Peter Pears, Janet Baker en John Shirley-Quirk.
Britten richtte in 1948 het Aldeburgh Festival op. Op dat eerste festival voerde hij Frank Bridge's There is a willow grows aslant a brook uit in een eigen bewerking. In 1958 begon hij aan zijn nooit voltooide hommage aan Dennis Brain: In Memoriam Dennis Brain. Hij had diverse ontmoetingen met Dmitri Sjostakovitsj en Mstislav Rostropovitsj. Voor diens echtgenote Galina Visjnevskaja schreef hij de sopraanpartij in het "War Requiem" (1962). Andere bekende werken zijn: "Les Illuminations" (1939), "The Young Person's Guide to the Orchestra" (1946), "A Midsummer Night's Dream" (1960) bij het toneelstuk van William Shakespeare en de opera "Death in Venice" (1973).

</doc>
<doc id="33017" url="https://nl.wikipedia.org/wiki?curid=33017" title="Henry Purcell">
Henry Purcell

Henry Purcell (Westminster, circa 1659 - Londen, 21 november 1695) was een Engelse componist van barokmuziek, wiens werk ook nu nog dikwijls wordt uitgevoerd en opgenomen. Zijn werk behoort tot het belangrijkste barokrepertoire. Hij was onder andere een leerling van de Engelse componist John Blow. Purcell schreef zowel kerkmuziek, toneelmuziek en instrumentale werken als liederen en (semi-)opera's. Henry was een zoon van hetzij Henry, hetzij Thomas Purcell, twee broers die beiden lid waren van de Chapel Royal, het koninklijk muziekensemble.
John Blow.
Zijn werk vertoont een interessante versmelting van de oude Elizabethaanse koortraditie met 'nieuwe' Franse en Italiaanse invloeden. Purcell werd getraind als koorknaap in de Chapel Royal ten tijde van de Restoration onder koning Charles II, waar hij les kreeg van kapitein Henry Cooke, de jong gestorven Pelham Humfrey en John Blow. Met Blow had hij een levenslange vriendschapsband. Blow stond zijn post als organist van Westminster Abbey rond 1680 af aan Purcell, volgens onbetrouwbare bronnen omdat zijn leerling hem overtroffen had. Na de dood van Purcell nam Blow deze post opnieuw op zich, tot zijn eigen dood in 1708. De twee liggen niet ver van elkaar begraven in Westminster Abbey, nabij het orgel dat ze zelf bespeeld hebben.
Kerkmuziek en Lofliederen.
Het vroegst bekende werk dat mogelijk van Purcell is, is het lied "Sweet Tyraness, I now resign" dat hij rond zijn achtste gecomponeerd moet hebben, als het tenminste niet van zijn vader of oom is, die ook Henry heette. In zijn vroege periode schrijft Purcell vooral religieuze anthems, waarin hij een verbazingwekkende virtuositeit aan de dag legt en experimenteert met talloze speciale effecten, zoals verschuivingen van sleutels en de "word painting" die zo typerend is voor vocale muziek in de 16e en 17e eeuw. Wanneer in de tekst bijvoorbeeld een woord als 'low' voorkomt, zet Purcell dit ook daadwerkelijk op een extreem lage noot, en vice versa met woorden als 'high'. Hij geldt als de bekwaamste Engelse componist op dit gebied. Belangrijke anthems van de twintiger Purcell zijn "My Beloved Spake", waarin hij vogelgezang nabootst, "The Bell Anthem", met kerkklokimitaties, "Jehova, quam multi sunt hostes mei", waarmee hij bewees de oude contrapuntische technieken van Thomas Tallis onder de knie te hebben, en "I was Glad", voor de troonsbestijging van William en Mary na de Glorious Revolution van 1689. Naarmate Purcell meer toneelmuziek begon te componeren, schreef hij minder anthems.
Odes en opera's.
Purcell werd een populair componist van welkomstliederen voor vorstelijke personen en lofzangen (odes), waarvan de eerste, "Welcome, Viceregent of the Mighty King", reeds in 1680 geschreven werd. Hij schreef in 1685 een kroningsode voor de kroning van Jacobus II, "My Heart is Inditing", en bespeelde het orgel tijdens de kroning van Willem en Mary in 1689. Van Purcell zijn slechts vier korte orgelwerken bekend, de zogenaamde "voluntaries". Hij schreef één doorgecomponeerde kameropera, "Dido and Aeneas", alsmede vijf "semi-opera's", een term die door Roger North werd geïntroduceerd om te verwijzen naar een soort muziektheater waarin een compleet toneelstuk is verwerkt en die ook sterk beïnvloed is door de masque. Deze semi-opera's zijn "The Prophetess, or the History of Dioclesian", "King Arthur, or the British Worthy", "The Fairy-Queen", "The Indian Queen" en vermoedelijk "The Tempest, or the Enchanted Isle".
"Dido and Aeneas" op tekst van de Ier Nahum Tate, de latere Poet Laureate, wordt het vaakst uitgevoerd, soms in combinatie met een ander kort werk. Purcell schreef honderden liederen, waaronder vele op teksten van Abraham Cowley en een aantal van de jonge William Congreve, vele voor het eerst opgenomen door de countertenor Alfred Deller. Bovendien componeerde hij een groot aantal canons, zogenaamde "catches", vaak met obscene inhoud; hiervan is "Pox on you" het beruchtst, met de beroemde winden- en boerpartijen. Purcells samenwerking met de dichter John Dryden leidde tot buitengewoon indrukwekkende theaterproducties. Zo leverde deze de tekst voor de patriottische semi-opera "King Arthur". In 1695, kort voor hij zelf overleed, schreef hij nog aangrijpende muziek voor de rouwdienst van Koningin Mary ("Music for the Funeral of Queen Mary").
Zijn verschillende "Odes for Saint Cecilia's Day", zoals "Welcome to all the pleasures" en "Hail! Bright Cecilia", genieten veel belangstelling en worden van al zijn odes het vaakst uitgevoerd. Het stralende "Hail! Bright Cecilia" bezit een voor die tijd uitgebreid aantal koperblazers en slagwerk.
Kamermuziek.
Vermeldenswaard zijn verder Purcells fantasia's, geschreven in een idioom dat mede teruggrijpt op de full consort-stijl van William Lawes en John Coprario, of de vedelfantasia's van Orlando Gibbons. Purcell heeft zelf deze werken niet uitgegeven, mogelijk met het idee dat er geen publiek meer voor bestond. Daarentegen ontbrak het niet aan belangstelling voor zijn "Sonnata's of Three Parts" en "Sonnata's of Four Parts", die sterker in de richting van de Italiaanse muziek gingen, ofschoon met name Arcangelo Corelli de werken bekritiseerde. Hieruit mag blijken dat ze desondanks nog invloeden van de oude Engelse traditie vertoonden. Ook als klavecinist moet Purcell in trek geweest zijn: getuige een in 1993 ontdekt handschrift met klavecimbellessen van de hand van Purcell en Giovanni Battista Draghi. Händel had niets dan lof voor Purcell nadat hij zich in Londen had gevestigd en met Purcells muziek in aanraking was gekomen, en hij heeft dan ook als "Engels" componist stijltechnisch gretig geput uit Purcells nalatenschap.
De werken van Henry Purcell zijn gecatalogiseerd door Franklin Zimmermann. Men verwijst daarom naar Purcells composities met Z en een volgnummer. Na Purcells dood bundelde zijn weduwe, Frances Peters, zijn populairste liederen en instrumentale stukken, die door Henry Playford werden uitgegeven in de twee collecties "Orfeus Britannicus" van 1698 en 1702. Deze bijnaam genoot Purcell al tijdens zijn leven en ze vormt een bewijs voor zijn status. Zijn Chaconne in g mineur Z.730 werd later door Benjamin Britten gearrangeerd voor uitvoering.

</doc>
<doc id="33019" url="https://nl.wikipedia.org/wiki?curid=33019" title="Natuurlijke selectie">
Natuurlijke selectie

Natuurlijke selectie (in het Nederlands aanvankelijk natuurkeus genoemd) is het verschijnsel dat sommige organismen uit een bepaalde populatie beter in hun omgeving passen, dat wil zeggen: meer kans hebben om te zorgen voor overlevende nakomelingen dan minder goed aangepaste organismen. De best aangepaste organismen zullen steeds meer de overhand krijgen binnen de populatie ("survival of the fittest"). Het is daarmee een van de mechanismes van evolutie. Mutaties in, en recombinaties van, het erfelijk materiaal van de organismen veroorzaken de genetische variatie in de populatie, waardoor deze selectie mogelijk is.
Darwin introduceerde het concept in "The Origin of Species" (1859) en vatte het kernachtig samen: "Ik heb dit principe, waardoor elke lichte variatie, indien bruikbaar, behouden wordt, Natuurlijke Selectie genoemd".
Voorbeeld.
Een paartje konijnen dat in een veilige omgeving met voldoende voedsel wordt geplaatst zonder roofdieren kan zich in enkele generaties enorm vermenigvuldigen. In de natuur blijft de konijnenstand echter gemiddeld genomen gelijk. Er gaan dus aanzienlijke aantallen konijnen te gronde voor ze zich kunnen voortplanten. De konijnen zijn echter ook niet allemaal identiek. Sommige krijgen een ziekte, andere worden met een kreupel pootje geboren, andere gaan te veel op in wat ze aan het doen zijn om goed om zich heen te kijken, andere trekken naar een gebied waar ze in de kleibodem niet goed holletjes kunnen graven, etc. Natuurlijke selectie houdt nu in dat het konijn met het kreupele pootje en het konijn dat niet goed oplet meer kans maken door een vos te worden opgegeten dan een konijn dat wel goed kan rennen en goed om zich heen kijkt. Konijnen die door het toeval bedeeld zijn met eigenschappen die maken dat ze minder alert reageren op hun omgeving hebben een geringere overlevingskans, konijnen die iets beter kunnen inschatten wat hun kansen zijn dan hun ouders hebben een iets betere overlevingskans.
Over een termijn van duizenden en miljoenen jaren zal een soort daarom geleidelijk veranderen, vooral als de leefomgeving (bijvoorbeeld onder invloed van klimaatomstandigheden) verandert. Althans dat is de rol die in de klassieke (graduele) evolutietheorie aan natuurlijke selectie toebedacht wordt. In de later ontstane punctualistische vorm van de theorie speelt natuurlijke selectie een wat andere rol.
Experiment.
Om de invloed van selectie door predatie in te schatten, kan het volgende praktische experiment worden opgezet:
Er wordt een 'populatie' van een 100-tal pissebedden ("Oniscus asellus"; Isopoda) in een experimentele omgeving geplaatst waar ze zich kunnen verstoppen voor de 'experimentele predator'. Deze laatste is iemand die (enkel) met één bepaald vanginstrument (vork, kam, etc.) ongeveer de helft van de pissebedden gaat vangen nadat ze in het midden van de omgeving werden uitgezet. Deze procedure moet driemaal worden herhaald voor de 'overlevenden'.
Vervolgens worden alle pissebedden in een beker met vochtige doekjes gezet (om de diertjes niet te laten uitdrogen) en worden zowel de 'overlevenden' als de 'gevangenen' opgemeten: lichaamslengte, aantal rugplaten en loopsnelheid. Deze meting gebeurt best door personen die niet weten of het hier om al of niet overlevenden gaat (dit is een zogenaamde dubbelblinde studie).
Op deze meetresultaten kan nu een statistische analyse worden uitgevoerd, die een antwoord geeft op de vraag "Zijn de overlevenden significant verschillend voor een bepaald kenmerk?".
Doordat elke populatie een genetische en daardoor ook een fenotypische variatie vertoont, zullen bepaalde pissebedden beter of slechter aangepast zijn om aan onze negatieve selectie te ontsnappen. Enkel deze diertjes zullen hun genen doorgeven aan de volgende generatie, die beter aangepast zal zijn aan de heersende milieu-omstandigheden.
Seksuele selectie.
Naast de selectie onder invloed van de overige milieufactoren, is er de selectie door de seksuele partners. Deze selectie is deel van de "survival of the fittest" maar kan tegengestelde effecten hebben aan de gevolgen van andere factoren.
Bij veel diersoorten hebben de mannen nauwelijks of geen rol in het grootbrengen van het nageslacht, maar is er intensieve competitie en strijd waarbij slechts een beperkt aantal mannen erin slaagt om voor nageslacht te zorgen. Voor de reproductie van de soort zijn maar weinig mannen nodig, maar toch worden er (te) veel mannen geboren. De grote selectie bij mannen zorgt ervoor dat ook schadelijke mutaties bij de vrouwen worden geëlimineerd zonder de algehele reproductieve capaciteit te verminderen. Alleen een klein deel van de genen heeft alleen invloed op de vrouwen.
Sociale-groepsselectie.
De meeste dieren leven in sociale groepen. Naast de selectie op de individuele leden bepalen een succesvolle samenwerking en de individuele opofferingsbereidheid het succes van de groep. De belangen van de individu kunnen tegengesteld zijn aan het groepsbelang. Een goede combinatie van individuele gedragseigenschappen zoals dominant/onderdanig, curiositeit/voorzichtig is van belang voor de hele groep. De meeste leden van een groep zullen genetisch aan elkaar verwant zijn. Het reproductief succes van de hele groep is hierdoor ook van belang voor de individuele leden.
Niet-natuurlijke selectie.
Kunstmatige selectie vindt plaats op een niet-natuurlijke wijze als de mens - door domesticatie - ingrijpt in het leven van sommige exemplaren van een soort (plant of dier). De mens bepaalt hoe deze exemplaren zich voortplanten, wat kan leiden tot snelle evolutie. Zo zijn in slechts enkele honderden jaren vele hondenrassen ontstaan. Bij het fokken van zilvervossen werd geselecteerd op tamheid en sociaal gedrag ten opzichte van de mens. Binnen opvallend korte tijd was een vossenras geproduceerd dat niet alleen qua gedrag, maar ook qua uiterlijk sterk op een hond leek.
Een recente ontwikkeling is genetische manipulatie waarmee rechtstreeks wordt ingegrepen in het erfelijk materiaal.

</doc>
<doc id="33020" url="https://nl.wikipedia.org/wiki?curid=33020" title="Kreationisme">
Kreationisme



</doc>
