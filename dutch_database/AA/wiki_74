<doc id="25422" url="https://nl.wikipedia.org/wiki?curid=25422" title="Lithografie">
Lithografie

Lithografie is een grafische techniek die tot de vlakdruk behoort. Het woord is afgeleid van de Oudgriekse woorden λίθος "líthos" (steen) en γράφειν "gráphein" (tekenen/schrijven) en betekent "steendruk".
Lithografie maakt gebruik van het vet in het tekenmateriaal en in de drukinkt. Als drager van de tekening dient een bepaald soort kalksteen of (tegenwoordig) een gecoate metalen plaat. Wanneer de tekening af is, wordt de steen vochtig gehouden en het tekenmateriaal vervangen door drukinkt (zie Techniek). Met een pers wordt de geïnkte tekening overgebracht op papier.
Geschiedenis.
De lithografie is tussen 1794 en 1798 ontwikkeld door Alois Senefelder. Hij zocht een manier om zijn geschreven toneelstukjes te kunnen vermenigvuldigen. Het eerste commerciële succes behaalde hij eind 18e eeuw met het uitgeven van bladmuziek. Na allerlei experimenten ontdekte hij bij toeval dat Solnhofener kalksteen uitstekend als beeld- en tekstdrager kon functioneren. Het toeval wil dat hij woonachtig was in Beieren, Zuid-Duitsland, waar deze 'zuivere' kalksteen volop beschikbaar is. Tegenwoordig wordt er ook gebruikgemaakt van aluminium en kunststof platen.
Vanaf 1837 maakte een ingewikkelder procedé meerkleurendrukken mogelijk, waarmee de chromolithografie was geboren. In de jaren daarna ontstond in Europa en elders een markt voor betaalbare 'kijkboeken' met kleurenprenten.
Techniek.
Lithografie is mogelijk doordat vet en water elkaar afstoten. Een geschikte kalksteen wordt voorzien van een beeld (tekening). Dan wordt de tekening met behulp van Arabische gom gefixeerd ofwel vastgelegd (zie drukinkt). De gom maakt het deel van de steen waar niet op getekend is, ontvankelijker voor water. Tevens kan aan de gom een zuur worden toegevoegd. Alleen delen van de steen waar niet getekend is, worden aangetast door het zuur. Door deze gedeeltelijke aantasting kan er hoogteverschil ontstaan. 
Grote oplagen bleken lange tijd niet mogelijk wanneer er alleen werd vertrouwd op de afstotende eigenschappen van vet en water. Wanneer de lithografie zo wordt toegepast, is het te herkennen aan een product met een erg korrelig eindresultaat. Lithografie in de handen van een kunstenaar/meesterdrukker kan daarentegen zeer gedetailleerde nuances tonen. Met name monochrome lithografieën verraden of de lithografie kunstambachtelijk is toegepast. De overgangen tussen met name grijstonen kunnen dan fluweelzacht zijn. Het papier komt in direct contact met de steen, daarom dient het beeld op de steen in spiegelbeeld te worden aangebracht.
Lithografie is de voorloper van de offsetdruk. Men ontdekte dat de steen aan een doek van rubber de inkt veel beter overdroeg dan direct aan het papier. Vervolgens bleek dat het papier ook meer kleur opneemt van een rubberdoek. Naast een betere afdruk, was het een ander groot voordeel dat de druk op de steen veel lager kon zijn, wat de kans op breuk van de steen en schade aan de pers aanzienlijk kleiner maakte. Vanaf het begin van de twintigste eeuw werden er persen ontwikkeld met grote cilinders, die een zeer grote productie konden halen. Omdat het hier een indirect druk-procedé betreft, is het beeld niet negatief op de steen, maar leesbaar. Op het rubber staat het beeld in spiegelbeeld.
Invoering in de Nederlanden.
Rotterdam.
Nadat het al in Engeland en Frankrijk was ingevoerd kreeg Rotterdam de Nederlandse primeur van het steendrukprocedé. De uit Beieren afkomstige muziekuitgever Lodewijk Plattner (1767-1842) vestigde zich rond 1800 in de Maasstad en huwde daar in 1802 met Elisabeth Grimberg. Hij was actief als muziekmeester en winkelier in muziekinstrumenten en vanaf 1808 ook als muziekdrukker en uitgever. Voor de inrichting van zijn steendrukkerij liet hij Franz Anton Niedermayr overkomen, deze was tezamen met uitvinder Senefelder een pionier op gebied van de steendruk. In mei 1809 registreerde Plattner zijn eerste in steendruk vervaardigde muziekstukken bij de Koninklijke Bibliotheek in Den Haag. Nog in hetzelfde jaar diende Plattner een octrooiverzoek in bij de toen regerende koning Lodewijk Napoleon Bonaparte, deze had namelijk een wet uitgevaardigd die het naar Frans voorbeeld mogelijk maakte nieuwe uitvindingen, ontdekkingen en verbeteringen te beschermen door een octrooi. De octrooiaanvraag ging vergezeld van een viertal prenten die zeer waarschijnlijk door de in Rotterdam woonachtige Franse kunstenaar Simon Petit waren vervaardigd. In zijn verzoekschrift deed Plattner zich voor als uitvinder van de lithografie, onwetend van het feit dat de koning en zijn adviseurs het procedé reeds kenden. In 1805 had Lodewijk namelijk tijdens een demonstratie in München zelf op steen getekend en ook was in 1809 het "Musterbuch" van Senefelder verschenen. Ondanks de wat dubieuze aanpak van Plattner verkreeg hij in april 1810 een octrooi om vijf jaar lang als enige in Nederland gelithografeerde muziekpartituren uit te mogen brengen.
Amsterdam.
In Amsterdam lijkt de eerste steendrukkerij die van de Duitser E. Beijer geweest te zijn, gezamenlijk met de Nederlander Abraham Vinkeles opgericht in 1816. Vinkeles was de zoon van de graveur en tekenaar Reinier Vinkeles, maar hij had niet de capaciteiten van zijn vader. Beijer en Vinkeles drukten muziek, kunstprenten en handelsdrukwerk. In 1817 werd de zaak overgenomen door de boekhandelaar C.G. Sulpke, die het bedrijf wegens gebrek aan vakkundige hulp twee jaar later alweer afstootte, waardoor het in bezit kwam van boekdrukker C.A. Spin. Ondanks het inroepen van de hulp van Karl Senefelder, broer van Alois, wordt de steendrukkerij geen succes.
De steendruk kwam in Nederland, met werk dat zich met dat van het buitenland kon meten, goed van de grond toen in 1827 de firma's Desguerrois en Co. en Jobard zich in Amsterdam vestigden. Zij kwamen uit Brussel, waar de lithografie, onder Parijse invloed, al verder ontwikkeld was. Uit drukkerij Desguerrois kwam later drukkerij Senefelder voort. Boven de ingang van het oude fabriekspand in Amsterdam prijkt nog steeds een beeld van Alois Senefelder.
Den Haag.
Den Haag was de derde plaats in Nederland met een steendrukkerij. De Fransman Duval de Mercourt stichtte hier in 1818 een drukkerij en mocht zich "Lithographe du Roi" noemen. Duval heeft zijn kennis waarschijnlijk bij de Comte de Lasteyrie en G. Engelmann in Parijs opgedaan. In 1820 nam Daniel Abrahams de "Koninklijke Steendrukkerij" over. Abrahams werkte onder andere samen met de tekenaar B.J. van Hove.
Elders in Nederland.
In Noord-Brabant heeft de eerste steendrukpers in 's-Hertogenbosch gestaan. De uit Rotterdam afkomstige Jan Ferdinand Demelinne liet zich in die stad in 1821 inschrijven als "lithografist". Van hem is weinig bekend. In 1822 ontstond in Dordrecht steendrukkerij Steuerwald doordat een aantal artillerie-officieren, waaronder Steuerwald, een klein steendrukpersje liet maken om proeven te doen. Zij lieten zich daarbij leiden door het boek "Vollständiges Lehrbuch der Steindruckerey" van A. Senefelder. Een uitgave van C.H.G. Steuerwald &amp; Comp. was in 1826 een verzameling boomstudies van de kunstenaar A. van der Koogh.
Verder ontstonden in 1823 de steendrukkerij D.K. Müller &amp; Co. in Arnhem en in hetzelfde jaar steendrukkerij G.T.N Suringar in Leeuwarden. In 1869 vestigde de firma L. van Leer en Co. aan de Grote Houtstraat 19 in Haarlem een inrichting voor chromolithografie. Bij gebrek aan voldoende ruimte kocht de firma in 1876 het huidige Spaarne 23 en bouwde op het daarachter liggende terrein in de Achterstraat (de huidige Spaarnwouderstraat 5-7) een nieuwe kleurensteendrukkerij. In 1889 verhuisde de firma naar Rustenburgerstraat 19 te Amsterdam.
België.
De eerste steendrukactiviteiten in het latere België vonden in 1818 in Brussel plaats, waar Karl Senefelder, een broer van de uitvinder, cursussen gaf en prenten drukte. In 1820 installeerde François Willaume een lithopers en verbond zich met Mademoiselle Caroline Chatillon, kunstschilderes, om het tijdschrift "Journal des Modes Parisiennes" te drukken en uit te geven. Ondertussen vestigden zich ook een aantal drukkerijen in andere steden: Dewasme in Doornik, Ubaghs in Antwerpen, Waucquière in Bergen (Mons), Van den Steene in Brugge en Kierdorff in Gent. In Brussel publiceerde steendrukker Jobard in 1821 de eerste platen getekend op steen door Jean-Baptiste Madou, die met zijn werk groot succes had.
Moderne toepassingen.
Lithografie heeft moderne toepassingen die niet illustratie tot doel hebben. Vele decennia na de uitvinding van lithografie gebruikte men elektronenbuizen om elektriciteit te sturen of te richten. Kort na de uitvinding van de transistor bleek dat met van lithografie afgeleide technieken geïntegreerde schakelingen gemaakt konden worden. De techniek, fotolithografie genoemd, bestaat uit het fotografisch aanbrengen van de vereiste patronen in beschermlagen op de chips, de onbeschermde delen ondergaan dan de gewenste behandeling. Nederlandse bedrijven die zich bezighouden met de ontwikkeling van deze techniek zijn ASML en voorheen Mapper Lithography. De grootste bedrijven die wereldwijd deze techniek toepassen zijn Intel en GlobalFoundries (de productietak van AMD) in de Verenigde Staten, Samsung Electronics in Korea en TSMC in Taiwan. In Nederland is NXP Semiconductors (het voormalige Philips Semiconductors) nog steeds een belangrijke speler.

</doc>
<doc id="25425" url="https://nl.wikipedia.org/wiki?curid=25425" title="Drukinkt">
Drukinkt

Drukinkt is een inkt die bij het drukken door de drukvorm (bijvoorbeeld loden letters) wordt overgedragen op het te bedrukken materiaal (substraat), bijvoorbeeld papier.
Drukinkten moeten de eigenschap hebben zich slecht te mengen met water en zeer taaivloeibaar te zijn.
Lithografie.
Voor de verschillende stadia van een lithografie zijn er speciale inkten. De belangrijkste is de peninkt. Deze inkt wordt ingezet nadat de tekening is gemaakt met het lithografische tekenmateriaal(en). Dan wordt namelijk de gehele bovenkant van de kalksteen met arabische gom afgedekt. Enige uren later wordt de tekening weggewassen met terpentine en vervangen door een asfalt-oplossing. Met een natte spons wordt daarna het restant asfalt en de arabische gom weggewassen. De steen wordt vochtig gehouden en met een leren inktroller wordt de peninkt over de steen verdeeld. Wanneer dit kundig wordt gedaan komt de oorspronkelijke tekening in al zijn nuances, nu voorzien van drukinkt, weer tevoorschijn. Vaak wordt er daarna niet direct een oplage gedrukt maar de steen nog eens gegomd. Pas wanneer er een oplage wordt gedrukt wordt een iets minder taaie inkt gebruikt om het beeld zodoende sneller met inkt te kunnen 'opbouwen' en deze dan te 'persen'.

</doc>
<doc id="25426" url="https://nl.wikipedia.org/wiki?curid=25426" title="Amsterdam (schip, 1748)">
Amsterdam (schip, 1748)

De Amsterdam was een spiegelretourschip van de Vereenigde Oostindische Compagnie (VOC). Begin 1749, tijdens de eerste reis, ging de "Amsterdam" verloren door een storm bij de Engelse kustplaats Hastings. Tussen 1982 en 1990 is er in Amsterdam een replica van het schip gebouwd.
Eerste reis.
De "Amsterdam" werd in 1748 gebouwd op de VOC-werf te Amsterdam en liep daar rond de jaarwisseling van stapel. Na belading en inscheping op de rede van Texel voer het op 8 januari 1749 uit voor zijn eerste reis naar de Oost.
Aan boord bevond zich het voor dit scheepstype gebruikelijke aantal bemanningsleden (203 man, waaronder de 33-jarige kapitein Willem Klump), een contingent soldaten (127 man), en ook 5 passagiers. De lading bestond uit handelswaren (textiel en wijn), ballast (bouwstenen en kanonnen), en bevatte daarnaast artikelen voor gebruik door de VOC in de Oost (papier, pennen, gereedschappen, en dergelijke) en proviand. Tot de lading behoorden tevens 27 kisten zilver, die destijds een totale waarde van zo'n 300.000 gulden hadden, omgerekend ettelijke miljoenen euro's.
Ondergang.
Vanwege een zuidwesterstorm lukte het niet de Atlantische Oceaan te bereiken. Bij een derde poging zocht kapitein Klump bescherming in een baai bij het Engelse Hastings aan de Engelse zuidkust. Het schip raakte daar een zandbank en verloor het roer, waarna werd geankerd in de baai van Pevensey. Omdat de storm niet ging liggen zag de kapitein zich op 26 januari genoodzaakt de "Amsterdam" op het strand te zetten, om zo te proberen het schip en de bemanning van de ondergang te redden.
De bemanning slaagde erin aan land te komen en het meeste zilver mee te voeren. Plunderaars stortten zich vrijwel onmiddellijk op het schip (met name Anthony Watson, die voor 1200 Engelse ponden aan overgebleven zilver meenam uit de kapiteinshut - in die dagen een fortuin waarvan levenslang kon worden gerentenierd). Na enige dagen van plunderingen werd de situatie door Engelse troepen onder controle gebracht.
In de daaropvolgende drie weken deed de VOC verwoede pogingen om het schip te redden, maar alles bleek tevergeefs: de "Amsterdam" zakte weg in de klei en werd overspoeld door het water. Op 11 maart 1749 gaf de VOC alle pogingen om de lading te redden op. De "Amsterdam" zakte verder weg en ligt daar tot de dag van vandaag.
Sommige objecten van het schip zijn geborgen en staan nu in het Shipwreck Museum in Hastings, behalve een scheepsanker, dat op St Katharine Docks in Londen tentoongesteld ligt.
Archeologisch erfgoed.
In de daaropvolgende eeuwen hebben schatgravers regelmatig in het wrak gezocht naar overblijfselen van de lading. 
In de 20e eeuw zijn verscheidene stichtingen en groeperingen bezig geweest om het wrak in zijn huidige staat te behouden als historisch erfgoed, nadat het bij ongewoon laag tij in 1969 ontdekt werd nadat het bloot was komen te liggen. Er zijn verscheidene operaties uitgevoerd om schade aan het wrak door zee en wind te beperken; onder meer het plaatsen van een constructie van stalen balken en platen die als golfbreker en net moest dienen. De Stichting VOC-schip Amsterdam liet in 1984, 1985 en 1986 opgravingen uitvoeren. De constructie van stalen balken is in oktober 1999 weer verwijderd omdat vrees bestond dat deze het wrak zou beschadigen. In 2002 is getracht het scheepswrak in te pakken met zandrollen. In 2018 is het plan "Docking the Amsterdam" gelanceerd om het scheepswrak in zijn geheel te lichten.
Replica.
Toen aan het eind van de 20e eeuw de interesse voor de historie van de VOC en haar rol in de geschiedenis van Nederland toenam, ontstonden plannen om VOC-schepen na te bouwen. Een van die schepen is de "Amsterdam". Tussen 1982 en 1990 werd hiervaneen replica gebouwd door 400 vrijwilligers. Deze replica ligt sinds 1990 aan de steiger van Het Scheepvaartmuseum te Amsterdam, het vroegere 's Lands Zeemagazijn.

</doc>
<doc id="25427" url="https://nl.wikipedia.org/wiki?curid=25427" title="Scheurbuik">
Scheurbuik

Scheurbuik, medisch: "scorbutus" of "scorbuut", is een ziekte ten gevolge van een langdurig vitamine-C-tekort, een ascorbinezuurdeficiëntie, zoals dat in vroeger eeuwen op zeilschepen op de grote vaart veel voorkwam.
Het woord scheurbuik komt van het Oudnoorse woord "skyrbjúgr", waarvan de herkomst niet eenduidig is. De stofnaam voor vitamine C is ascorbinezuur, afgeleid van "a", niet, en scorbutus, scheurbuik.
De ziekte die tot de 18e eeuw werd aangeduid met scheurbuik heeft maar in beperkte mate met vitaminetekort te maken. De term was een verzamelnaam voor een aantal schijnbaar verwante kwalen, die zich kenmerkten door gezwellen, pijn aan de ledematen en lethargie.
Symptomen en behandeling.
Symptomen van scheurbuik zijn onder meer zwellingen en bloedingen van het tandvlees, petechiën, vooral op onderbenen, slapte, stijve en pijnlijke ledematen en inwendige bloedingen. Er is geen sprake van een specifieke buikaandoening. Onbehandelde scheurbuik is op lange termijn dodelijk, maar de behandeling is eenvoudig: vitamine C innemen.
Vitamine C is mede verantwoordelijk voor de productie van collageen. Dat is een proteïne, een eiwit dat instaat voor stevigheid van biostructuren. Indien niet voldoende vitamine C aanwezig is zal dit eiwit zijn functie niet of slecht kunnen uitvoeren. Als eerste zullen bloedvaatjes het begeven en zo bloedingen veroorzaken.
Namen.
De ziekte die men in 1289 in het Oudnoors als "skyrbjúg(r)" aanduidde, Oudzweeds "skörbiugh" (ca. 1330)"," was vermoedelijk een verzamelnaam voor meerdere kwalen. De naam zou op de etterbuilen, gezwellen en oedeemachtige verschijnselen ("bjúgr") kunnen wijzen, waarvan men dacht dat ze werden veroorzaakt door het gebruiken van te veel geschifte, zure melk ("skyr") tijdens lange zeereizen. Kenmerkend voor de ziekte waren vooral de uitvallende tanden.
Hiervan afgeleid zijn Middelnederduits "schorbuck" (1404), Hoogduits "scharbock" (1515), Latijn "scorbutus" (1521) en Nederlands "scoorbuyck" (1554). De Nederduitse termen "scormunt" en "scorbein" (1557), Nederlands "scheurmond" en "scheurbeen," het Oud-IJslandse synoniem "kreppasótt" of Ouds-Zweeds "kramposoot" ('krampziekte') en de Engelse benaming "scurvy" (letterlijk: 'schurft', 1569) geven aan dat men tevens aan andere ziektebeelden dacht. Daarbij kunnen we denken aan ergotisme, lepra, miltvuur, lupus, tuberculose, huidziekten, ontstekingen en malaria-cachexie.
Een Nederlands synoniem was "blauwschuit" (1557), een pejoratieve term die zowel naar de vlekken op het lichaam als naar de zieke bemanning van een getroffen schip verwees. Andere verklaringen gaan uit van Middelnederlands (en Nederduits) "schoren", "schueren" ('een scheur maken') met de uitgang "buc" ('buik'), dan wel van Russisch "skŭrbŭta" ('melaatsheid', zie Jona 4:6) en "skrabŭt" ('het krabben'). Deze laatste vormen kunnen echter zijn ontleend aan een van de Germaanse talen.
Het gaat in alle gevallen om woorden die teruggaan op de Proto-Indoeuropese wortel "*sker-" ('snijden'), waarvan ook de Proto-Germaanse stam "*skerban-" of "*skrepan-" ('schrappen, krabben') afkomstig is. Daarvan zijn weer woorden als "schurft" en "scurvy" afgeleid. Meerdere woorden uit deze groep hebben de betekenis van 'schiften', 'bijten' en 'zuur worden'. De termen "buik" en "búgr" gaan vermoedelijk terug op een Proto-Germaans "būka-" 'buik, lichaam' en een Proto-Indoeuropese wortel "*bhu-" die 'opblazen, opzwellen' betekent.
Geschiedenis.
Eerste vermeldingen.
Een van de oudste berichten over het mogelijk voorkomen van scheurbuik bereft een Romeins legerkamp in de omgeving van de Rijnmonding bij Katwijk ten tijde van Germanicus, kort voor het begin van de jaartelling. Plinius bericht in zijn "Historia Naturalis" dat de soldaten na twee jaar veel last kregen van uitvallende tanden en slappe knieën, hetgeen ze weten aan een vergiftigde zoetwaterbron. Op advies van de Friese bevolking in de regio gebruikten ze met succes een plaatselijk kruid dat hier overvloedig groeide en "britannica" werd genoemd. De bloemen heetten in de volkstaal "vibones" en dienden in het voorjaar verzameld te worden. Het kruid werd volgens Plinius ook gebruikt tegen de gevolgen van slangenbeten en bij oedeem en zenuwkwalen. Antieke plantengidsen berichtten dat de bloemen (ook wel "bobonem" genoemd) tevens heilzaam waren bij maag- en miltklachten en ontstoken amandelen. Botanici hebben zich later het hoofd gebroken om welke plant het zou gaan. Een vaak genoemde kandidaat is lepelblad, dat isinds de 16e eeuw met succes werd gebruikt tegen scheurbuik en dat aantoonbare hoeveelheden vitamine C bevat. In Noord-Duitsland gold stinkende gouwe als het echte "schorbocks kraut" der Saksen, later werd hieronder speenkruid verstaan.
Of het bij de ziekte die Plinius beschreef uitsluitend om scheurbuik ging, is omstreden. De 19e-eeuwse patholoog August Hirsch wijst erop dat de diagnose is ontleend aan Hippocrates an andere klassieke schrijvers, die het omschreven ziektebeeld associëren met een opgezwollen milt ("magni lienes"). Dat zou weer een aanwijzing kunnen zijn dat het (deels) om chronische malariaklachten ging, een ziekte die later in de Hollands-Friese kuststreek veel voorkwam.
Vitamine-C-tekorten kwamen in de middeleeuwen en de vroegmoderne tijd veel voor in de Oostzeelanden, Scandinavië en Canada, waar verse of ingemaakte groenten vaak ontbraken. Tijdens de verre ontdekkings- en handelsreizen die Europeanen vanaf de 15e eeuw maakten was scheurbuik een van de voornaamste doodsoorzaken. De bemanningen van de zeilschepen van Vasco da Gama en Ferdinand Magellaan, rond 1500, leden aan scheurbuik. Ook bij de Nederlandse walvis- en robbenjagers die op Spitsbergen werkzaam waren, was de ziekte algemeen. Archeologen hebben in het skeletmateriaal van overledenen veel sporen van vitaminetekort gevonden. Het ziektebeeld werd in 1555 uitvoerig beschreven door de Zweedse geleerde Olaus Magnus, die meende dat scheurbuik in de noordelijke landen algemeen was.
Of vitamine-C-tekorten ook elders een belangrijke sterfteoorzaak vormden, is minder duidelijk. Berichten uit de 13e eeuw over scheurbuikachtige verschijnselen waaronder de kruisvaarders in het Middellandse Zeegebied leden, duiden eerder op andere infectieziekten zoals malaria.
Zwarte gal.
Dat het bij de scheurbuikepidemieën die Nederland en zijn buurlanden in de 16e en 17e eeuw troffen, voornamelijk om vitaminetekorten ging, valt te betwijfelen. Scheurbuik gold in de eerste helft van de 16e eeuw als een nieuw ziektebeeld, ingevoerd uit Scandinavië en bekend uit de volkstaal, maar waarvan de diagnose vooral op theoretische vooronderstellingen berustte.
Nederlandse artsen als Johann , Johannes Wier, Boudewijn Ronsse, Pieter van Foreest en Henricus Brucaeus ontwierpen een ziektebeeld dat – in overeenstemming met de klassieke humorenleer van Galenus – scheurbuik kenschetste als een droge en koude kwaal, die zich kenmerkte door een overmaat aan zwarte gal. Dit laatste was een fictief lichaamssap dat met de milt werd geassocieerd. Scheurbuik kwam niet alleen 's zomers voor op schepen, het was in streken met een koud klimaat vooral typerend voor de wintermaanden. De gold als besmettelijk en werd toegeschreven aan een zoute, scherpe en bedorven voeding, aan vervuild drinkwater. een vochtige atmosfeer en gebrek aan frisse lucht. Eerdere koortsen en stress maakten patiënten extra kwetsbaar. Scheurbuik kwam vooral voor in de kuststreken, in tegenstelling tot andere ziektebeelden als de "lopende varen" (een verzamelterm die onder andere ergotisme aanduidde), die eerder het binnenland troffen. Johann von Echt, die als stadsarts werkzaam was in Keulen, schreef hierover in 1541: "Scheurbuik is een chronische ziekte van melancholische aard, die zorgt voor een verkleuring van de huid. Scheurbuik is een ziekte van de milt … soms met het begin van een gezwel … het hele lichaam wordt aangetast door vocht, dat vooral voor dikke benen zorgt … de scherpte droogt het tandvlees uit… Scheurbuik is geen eenduidige ziekte, maar heeft meerdere aspecten, soms is het één ziekte die de symptomen veroorzaakt, soms meerdere."Zijn collega Pieter Foreest constateerde in Noord-Holland dat de meeste scheurbuikpatiënten eerst aan derdedaagse koorts ("febris quartana") hadden geleden.
Kwaadsappigheid.
Vanwege het tegenstrijdige karakter van de ziekteverschijnselen leek de traditionele humorenleer bij scheurbuik niet meer te voldoen. Diagnose en medicatie leken afhankelijk te zijn van de individuele patiënt, diens ziektegeschiedenis en leefomstandigheden. De diagnose scheurbuik groeide uit tot een algemeen verklaringsmodel dat steeds meer symptomen omvatte.
De uit Dokkum afkomstige arts Severin Hanssoon Eugalenus ontwikkelde daarom vanaf 1580 een theorie over kwadaardige verrottingsprocessen in het lichaam, die scheurbuik beter moest verklaren. Zijn denkbeelden raakten vanaf 1624 vooral bekend door het werk van de Wittenbergse hoogleraar , een van de grondleggers van de , een richting binnen de medische wetenschap die de nadruk legde op chemische processen. In hun visie ontstond scheurbuik door 'kwaadsappigheid' – een gebrekkige balans van basisvloeistoffen in het lichaam. Op grond hiervan onderscheidden zij en hun opvolgers twee soorten scheurbuiK: "zeescheurbuik", die werd veroorzaakt door een teveel aan bittere, hete stoffen in het lichaam en "landscheurbuik", die zich kenmerkte door zure, koude constitutie. De ene disbalans moest als het ware geblust worden met zure stoffen, de andere diende juist met warme stoffen te worden tegengegaan.
Hoewel sinds de eerste ontdekkingsreizen duidelijk was dat het eten van citrusvruchten de ziekte binnen enkele dagen deed verdwijnen bleven de geneeskundigen eeuwenlang zoeken naar andere remedies. De geneeskundige en hoogleraar Herman Boerhaave beschreef rond 1700 de ziekte als een probleem van de bloedcirculatie, veroorzaakt door vochtig en koud weer en een tekort aan beweging. Door zijn grote gezag in de Europese geneeskundige wereld bleef deze opvatting nog lang opgeld doen.
Citrusvruchten.
De Britse marinearts James Lind (1716-1794) wist na 1747 gedaan te krijgen dat op Engelse marineschepen citroensap werd verstrekt. In wat gezien kan worden als de eerste randomized clinical trial toonde hij in 1747 de doeltreffendheid aan door zes groepen van twee patiënten een ander voedingssupplement te geven, waarbij de twee die twee sinaasappels en een citroen kregen binnen zes dagen genazen, terwijl de overigen niet herstelden. Het leverde de Engelse matrozen de bijnaam "Limeys" op. Eerder werd soms al een aftreksel van lepelblad met jenever gebruikt. De houdbaarheid van vruchten en sap was op lange reizen een probleem, maar halverwege de 18e eeuw kwam men erachter dat ook het regelmatig eten van het lang houdbare zuurkool het optreden van scheurbuik kon voorkomen.
Fatale vormen van scheurbuik komen sinds het begin van de 20e eeuw niet meer in Nederland en België voor. De diagnose wordt een enkele maal nog weleens gesteld bij iemand met een zeer onvolwaardig dieet.

</doc>
<doc id="25429" url="https://nl.wikipedia.org/wiki?curid=25429" title="Alois Senefelder">
Alois Senefelder

Johann Alois Senefelder (Praag, 6 november 1771 – München, 26 februari 1834) was een Beiers graficus en toneelspeler, maar hij is op de eerste plaats bekend als de uitvinder van de "steendruk" of lithografie (1796).
In 1818 publiceerde Senefelder zijn boek "Volständiges Lehrbuch der Steindruckery", waarin hij zijn mislukkingen en successen gedurende de zoektocht naar zijn uitvinding beschrijft. Het boek bevat ook recepten en aanwijzingen voor aspirant steendrukkers. In 1819 volgden een Engelse en Franstalige versie en in 1824 een verkorte editie in het Italiaans.&lt;br&gt;Een Nederlandse vertaling door H.C.O. Nagel verscheen in 1929 onder de titel "Het wezen van den steendruk", uitgegeven door de Vereeniging Amsterdamsche Grafische School.
In het Nederlands Steendrukmuseum te Valkenswaard wordt de ontdekking van de lithografie en steendruk belicht, en het maatschappelijk belang van de uitvinding van Alois Senefelder. Er is ook een exacte replica van zijn eerste drukpers te zien. Ook het Nationaal Museum van de Speelkaart in Turnhout toont een aantal prachtige steendrukpersen.
In de gevel van de voormalige drukkerij Senefelder aan de Admiraal de Ruijterweg 56 te Amsterdam, staat één-hoog een stenen beeld van de uitvinder.

</doc>
<doc id="25430" url="https://nl.wikipedia.org/wiki?curid=25430" title="Nymphalidae">
Nymphalidae

De Nymphalidae zijn een familie van vlinders in de superfamilie Papilionoidea. De familie omvat de "schoenlappers", "parelmoervlinders" en "zandoogjes" (naamgeving volgens het Nederlands soortenregister). De Nederlandse naamgeving is een lappendeken van oude benamingen voor (onder)families. Deze familie omvat ongeveer 6000 soorten die, afhankelijk van de gehanteerde systematische indeling, in een verschillend aantal onderfamilies worden geplaatst. De indeling in onderfamilies, geslachtengroepen en geslachten in dit artikel volgt die van de Nymphalidae Systematics Group.
Kenmerken.
Nymphalidae zijn over het algemeen middelgrote vlinders met een opvallende vlucht: na elke vleugelslag een korte glijvlucht. Rupsen zijn meestal harig of hebben stekels en de poppen hebben vaak glimmende vlekken. De voorpoten van de vlinders zijn over het algemeen niet volledig ontwikkeld waardoor het lijkt of ze maar vier pootjes hebben. De voorpoten worden niet, zoals de andere poten, gebruikt om zich vast te houden aan bladeren, maar om de kop en antennes mee schoon te maken. De bovenzijde van de vleugels is vaak opvallend gekleurd, terwijl de onderzijde altijd een camouflagetekening heeft. Dikwijls zijn beide geslachten verschillend gekleurd. De vleugelspanwijdte varieert van 3 tot 15 cm.
Leefwijze.
Het voedsel van de volwassen vlinders bestaat uit vele soorten vloeistoffen. Ze worden aangetrokken door vruchten, mest, kadavers, urine en zelfs benzine.
Voortplanting.
De ronde eieren worden in groepjes op het loof van bomen, struiken en kruidachtige planten gelegd. De poppen vertonen dikwijls opvallende, wrattige bulten en hangen aan de punt van hun achterlijf van de waardplant omlaag.
Verspreiding en leefgebied.
Deze familie komt wereldwijd voor in bloemrijke hooilanden, lichte bossen, parken en tuinen.

</doc>
<doc id="25431" url="https://nl.wikipedia.org/wiki?curid=25431" title="Idea leuconoe">
Idea leuconoe

Idea leuconoe is een grote vlinder uit de familie Nymphalidae. De wetenschappelijke naam is gepubliceerd in 1834 door Wilhelm Ferdinand Erichson.
Kenmerken.
De vlinder heeft een spanwijdte van 95-115 millimeter.
Verspreiding en leefgebied.
Deze vlindersoort komt voor in de dichte regenwouden van zuidelijk China en Maleisië tot de Filipijnen en enkele Indonesische eilanden.
De rups en zijn waardplanten.
De waardplanten behoren tot het geslacht "Tylophora".
Levensverwachting.
In een onderzoek naar de levensduurverwachting van vlinders in gevangenschap, was de gemiddelde levenslengte van deze soort 19 dagen, met als maximum 104 dagen.

</doc>
<doc id="25435" url="https://nl.wikipedia.org/wiki?curid=25435" title="Brilvogels">
Brilvogels

Brilvogels (Zosteropidae) zijn een vrij grote familie. De familie telt 125 soorten.
Kenmerken.
De naam brilvogels is ontleend aan een opvallend kenmerk van de meeste soorten uit het grootste geslacht "Zosterops". De "Zosterops"- soorten (maar ook enkele soorten uit andere geslachten zoals "Zosterornis"), danken hun naam aan de opvallende ring van kleine witte veertjes rond hun oog.
Verspreiding.
Deze betrekkelijk kleine, tropische zangvogels komen voor in een groot gebied dat reikt van Afrika, Azië tot Polynesië, Nieuw-Guinea en Australië. De leefgebieden liggen in bossen, aan bosranden en in tuinen, van zeeniveau tot 3000 meter. De meeste soorten zijn standvogels.
Taxonomie.
De taxonomische status van deze familie ten opzichte van de Timaliidae is nog niet geheel duidelijk, hierover is geen consensus. Mogelijk vormen ze een onderfamilie van de Timaliidae of de Leiothrichidae. De familie kent de volgende geslachten:

</doc>
<doc id="25436" url="https://nl.wikipedia.org/wiki?curid=25436" title="Zosteropidae">
Zosteropidae



</doc>
<doc id="25438" url="https://nl.wikipedia.org/wiki?curid=25438" title="Parodontitis">
Parodontitis

Parodontitis (Latijn: ontsteking rondom de tand) is een bacteriële infectieziekte die ontstaat door ontstoken tandvlees oftewel gingivitis. In een verdergevorderd stadium kan het kaakbot erdoor worden aangetast, wat verlies van kiezen en tanden tot gevolg kan hebben.
Waar gingivitis vooral door de hoeveelheid tandplaque veroorzaakt wordt (met andere woorden dus van alle bacteriën), is parodontitis te wijten aan de activiteiten van specifieke bacteriën, zoals bijvoorbeeld "Actinobacillus actinomycetemcomitans", "Treponema denticola", "Porphyromonas gingivalis", en "Prevotella intermedia", Daarbij spelen ook nog eens verschillende andere factoren een rol, zoals roken, systemische aandoeningen zoals diabetes en genetische factoren.
De afbraak van bot wordt voornamelijk veroorzaakt door de lichaamseigen afweer tegen de bacteriën (onder andere Interleukine 1), die zich ook richt tegen het parodontium.
Specifieke parodontopathiën.
Door de wetenschappelijke verenigingen op het gebied van parodontologie, worden de volgende parodontopathiën of specifieke vormen van parodontitis onderscheiden:
Chronische adulte parodontitis.
Uit onderzoek van de Rijksuniversiteit Groningen is gebleken dat bijna een derde van de Nederlandse bevolking lijdt aan een chronische tandvleesontsteking. Chronische adulte parodontitis is de meest voorkomende vorm van parodontitis bij personen boven de 36 jaar. Het is een zeer langzaam verlopende vorm van parodontitis. Perioden van chronische ontsteking kunnen ook afgewisseld worden door rustfasen waarbij de ontsteking nauwelijks voortschrijdt. Ook kunnen er heel af en toe korte heftige perioden van ontsteking zijn die met pijn en zwelling gepaard kunnen gaan. Dit is echter zeldzaam.
In de loop der tijd zal het verlies aan aanhechting van het steunweefsel aan de tand langzaamaan toenemen, na sonderen bloedt het tandvlees, de pockets nemen toe tot 3-5 mm en ook bot-afbraak begint op te treden rondom de aangedane tanden en kiezen.
Adulte parodontitis kan door het gehele gebit voorkomen (gegeneraliseerde adulte parodontitis) of alleen plaatselijk bij de molaren en / of voortanden (locale adulte parodontitis).
Refractaire parodontitis.
Refractaire parodontitis is parodontitis die na behandeling weerkeert. Deze recidive wordt door sommigen niet als een aparte vorm van parodontitis erkend, maar beschouwd als mislukking van de voorgaande therapie. Toch wordt vaak een ander bacteriologisch beeld weergevonden. "Bacteroides forsythus" komt vaker voor dan bij klassieke juveniele of volwassen parodontitis.
Men kan besluiten om over te gaan tot chirurgische therapie, dat wil zeggen een reiniging van de tandwortels in open veld (het tandvlees wordt tijdelijk opengesneden).
Gelokaliseerde, juveniele parodontitis (LJP).
Hoewel uit bovenstaande blijkt dat aan parodontitis meestal een gingivitis is voorafgegaan, is dat niet altijd het geval. Zo kan er rond de puberteitsjaren een gelokaliseerde juveniele parodontitis optreden (gepaard gaande met ernstige botafbraak rond de snijtanden en de eerste blijvende kiezen) waarbij lang niet altijd een gingivitis aanwezig is. Daarom is het zo belangrijk dat ook op jonge leeftijd de diepte van de pockets wordt gemeten.
Snelverlopende, progressieve parodontitis (RPP).
In ongeveer 10-20% van de gevallen verloopt het proces snel. Dan is er meestal sprake van een specifieke bacterieflora die in de plaque overheerst en erg agressief is. In dat geval spreken we van een snel progressieve parodontitis of rapidly progressive periodontitis (RPP). Soms komt deze vorm ook bij jongeren voor (jonger dan 20 jaar). We spreken dan van juveniele parodontitis. De agressieve vorm van parodontitis kan lokaal, maar ook door het gehele gebit voorkomen
Peri-implantitis.
Peri-implantitis is het verschijnsel waarbij rond het implantaat, bot door chronische ontstekingen afgebroken wordt, wat het loskomen van het implantaat veroorzaakt. De oorzaak ligt meestal bij gebrekkige mondhygiëne, roken, het aanwezig zijn van hoge aantallen paropathogene micro-organismen en kan in de hand gewerkt worden door een genetische predispositie. Men moet weten dat het tandvlees zich vast kan hechten aan tanden ("epitheelaanhechting") maar niet aan een implantaat. Het tandvlees legt zich gewoon rond het implantaat, echter zonder er aan vast te groeien. Vandaar dat bacteriën gemakkelijk onder het tandvlees, rond het implantaat kunnen gaan woekeren. Daarom moeten mensen met tandimplantaten een zeer goede tandhygiëne in acht nemen.
Gevolgen van parodontitis op het lichaam.
Parodontitis verhoogt het risico op coronaire hartafwijkingen, op herseninfarct, op zwangerschapscomplicaties en vooral op focale infectie. Parodontitis kan gepaard gaan met slechte adem of halitose.
Diagnostiek.
Bij elke halfjaarlijkse controle dient de tandarts ook de DPSI te meten. Als deze score hoger is dan 3- dan dient er een parodontale behandeling gestart te worden.
Behandeling.
Behandeling van parodontitis gebeurt volgens het paro-protocol. De behandeling kan plaatsvinden bij de tandarts in de eigen praktijk, bij de mondhygiënist of bij de tandarts-parodontoloog. Aangezien het protocol veel controlemomenten heeft waarbij de patiënt geëvalueerd wordt, hebben veel algemene tandartsen de voorkeur om parodontitispatiënten door te sturen naar specifieke behandelcentra. Ook bij moeilijke / ernstige vormen van parodontitis geniet dit de voorkeur.
Het protocol ziet er als volgt uit:
Intake.
Tijdens de intake wordt een aantal onderzoeken verricht zoals het afnemen van de medische anamnese, het mondonderzoek, het röntgenonderzoek en soms ook aanvullende onderzoeken. Tot slot worden de resultaten, de wensen van de patiënt en het behandelingsplan met de patiënt besproken.
Initiële behandeling.
Bij de initiële behandeling, worden de elementen waarbij de ruimte tussen de tand en het tandvlees te diep is ("pocket") gereinigd en glad gemaakt.

</doc>
<doc id="25439" url="https://nl.wikipedia.org/wiki?curid=25439" title="Malachietvlinder">
Malachietvlinder

De malachietvlinder ("Siproeta stelenes") is een vlinder uit de familie Nymphalidae. Malachiet is een groen mineraal.
Beschrijving.
De vleugels zijn zwart met felgroene vlekken aan de bovenzijde, en roodbruin met olijfgroene vlekken aan de onderzijde. De spanwijdte is 8 tot 10 centimeter. De rupsen zijn zwart met rode vlekken, en dragen hoorntjes op de kop en stekels over de rest van hun lichaam.
Leefwijze.
De volwassen vlinders eten nectar en rottend fruit. Zij bezoeken daarom graag boomgaarden met mango, citrusvruchten en avocado. Ook drinken ze sappen uit mest en dode dieren.
Verspreiding en leefgebied.
De soort komt voor in de Neotropen, van Brazilië tot Florida en Zuid-Texas. In Centraal Amerika is het een zeer algemene soort. 
Waardplanten.
De waardplanten zijn "Ruellia" en "Blechnum" uit de familie Acanthaceae.

</doc>
<doc id="25442" url="https://nl.wikipedia.org/wiki?curid=25442" title="Galeniet">
Galeniet

Het mineraal galeniet of loodglans (ook wel galena) is een loodsulfide met de chemische formule PbS.
Eigenschappen.
De galeniet-kristallen zijn over het algemeen kubisch, maar soms octahedrisch. Het mineraal komt vaak voor samen met sphaleriet (zinkblende) en fluoriet (vloeispaat).
Voorkomen.
Afzettingen van galeniet worden aangetroffen in Duitsland, Frankrijk, Roemenië, Oostenrijk, België, Italië, Spanje, Schotland, Engeland, Australië en Mexico. In de Verenigde Staten komt het mineraal voor in Californië, Missouri, Illinois, Iowa, Kansas, Oklahoma, Colorado, Idaho, Utah, Montana, en Wisconsin. Galeniet wordt primair aangetroffen in hydrothermale aders en rond pegmatieten, alsook in aders in kalksteen en dolomiet samen met sfaleriet. Rond Blieberg in oostelijk België is meer dan 115.000 ton gewonnen rond de Mijnzetel van Blieberg.
Geschiedenis.
Galeniet was bij de Babyloniërs al bekend, en bij de Romeinen was het een begeerde stof zoals het gebruik in de aquaducten aantoont. De naam galena voor loodglans is van Romeinse oorsprong. In het oude Egypte werd het mineraal gebruikt in kralen.
Gebruik.
Galeniet is een belangrijk looderts. Verder vindt het toepassing als zilvererts in de zilverindustrie door insluitingen van argentiet, waarbij lood een bijproduct is.
Omwille van de speciale elektrische eigenschappen werd het in de pionierstijd van de radio gebruikt voor het maken van een kristalontvanger.
Om zijn donkergrijze kleur werd galeniet als pigment gebruikt. Zo werd gemalen galeniet als oogschaduw gebruikt in vele Arabische landen.

</doc>
<doc id="25444" url="https://nl.wikipedia.org/wiki?curid=25444" title="Diepdruk">
Diepdruk

Diepdruk (ook wel "koperdiepdruk") is een grafische druktechniek.
Deze techniek kenmerkt zich door het gebruik van een drukplaat (inktoverbrenger) waarin kleine verdiepte uitsparingen de inkt vasthouden.
Voorbeelden zijn de handmatige etstechniek en droge naald, en de industriële rotogravure (koperdiepdruk).
Diepdruk is een zeer oude techniek, die afkomstig is uit de kunst van het goudsmeden. Met een burijn werden diverse voorwerpen, wapens en harnassen verfraaid, door een patroon te graveren in koper, zilver of goud.
De ontstane groeven werden met een zwarte kleurstof gevuld, zodat ze beter naar voren kwamen. Om de ontstane kunststukjes niet verloren te laten gaan, werden ze soms afgedrukt.
De oudste gravure is al afkomstig uit 1446.
Bij een rotogravure worden in een koperen cilinder puntjes (rasternapjes) geëtst. Daarna wordt de hele vorm ingeïnkt met een zeer dunne inkt. De overtollige inkt wordt weggeschraapt met een rakel. Het papier kan dientengevolge alleen de inkt uit de napjes aannemen. De bewerking van de cilinders is relatief kostbaar. De hoge snelheden van deze rotatietechniek maken haar echter geschikt voor grote oplagen en voor veelkleurendruk waarbij ook kleine kleurnuances (echte halftonen) door de verschillende dieptes van de rasternapjes goed worden weergegeven.
Diepdruk is (met een loep) te herkennen aan de gekartelde letters omdat het hele beeld, dus ook de tekst, door ronde (of vierkante) rasternapjes wordt opgebouwd.
Er zijn in het verleden onder meer fotoboeken met vellendiepdruk gemaakt. Deze techniek benadert de echte fotografie door gebruik te maken van grijze, zwarte en blauwige inkt in combinatie met het halftoon proces. Vellendiepdruk wordt niet meer toegepast vanwege de hoge kostprijs. De grafische industrie werkt nu hoofdzakelijk met offset (vlakdruk). Ter vergelijking: offset gebruikt puntgrootte-variatie om tot gradatievariatie te komen.
Diepdruk is enigszins vergelijkbaar met de moderne techniek dye-sublimation (kleursublimatie) die in geavanceerde kleurenprinters gebruikt wordt: per punt de juiste kleurtoon.

</doc>
<doc id="25445" url="https://nl.wikipedia.org/wiki?curid=25445" title="Phillipijnen">
Phillipijnen



</doc>
<doc id="25446" url="https://nl.wikipedia.org/wiki?curid=25446" title="Byzantijnse Rijk">
Byzantijnse Rijk

Het Byzantijnse Rijk (Grieks: Βυζαντινή Αυτοκρατορία) (kortweg Byzantium of Oost-Romeinse Rijk, Grieks: Βασιλεία Ρωμαίων, "Basileía Rhōmaíōn", Romeinse Rijk, ook wel "Romania", Grieks: Ῥωμανία, "Rhōmanía") was de voortzetting van het Romeinse Rijk in de oostelijke provincies dat in de late oudheid en de daaropvolgende middeleeuwen een groot deel van het oostelijke Middellandse Zeegebied besloeg, met als hoofdstad Constantinopel.
Inleiding.
Wat nu het Oost-Romeinse Rijk wordt genoemd, was de overgebleven oostelijke helft van het Romeinse Rijk, nadat het westelijke deel, het West-Romeinse Rijk, uiteindelijk ten onder was gegaan door onder andere de Grote Volksverhuizing en interne instabiliteit tijdens de 5e eeuw. Hoewel de cultuur, de religie en de taal van het rijk vanaf de Herakliden overwegend Grieks waren, beschouwden de Byzantijnen zichzelf als inwoners van het Romeinse Rijk, en zagen hun heersers zich niet alleen als de opvolgers van de Romeinse keizers maar zelfs als een ononderbroken continuering hiervan. De inwoners hebben zichzelf dan ook nooit Byzantijnen genoemd. De naam Byzantijnse Rijk werd pas ten tijde van de renaissance bedacht en raakte vanaf de 20e eeuw in zwang onder historici die onderscheid wilden maken met het oorspronkelijke, nog verenigde Latijnstalige Romeinse Rijk. Het Griekstalige Byzantijnse rijk vormde lange tijd een buffer tussen West-Europa en het Arabische Rijk en Centraal-Aziatische rijken als de Seltsjoeken en Mongolen.
Het Byzantijnse Rijk had een grote invloed op de cultuur en kennis in West-Europa. Zo werd via de Byzantijnen de wetenschap in de Oudheid, voor zover die bewaard gebleven was bij de Byzantijnen (en ook bij de Arabieren), opnieuw geïntroduceerd in Europa. Vanaf 1204, het jaar dat de kruisvaarders Constantinopel plunderden en het rijk definitief op zijn retour raakte, kwam er een grote uittocht op gang van Byzantijnse intellectuelen en kunstenaars naar het steeds welvarender wordende Europa. Met name voor Italië betekende dit een belangrijke stimulans voor de renaissance.
In de laatste eeuwen van zijn bestaan was het rijk geslonken tot een klein gebied in West-Anatolië en Griekenland, vooral door verliezen aan de Turkse Ottomanen. In 1453 kwam er definitief een einde aan het Byzantijnse Rijk, toen Constantinopel door de Ottomaanse sultan Mehmet II werd veroverd die zich daarop keizer van het Romeinse Rijk noemde en zich hierbij geroepen voelde om het Romeinse Rijk te heroveren.
Geschiedenis, korte versie.
330 – 650: verwijdering van westers christendom.
Constantinopel is in 330 gesticht, waarna het politieke centrum van het Romeinse Rijk hierheen werd verplaatst. In 395 deelde Theodosius I het Rijk administratief op in een oostelijk deel, bestuurd vanuit Constantinopel, en een westelijk deel, eerst bestuurd vanuit Rome, vanaf 402 vanuit Ravenna.
In de periode 457-518 werd het Oost-Romeinse Rijk geschokt door verscheidene ketterse bewegingen. De Oost-Romeinse heersers probeerden afscheidingstendensen van Egypte en Syrië te ondervangen door een monofysitisch-gezind beleid te voeren.
Justinianus I (527-565) veroverde Italië, Zuid-Spanje en gebieden in Noord-Afrika.
Na 568 verliest Constantinopel het grootste deel van Italië aan de Longobarden, Zuid-Spanje aan de Visigoten, en de Afrikaanse gebieden aan de Arabieren.
Onder Herakleios (610-641) veroveren de Arabieren Armenië, Syrië, Palestina en Byzantijns Egypte.
De keizerlijke Byzantijnse macht groeide naar absolutisme. Latijn wordt door Grieks vervangen. Het Oost-Romeinse Rijk wordt het Byzantijnse Rijk.
650 – 867: iconoclasme.
Byzantium weerstond het opkomende Bulgaarse rijk in Europa, maar verloor vanaf 754 het exarchaat Ravenna aan de Franken die er de Pauselijke Staat creëerden.
Byzantium hield de Arabieren buiten Klein-Azië, maar verloor in 826 wel Kreta aan de Arabieren.
De beeldenstrijd oftewel iconoclasme (726-843) had het rijk zowel innerlijk verdeeld als uiterlijk verzwakt, en had de banden met de kerk van Rome zeer geschaad. Het herstel van de orthodox-christelijke eenheid (843) en daaropvolgende culturele opleving herstelden de inwendige kracht van het Byzantijnse Rijk.
867 – 1057: bloeiperiode.
Basileios I (867-886) veroverde gebied tot aan de bovenloop van de Eufraat en een deel van Zuid-Italië. Basileios II (976-1025) vernietigde het Bulgaarse Rijk en bekeerde het Kievse Rijk tot het Byzantijnse christendom.
Byzantiums politiek-religieuze zelfstandigheid liep via het schisma van Photios I van Constantinopel in 867 en het Oosters Schisma van 1054 uit op een diepe breuk met het pauselijke Rome. Midden 11e eeuw drongen de Seldjoekse Turken door tot in Klein-Azië, Hongaren en Petsjenegen ageerden aan de Donau, Normandische vorsten in Zuid-Italië.
1057 – 1453: verval.
Sociaal-economisch takelt het rijk af. De contacten met het Westen brengen meer haat op dan baat. Het bondgenootschap met Venetië vergt een hoge prijs. De Kruistochten leiden in 1204 tot inneming van Constantinopel door de Latijnen die er een Latijns keizerrijk stichten, het Byzantijnse Rijk valt terug op Epirus, Trebizonde en Nicea. In 1261 wordt vanuit Nicea een kernrijk met Constantinopel als hoofdstad hersteld.
Financieel verzwakt, sociaal en religieus nutteloos in het geweer, schrompelt het rijk daarna langzaam ineen. Rond 1350 hebben de Osmaanse Turken heel Klein-Azië veroverd, en ook in Europa dringen volken op, zoals de Bulgaren en de Slavische volkeren. Begin 15e eeuw knabbelen de Turken ook aan het Europese grondgebied van de Byzantijnen, totdat ze in 1453 uiteindelijk de hoofdstad Constantinopel veroveren.
Geschiedenis, lange versie.
De Tetrarchie.
De 3e eeuw stond voor het Romeinse Rijk in het teken van drie crises: aanvallen van buitenaf, burgeroorlogen en een zwakke economie. Langzamerhand werd Rome steeds minder belangrijk als centrum van het eens zo machtige Romeinse Rijk. De crisis van de 3e eeuw maakte de tekorten zichtbaar van het regeringsstelsel dat Augustus had ingesteld om het immense Rijk te kunnen besturen. Zijn opvolgers hadden weliswaar enige aanpassingen doorgevoerd, maar de gebeurtenissen van die tijd maakten duidelijk dat een nieuw, meer gecentraliseerd en uniform systeem nodig was.
Diocletianus was verantwoordelijk voor een nieuw bestuurssysteem, de tetrarchie. Hij stelde een medekeizer of "Augustus" aan. Elke Augustus moest dan een jongere collega aannemen, de "Caesar", die in het bestuur deelde en uiteindelijk zijn oudere partner zou opvolgen. Nadat Diocletianus en Maximianus echter afstand van de troon hadden gedaan, zakte de tetrarchie in elkaar, om door Constantijn de Grote te worden vervangen door een systeem van dynastieke, dat wil zeggen erfelijke troonopvolging.
Constantijn de Grote en zijn opvolgers.
Constantijn verplaatste in 330 de hoofdstad van het Romeinse Rijk naar Byzantium, dat werd omgedoopt tot "Nova Roma" (Nieuw Rome), maar al snel Constantinopel (stad van Constantijn) werd genoemd. Constantinopel lag zeer gunstig ten opzichte van de handelsroutes tussen Oost en West, was een ideale uitvalsbasis om de Donaugrens te kunnen bewaken en lag dichter bij het oostelijk front waar een bittere strijd werd geleverd tegen de Sassaniden. Ook introduceerde Constantijn belangrijke veranderingen in de burgerlijke en religieuze grondwet. Constantijn begon daarnaast aan de bouw van grote verdedigingsmuren om de stad, die door de eeuwen heen uitgebreid en herbouwd zouden worden. Volgens de Ierse historicus John Bagnell Bury leidde de stichting van Constantinopel tot een permanente scheiding tussen de Oostelijke (Griekse) en Westelijke (Latijnse) helft van het Rijk en was daarmee beslissend voor het verloop van de geschiedenis van Europa.
Constantijn breidde de administratieve hervormingen van Diocletianus verder uit. Hij stabiliseerde de munteenheid (de gouden solidus die hij introduceerde werd een munt van hoge waarde en stabiliteit) en voerde veranderingen door in het leger. Constantijn deelde de administratieve verantwoordelijkheden op door de praefectus praetorio, die zowel militaire als civiele functies bekleedde, te vervangen door regionale praefecti die alleen nog civiele autoriteit hadden. In de loop van de 4e eeuw ontstonden hieruit vier grote secties, en de scheiding van civiele en militaire zaken zou tot in de 7e eeuw blijven bestaan.
Het christendom werd onder de heerschappij van Constantijn niet de officiële staatsreligie, maar had wel de keizerlijke voorkeur, aangezien de keizer het christendom steunde met privileges: zo hoefden geestelijken geen belasting te betalen, werden christenen bevoordeeld bij regeringsposten en kregen bisschoppen juridische macht. Constantijn stelde het principe in dat de keizer zelf geen kerkelijke conflicten moest beslechten, maar in plaats daarvan een concilie bijeen zou moeten roepen. Zowel het Eerste Concilie van Arles als het Eerste Concilie van Nicea werd door Constantijn zelf bijeengeroepen.
De daden van Constantijn leidden in 395 uiteindelijk tot de definitieve splitsing van het Romeinse Rijk. De erfelijke troonopvolging was inmiddels zo stevig doorgedrongen dat toen Theodosius I stierf, hij het keizerschap aan allebei zijn zoons doorgaf: Arcadius in het Oosten en Honorius in het Westen. Theodosius was de laatste keizer die over beide helften van het Rijk zou heersen.
Het Oost-Romeinse Rijk maakte evenals het West-Romeinse Rijk grote moeilijkheden mee in de 3e en 4e eeuw, maar waar het westelijke deel steeds dieper in de problemen raakte en uiteindelijke uiteenviel in afzonderlijke delen, lukte het oostelijke deel de grote problemen wel te doorstaan, vooral dankzij de diep gewortelde stedelijke cultuur en betere financiële middelen. Hierdoor kon men invallers vaak afkopen met schattingen en barbaarse huursoldaten aannemen. Gedurende de 5e eeuw werd het Westen overspoeld door vijandelijke legers, terwijl het Oosten hiervan gespaard bleef. Theodosius II versterkte de muren van Constantinopel verder waardoor het zo goed als onmogelijk werd de stad in te nemen; het zou tot 1204 duren totdat de muren voor het eerst door vijandelijke troepen zouden worden ingenomen. Theodosius betaalde de Hunnen van Attila 300 kilo goud om hem met rust te laten. Hij gaf handelaren in Constantinopel die met barbaren handelden zelfs voordelen.
Zijn opvolger, Marcianus, weigerde nog langer de Hunnen te betalen, maar Attila had zijn zinnen toen al op het Westen gezet. Na zijn dood in 453 viel zijn rijk uit elkaar en Constantinopel begon goede relaties met de overblijvende Hunnen op te bouwen. Uiteindelijk zouden zij als huursoldaten voor de Byzantijnen vechten.
Thracische dynastie.
Na de val van Attila was de werkelijke macht in het Oost-Romeinse Rijk in handen van de Alaanse generaal Aspar. Leo I was een officier van Aspar en aangezien deze laatste als Ariaans 'barbaar' de Oost-Romeinse troon niet kon claimen, zorgde Aspar er dan maar voor dat Leo het tot keizer schopte. Hierdoor kon Aspar zijn macht op het Oosten van de Romeinse Rijk verder uitbouwen. Leo keerde zich later tegen Aspar. Aspar en zijn zoon Ardabur werden tijdens een opstand in 471 vermoord.
Leo was ook de eerste keizer die zijn kroon niet van een militaire leider ontving, zoals de Romeinse traditie was, maar van de patriarch van Constantinopel. Deze verandering werd blijvend en in de middeleeuwen verdrong de religieus getinte kroning de oude militaire vorm volledig. In 468 had Leo geprobeerd om Noord-Afrika te heroveren op de Vandalen, maar hij faalde. Tegen die tijd was het West-Romeinse Rijk reeds geslonken tot Italië en de landen ten zuiden van de Donau tot de Balkan (de Angelen en Saksen waren Britannia binnengevallen in 410; Spanje werd vanaf 417 langzaam door de Visigoten en de Sueben ingenomen; de Vandalen hadden Africa in handen en de Franken, Bourgondiërs, Bretons, Visigoten en enkele Romeinse achterblijvers streden om Gallië en Theodorik de Grote zou Italië tot 526 leiden).
In 466 huwde Leo zijn dochter Ariadne uit aan de Isauriër Tarasicodissa, als een van de voorwaarden van de alliantie met de Isauriërs. Tarasicodissa nam de naam Zeno aan en toen Leo in 474 stierf volgde Zeno en Ariadnes zoon, Leo II hem op, waarbij Zeno als regent optrad. Toen Leo II in datzelfde jaar stierf werd Zeno keizer. De weduwe van keizer Leo I, Verina zal alle middelen gebruiken om haar schoonzoon van de troon te stoten. Zeno werd in 475 afgezet door haar broer Basiliscus, de generaal die de invasie van Noord-Afrika onder Leo I had geleid, maar twintig maanden later had hij de troon alweer heroverd. Een andere Isauriër, Leontios I, zorgde echter voor nieuwe problemen, toen hij als tegenkeizer werd gekozen.
Al vroeg in Zeno’s regeerperiode, in 476, kwam het Westelijk Rijk ten einde, toen Odoaker Romulus Augustulus afzette als keizer en weigerde hem te vervangen door een nieuwe keizer. Om Italië terug te krijgen kon Zeno alleen maar onderhandelen met de Ostrogoten van Theodorik, die zich hadden gevestigd in Moesië. Hij stuurde Theodorik naar Italië als "magister militum per Italiam" (meester van het leger voor Italië). Na de val van Odoaker in 493 bestuurde Theodorik Italië zelf en stond slechts formeel gezien onder het gezag van Zeno. Theodorik was de machtigste Germaanse koning van zijn tijd, maar zijn opvolgers misten zijn kwaliteiten en hun Italiaanse koninkrijk raakte rond 530 in verval.
De macht van de Isauriërs eindigde echter toen Anastasius I aan de macht kwam in 491 en hen na een lange oorlog versloeg in 498. Anastiasius ontpopte zich als een energieke hervormer en kundig bestuurder. Hij perfectioneerde Constantijns muntstelsel door een definitief gewicht vast te stellen voor de koperen follis, de munt die het meest gebruikt werd voor alledaagse transacties. Het belastingstelsel werd ook gewijzigd en hij schafte de gehate chrysargyron-belasting af. De schatkist bevatte aan het einde van zijn regeerperiode de enorme hoeveelheid van 320.000 pond goud.
Justiniaanse dynastie.
Justinianus I besteeg de Oost-Romeinse troon in 527 en dit luidde een periode in van Byzantijnse gebiedsuitbreiding in voormalig Romeins territorium. Hij was de zoon van een Illyrische boer, maar had waarschijnlijk tijdens de ambtsperiode van zijn oom, Justinus I, ook al enige macht. Door historici wordt hij vaak de laatste “Romeinse” keizer genoemd aangezien zijn moedertaal het Latijn was en vanwege zijn pogingen om het Westen en Oosten te herenigen.
De heerschappij van Justinianus begon met oorlog voeren. Van Iberië tot de Arabische Woestijn waren er verschillende campagnes aan het Perzische front. In 532 sloot Justinianus een vredesverdrag met Khusro I, waarmee hij instemde met het betalen van een jaarlijkse schatting aan de Sassaniden. In datzelfde jaar overleefde hij een opstand in Constantinopel (bekend als het Nika-oproer), die eindigde in de dood van dertigduizend opstandelingen. Deze overwinning verstevigde de macht van Justinianus. De veroveringen in het westen begonnen in 533, toen Justinianus zijn generaal Belisarius met een klein leger van ongeveer 15.000 man uitzond om de voormalige provincie Africa te heroveren op de Vandalen. De Vandaalse Oorlog werd verrassend gemakkelijk gewonnen, maar het duurde nog tot 548 voordat de plaatselijke stammen volledig waren onderworpen.
In Ostrogotisch Italië kwam na het overlijden van Theodorik de Grote, diens neef en erfgenaam Athalarik op de troon, die uiteindelijk werd opgevolgd door Theodoriks dochter, Amalasuntha. Ze liet haar neef Theodahad naast haar regeren, een fout die ze uiteindelijk met de dood moest bekopen. Een kleine Byzantijnse expeditie werd in 535 naar Sicilië gestuurd. Paus Agapetus I werd hierop door Theodahad naar Constantinopel gezonden maar hij faalde in zijn missie om vrede te sluiten. Hij slaagde er echter wel in om de monofysitische patriarch Anthimus I af te zetten, hoewel deze gesteund werd door keizerin Theodora I. De Gotische Oorlog verliep aanvankelijk ook voorspoedig, maar de Goten hergroepeerden zich en de uiteindelijke overwinning werd pas in 540 behaald, toen Belisarius Ravenna innam na succesvolle belegeringen van zowel Napels als Rome.
De uitbraak van een grote pestepidemie in het gehele Middellandse Zeegebied gedurende de jaren 541-543 kwam de veroveringsplannen van Justianus niet ten goede. Mede hierdoor slaagden de Ostrogoten erin zich onder Totila te herenigen. Op 17 december 546 heroverden zij Rome; Belisarius werd uiteindelijk door Justinianus in 549 teruggeroepen. Door de komst van een nieuw leger, bestaande uit 35.000 man en onder leiding van de Armeense eunuch Narses in 551 keerden de kansen van de Goten. Totila werd verslagen en gedood in de Slag bij Taginae en zijn opvolger Teia werd eveneens verslagen in de Slag van Mons Lactarius (oktober 552). Ondanks het hardnekkige verzet van de Goten en invasies van de Franken en Allemannen kwam de oorlog op het Italische schiereiland tot een einde.
In 551 zocht Athanagild, een Visigotische edelman, hulp bij Justinianus om tegen de koning in opstand te komen. De keizer zond een leger uit onder leiding van Liberius, die zich ondanks zijn hoge leeftijd bewees als een waardig legeraanvoerder. Het Byzantijnse Rijk zou in het bezit blijven van een kleine strook van de Spaanse kust tot de heerschappij van Herakleios, met name : Spania.
Na de overwinning op de Goten (555) begon Justinianus met vredesonderhandelingen met de Sassaniden. Een nieuwe wereldspeler kwam op de proppen en zal de Balkan in rep en roer zetten, de Gokturken. In 557 sloten zij een overeenkomst met de Sassaniden om de zijderoute te veroveren op de Hephthalieten. De Avaren werden naar het westen verdreven en op hun beurt verdreven zij de Kutriguren. In 559 werd het Rijk binnengevallen door Kutriguren en Slaven. Justinianus riep Belisarius wederom naar het front en sloot een verdrag met de Longobarden. Het Gepidenrijk, dat een buffer was tussen het Byzantijnse Rijk en de volkeren boven de Donau, zal het gelag betalen. De poging om het Romeinse Rijk te herstellen vergde enorm veel middelen en mensen en kwam zijn opvolgers niet ten goede.
Justinianus zou algemeen bekend worden door zijn baanbrekende wetgeving. In 529 herzag een commissie onder leiding van Johannes de Cappadociër het antieke Romeins recht, en creëerde het Corpus Iuris Civilis, een verzameling van wetten die bekend kwam te staan als de "Codex Justinianus" (Justiniaanse Codex). In de "Digesten" (Pandectae), voltooid onder leiding van Tribonianus in 533, werd orde en systeem gebracht in de tegenstrijdige regels van de grote Romeinse juristen, en in een handboek, de "Institutiones", waren instructies voor wetsscholen te vinden. Het vierde boek, de "Novellae", bestond uit een verzameling van keizerlijke bevelschriften afgekondigd tussen 534 en 565.
Door zijn kerkelijke beleid kwam Justinianus in aanvaring met de joden, heidenen, manicheeërs en verscheidene christelijke sektes. Hiertoe behoorde onder andere de nestorianen, monofysieten en arianen. Om het heidendom zo veel mogelijk uit te bannen, besloot Justinianus mogelijk om de neoplatoonse filosofenschool van Athene in 529 te sluiten, ofschoon deze interpretatie bestreden werd door Alan Cameron, volgens wie alleen overheidssteun voor de school teruggedraaid werd.
Gedurende de 6e eeuw was de traditionele polytheïstische Grieks-Romeinse cultuur nog steeds volop aanwezig in het Oost-Romeinse Rijk. De christelijke cultuur, overigens met zeer veel klassiek erfgoed inbegrepen, begon echter steeds meer te overheersen. Er werden veel hymnes geschreven, onder andere door Romanos Melodos. In de tussentijd waren architecten bezig om de nieuwe "Kerk van de Heilige Wijsheid" te voltooien, de Hagia Sophia, die een oude kerk verving die in het Nika-oproer verloren was gegaan.
Justinus II volgde Justinianus in 565 op. De Byzantijnse staatskas was leeg en Justinus II kon zijn bondgenoten niet meer betalen. De Lombarden bezetten Italië, de Avaren bezetten de Pannonische vlakte en er brak een nieuwe Romeins-Perzische oorlog uit de Byzantijns-Sassanidische oorlog (572-591), waarbij hij Syria verloor.
Tiberius II Constantijn (578-582) kwam aan de macht nadat Justinus krankzinnig was geworden. Tiberius besloot om schattingen aan de Avaren te betalen terwijl hij militair ingreep tegen de Perzen.
Mauricius, die inmiddels keizer was geworden, was succesvol op het oostelijk front. Ondanks het betalen van schatting, vielen de Avaren toch aan. In 582 namen ze Sirmium in, het begin van de Balkanoorlog (582-602). Een keerpunt kwam toen er in 590 een paleisrevolutie uitbrak aan het Perzische hof. Een van de troonpretendenten Khusro II kwam hulp vragen aan Mauricius en kreeg die. Eenmaal Khusro aan de macht werd tussen beide vrede gesloten en kon Mauricius zijn pijlen richten op zijn noordgrens. Tegen 602 slaagde hij erin de Avaren en Slaven over de Donau te drijven.
Dynastie der Herakliden, en het slinkende Byzantijnse Rijk.
Na de moord op Mauricius door Phocas maakte Khusro gebruik van de situatie om de Romeinse provincie Mesopotamia te heroveren. Phokas, een zeer impopulaire heerser, die door Byzantijnse bronnen zonder uitzondering omschreven wordt als tiran, kreeg te maken met complotten die waren opgezet door de senaat. In 610 werd hij afgezet door Herakleios, die vanaf Carthago met een icoon voor op zijn schip naar Constantinopel voer. Nadat Herakleios de troon had bestegen, wisten de Sassaniden diep tot in Klein-Azië door te dringen en bezetten eveneens Damascus en Jeruzalem waarna ze het Ware Kruis wegvoerden naar Ctesiphon. Daarna veroverden ze Egypte. De tegenaanval van Herakleios nam de vorm aan van een heilige oorlog waarin een afbeelding van Christus werd gebruikt als militaire standaard. Iets vergelijkbaars vond plaats toen Constantinopel werd ontzet tijdens het beleg door de Avaren in 626 en de overwinning werd opgedragen aan de iconen van de Maagd die door Patriarch Sergius I van Constantinopel in een processie over de stadsmuren werden geleid. Het leger van de Sassaniden werd in de Slag bij Ninive in 627 beslissend verslagen en in 629 werd het Ware Kruis door Herakleios in ere hersteld tijdens een ceremonie in Jeruzalem. De oorlog had zowel van de Byzantijnen als de Sassaniden veel geëist en beide volken waren dan ook kwetsbaar voor de aanvallen van de Arabieren het daaropvolgende jaar. De Byzantijnen werden verpletterend verslagen in de Slag bij de Jarmuk in 636 en Ctesiphon viel in 634.
Herakleios was de eerste keizer die de traditionele Latijnse titel Augustus verving door het Griekse Basileus (Βασιλεύς). Tegelijkertijd zien we een verschuiving van Latijn naar Grieks in officiële documenten. Herakleios probeerde de doctrine die uit het concilie van Chalcedon waren gekomen te verenigen met het monofysitisme door het monotheletisme voor te stellen, een compromis tussen de twee. In 638 vond de nieuwe doctrine haar weg in de narthex van de Hagia Sophia als onderdeel van de tekst ‘’Ekthesis’’, die tevens verdere discussie over het probleem verbood. Inmiddels waren Syria en Palestina, gebieden waar het monofysitisme goed wortel had geschoten, in de handen van de Arabieren gevallen en Egypte volgde in 642. De tegengestelde doctrines van de Byzantijnse heersers en de lokale bevolking kunnen bijgedragen hebben aan de acceptatie, en dus het minder sterke verzet tegen de Arabieren.
Herakleios slaagde erin een dynastie te vestigen en zijn nakomelingen wisten met enkele onderbrekingen de troon vast te houden tot 711. Hun heerschappij werd gekenmerkt door grote dreiging van buitenaf, zowel vanuit het oosten als het westen, wat resulteerde in enorm gebiedsverlies, interne onrust en culturele veranderingen.
De Arabieren, die Syria en de Levant nu geheel onder controle hadden, voerden geregeld strooptochten uit tot ver in Anatolië en belegerden tussen 674 en 678 zelfs Constantinopel. De Arabische vloot werd uiteindelijk verdreven door het gebruik van Grieks vuur, waarna een vredesverdrag van dertig jaar tussen het Rijk en het kalifaat werd getekend. De invallen in Anatolië gingen echter onverminderd door en brachten een proces op gang waarbij de bevolking van steden zich terugtrok op een veel kleinere vesting binnen de stadsmuren of in haar geheel verhuisde naar een nabijgelegen fort. De leemte die ontstond door het wegvallen van de oude civiele instellingen werd opgevuld door het themata-stelsel, wat inhield dat Anatolië werd onderverdeeld in “provincies” die door verschillende legers werden bezet en die civiele autoriteit hadden en alleen ondergeschikt waren aan de keizer. Het stelsel had waarschijnlijk al zijn wortels in ad-hocmaatregelen van Herakleios, maar groeide in de 7e eeuw uit tot een compleet nieuw systeem van keizerlijk bestuur.
De overplaatsing van gigantische aantallen soldaten van de Balkan om tegen de Perzen en Arabieren in het oosten te vechten, zette de deur open voor de Slavische volkeren om langzaam maar zeker zuidwaarts te trekken, waardoor na Anatolië ook op de Balkan veel steden inkrompen tot kleine versterkte nederzettingen. Rond 670 werden de Bulgaren ten zuiden van de Donau gedreven door de komst van de Khazaren en in 680 werden Byzantijnse legers die deze nieuwe vestigingen hadden moeten verdrijven, verslagen. Het jaar erop tekende Constantijn IV een verdrag met de Bulgaarse Kan Asparoech en kreeg het Eerste Bulgaarse Rijk soevereiniteit over enkele Slavische stammen die eerst, in ieder geval in naam, de Byzantijnse heerschappij hadden erkend. In 687-688 leidde Justinianus II een succesvolle expeditie tegen de Slaven en Bulgaren. Het feit echter dat hij zich van Thracië een weg naar Macedonië had moeten vechten, wees erop dat de Byzantijnse macht in het noorden van de Balkan flink was afgenomen.
Eigenlijk was Constantinopel de enige stad die relatief onaangetast bleef, ondanks een bevolkingsafname na twee pestuitbraken. De keizerlijke hoofdstad had echter met zijn eigen problemen te kampen, zowel op politiek als religieus gebied. Constans II zette het monotheïstische beleid van zijn grootvader Herakleios voort, waardoor hij te maken kreeg met aanzienlijke tegenstand van zowel leken als geestelijken. De spraakmakende opponenten van deze opstandelingen, Maximus Confessor en paus Martinus I werden gearresteerd, naar Constantinopel overgebracht, voor het gerecht gedaagd, gemarteld en verbannen. Constans werd zeer impopulair in de hoofdstad en verplaatste zijn residentie naar Syracuse, Sicilië, waar hij ten slotte werd vermoord door een lid van zijn hofhouding. De Senaat werd gedurende de 7e eeuw steeds belangrijker en kwam veelvuldig met de keizers in conflict. De laatste keizer der Herakliden, Justinianus II, probeerde de macht van de stedelijke aristocratie te breken door haar extra belastingen te laten betalen en buitenstaanders op administratieve posten te benoemen. Hij werd in 695 afgezet en vluchtte eerst naar de Khazaren en daarna naar de Bulgaren. In 705 keerde hij terug naar Constantinopel, vergezeld door een Bulgaars leger onder leiding van Tervel van Bulgarije. Hij hernam zijn positie op de troon en begon terreur uit te oefenen ten opzichte van zijn vijanden. In 711 werd hij weer van de troon gestoten, wederom met steun van de stedelijke aristocratie. Daarmee kwam er een eind aan de Heraklidische dynastie.
De 7e eeuw was een periode van radicale veranderingen. Het Rijk, dat zich eens had uitgestrekt van Spanje tot Jeruzalem, was nu niet veel meer dan Anatolië, Chersonesos en enkele kleine gebieden in Italië en de Balkan. De gebiedsverliezen gingen samen met een culturele verschuiving; de stadscultuur was geheel ontwricht geraakt, klassieke literaire genres werden ingewisseld voor theologische verhandelingen en in de beeldende kunst deed een nieuwe abstracte stijl zijn intrede. Het feit dat het Byzantijnse Rijk zich überhaupt staande wist te houden is redelijk verrassend, zeker gezien de complete ineenstorting van het Sassanidische Rijk door de Arabische expansie. Tijdig ingezette militaire hervormingen maakten het alsnog mogelijk om de druk van buitenaf te weerstaan en legden een basis voor de ‘wederopstanding’ van het rijk tijdens de daaropvolgende dynastie.
Isaurische dynastie en het iconoclasme.
Leo III wist via een list het Beleg van Constantinopel (717-718) in zijn voordeel om te draaien en behaalde een belangrijke overwinning tegen de Arabieren in de Slag bij Akroinon in 740. Ook reorganiseerde hij de themata in Anatolië.
In het Arabische Rijk brak de derde fitna uit (743-750), die zou leiden tot de val van de Omajjaden en de opkomst (750-754) van de Abbassiden. Constantijn V Kopronymos profiteerde ervan om een deel van het rijk te heroveren. Van 755 tot 775 was er voortdurend oorlog met de noorderburen, de Bulgaren. In 763 zond hij een vloot met cavalerie naar de monding van de Donau en stuurde over land zijn leger naar het noorden. De Bulgaren werden zo in de tang genomen en vernietigend verslagen in de Slag bij Anchialus.
De 8e en 9e eeuw werden gedomineerd door religieuze onrust vanwege het iconoclasme. Iconen werden verboden door Leo III en Constantijn V, wat in het gehele Rijk leidde tot opstanden van de aanhangers van de iconenverering. Door de inzet van keizerin Irene kwam het Tweede Concilie van Nicea tot stand en in 787 werd besloten dat iconen vereerd mochten worden, maar niet aanbeden. Het iconoclasme zorgde ervoor dat oost en west nog verder van elkaar vervreemdden.
Men zegt dat Irene een huwelijk probeerde te regelen tussen Karel de Grote en haarzelf, maar volgens Theophanes de belijder werd dit door Aëtios, een van haar minnaars, voorkomen.
Nikephorische dynastie.
In Bulgarije was Kroem aan de macht gekomen en wederom begon dit land een bedreiging te vormen voor het Byzantijnse Rijk. Kroems zoon Omoertag sloot in 814 vrede met Leo V de Armeniër.
Amorische dynastie.
Tijdens de regering van Michaël II Psellos speelden de Byzantijnen het eiland Kreta (824) en Sicilië kwijt aan de Arabieren. Kreta werd een piraten emiraat, die gedurende meer dan een eeuw de Egeïsche Zee zullen teisteren. Met het huidige Tunesië als uitvalbasis, stichtten de Aghlabiden op Sicilië het islamitische Emiraat Sicilië. De moslims wisten Palermo te veroveren in 831, Messina in 842, Enna in 859, Syracuse in 878, Catania in 900 en de laatste Griekse vesting Taormina in 902. Deze tegenslagen werden gecompenseerd door een succesvolle expeditie tegen Damietta in Egypte (853), de overwinning op de Emir van Melitene (863). Op 3 september 863 behaalde generaal Petronas een grote overwinning op de emir van Malatya.
Theophilos was een verbeten iconoclast, maar in 843 draaide zijn weduwe, keizerin Theodora II dit met de hulp van patriarch Methodios I van Constantinopel weer terug.
Macedonische dynastie en de heropleving.
Het Byzantijnse Rijk bereikte zijn (nieuwe) hoogtepunt onder de heerschappij van de Macedonische keizers (van Armeense en Griekse oorsprong) op het einde van de 9e, de 10e en het begin van de 11e eeuw, toen het Rijk controle over de Adriatische Zee, Zuid-Italië en alle gebieden van tsaar Samuel van Bulgarije verkreeg. Vanwege de hernieuwde veiligheid breidden de steden zich uit, groeide de bevolking in aantal en steeg de productie, waardoor de vraag naar goederen toenam en de handel een impuls kreeg. Op cultureel gebied was er een aanzienlijke verbetering in scholing. Teksten uit de oudheid werden zorgvuldig bewaard en met veel geduld overgeschreven. De Byzantijnse kunst bloeide en mozaïeken sierden de vele nieuwe kerken. Hoewel het Rijk nu aanzienlijk kleiner was dan ten tijde van Justinianus, was het sterker omdat de gebieden dichter bij elkaar lagen en een grote politieke en culturele cohesie vertoonden.
Interne ontwikkelingen.
Traditioneel werd de “Byzantijnse renaissance” aan Basileios I (867-886), de grondlegger van de Macedonische dynastie, toegeschreven, maar tegenwoordig worden meestal zijn voorganger, Michaël III (842-867), en de raadgever van zijn vrouw, Theoktistos, genoemd. Vooral Theoktistos zorgde ervoor dat de hofcultuur werd gestimuleerd en daarnaast wist hij met een voorzichtig financieel beleid de goudreserves van het Rijk te vergroten. De komst van de Macedonische dynastie viel samen met interne ontwikkelingen die de religieuze eenheid van het Rijk versterkten. De iconoclasten zagen hun aanhang afnemen, waardoor de religieuze strijd, die het Rijk de vorige eeuwen zo uitgeput had, tot een einde kwam. Ondanks enkele tactische nederlagen ging het onder Basileios' opvolgers op administratief, wetgevend, cultureel en economisch gebied steeds beter, vooral onder Romanos I Lekapenos (920-944). Het thematasysteem bereikte in deze periode zijn definitieve vorm. De Kerk begon het beleid van de keizer te steunen en de macht van de grootgrondbezitters werd beperkt om de kleine boeren, die een belangrijk deel uitmaakten van de militaire kracht van het Rijk, te beschermen. Deze goede omstandigheden droegen bij aan het vermogen van de keizers om oorlog te voeren tegen de Arabieren.
Oorlogen tegen de Moslims.
Rond 867 had het Rijk zijn positie in zowel het oosten als het westen gestabiliseerd en het succes van de defensieve militaire structuur stelde de keizers in staat om te beginnen met het heroveren van de verloren gebieden in het oosten. De bevestiging van de Byzantijnse macht over Dalmatia (867) en de veroveringen van Basileios I die probeerde om de Eufraat weer tot grensrivier te maken (vanaf 870).
De dreiging van de Arabieren was tussentijds afgenomen door onderlinge burgeroorlogen en de opkomst van de Turken in het oosten. De Arabieren kregen echter steun van de sekte der Paulicianen, die een grote aanhang kreeg in de oostelijke provincies van het Byzantijnse Rijk. Omdat ze door de Byzantijnen werden vervolgd vochten ze vaak aan de zijde van de Arabieren. Er waren enkele campagnes voor nodig, maar uiteindelijk werden de Paulicianen door Basileios I onderworpen.
In 904 werd het Rijk opgeschrikt toen de een na grootste stad Thessaloniki werd geplunderd door Arabieren onder leiding van een Byzantijnse rebel. De Byzantijnen antwoordden met de verwoesting van de Arabische vloot in 908 en het plunderen van Latakia in Syrië twee jaar later. Ondanks deze wraakacties waren de Byzantijnen er niet in geslaagd een definitieve slag toe te brengen aan de Arabieren, die een verpletterende nederlaag toebrachten aan de keizerlijke troepen - een vloot van 112 "dromons" en 75 "pamphyloi" met 43.000 man - die in 911 Kreta probeerden te heroveren.
De situatie aan de Arabische grenzen bleef verre van stabiel en de strategie van de Byzantijnen wisselde vaak tussen aanvallen en verdedigen. De Varjagen, die Constantinopel in 860 voor het eerst hadden aangevallen, vormden een nieuwe uitdaging. In 941 verschenen ze op de Aziatische kust van de Bosporus, maar ze werden dit keer verpletterd, een bewijs dat het Byzantijnse leger aanzienlijk was verbeterd sinds 907, toen alleen diplomatie de Varjagen had kunnen terugdrijven. De overwinnaar van de Varjagen was de beroemde generaal Johannes Kourkouas, die in het offensief bleef met belangrijke overwinningen in Mesopotamië (943), die ten slotte uitmondden in de herovering van Edessa (944), wat extra bijzonder was omdat het de terugkeer van het Kleed van Edessa betekende naar Constantinopel.
De soldatenkeizers Nikephoros II Phokas (963-969) en Johannes I Tzimiskes (969-976) breidden het Rijk uit tot ver in Syrië, versloegen de emirs van Noordwest-Irak en heroverden Kreta en Cyprus. Op een gegeven moment bedreigden de legers van Johannes I zelfs het ver naar het zuiden gelegen Jeruzalem. Het Emiraat van Aleppo en zijn buren werden vazallen van het Rijk in het oosten, waar het Kalifaat van de Fatimiden de grootste bedreiging vormde. Na vele campagnes wist Basileios II de laatste Arabische dreiging neer te slaan door 40.000 ruiters naar Romeins Syrië te sturen. Met een overvloed aan middelen en overwinningen dankzij de Bulgaarse en Syrische campagnes, plande Basileios een expeditie tegen Arabisch Sicilië. Na zijn dood in 1025 werd de expeditie uiteindelijk rond 1040 uitgevoerd, waarna ze resulteerde in de verovering van het eiland.
Oorlogen tegen de Bulgaren.
De relatie met de Heilige Stoel van Rome bleef moeilijk, gevoed door de kwestie van de religieuze suprematie in het recentelijk gekerstende Bulgarije. Dit leidde tot een invasie door de machtige tsaar Simeon I van Bulgarije in 894, maar die werd afgeslagen met behulp van de Byzantijnse diplomatie, die de hulp inriep van de Hongaren. De Byzantijnen werden echter verslagen in de Slag bij Bulgarophygon (896) en werden verplicht een jaarlijkse schatting te betalen aan de Bulgaren. In 912 wist Simeon de Byzantijnen zelfs te dwingen hem de kroon van ‘’’basileus’’’ van Bulgarije te geven en de jonge keizer Constantijn VII te laten trouwen met een van zijn dochters. Toen een opstand in Constantinopel zijn dynastieke project dwarszat viel hij Thracië binnen en veroverde Adrianopel.
Een grote expeditie, geleid door Leo Phokas en Romanos I, eindigde in (917) wederom in een bloedbad onder de Byzantijnen die de Slag bij Anchialos verloren. Het jaar daarop konden de Bulgaren in het noorden van Griekenland optrekken tot aan Korinthe. Adrianopel ging in 923 wederom verloren en in 924 belegerde het Bulgaarse leger zelfs Constantinopel. De hachelijke situatie in de Balkan veranderde pas na Simeons dood in 927.
Onder de heerschappij van Basileios II (976-1025) werden de Bulgaren, die, sinds hun komst in de Balkan drie eeuwen daarvoor, vrijwel dit hele gebied op de Byzantijnen hadden veroverd, onderwerp van jaarlijkse campagnes van het Byzantijnse leger. De oorlog duurde bijna twintig jaar, maar uiteindelijk werden de Bulgaren totaal verpletterd in de Slag bij Kleidion. Het Bulgaarse leger werd gevangengenomen en men zegt dat 99 van de 100 man blind gemaakt werden en de honderdste man één oog behield, opdat hij zijn kameraden naar huis kon voeren. Toen tsaar Samuel de overblijfselen van zijn eens zo machtige leger zag, stierf hij door de schok. In 1018 gaf het Bulgaarse Rijk zich over, waarna het werd ingelijfd bij het Byzantijnse Rijk. Met deze verbazingwekkende overwinning herstelde het rijk de grens aan de Donau, die niet meer in Byzantijnse handen was geweest sinds keizer Herakleios.
In die tijd kregen de Byzantijnen er ook een nieuwe bondgenoot bij in het nieuwe rijk der Varjagen te Kiev, vanwaar de keizer een belangrijk huurlingenleger, de beroemde Varangische Garde, ontving in ruil voor het huwelijk tussen de zus van Basileios, Anna, en Vladimir van Kiev. Gedurende deze periode was de Byzantijnse prinses Theophanu, de vrouw van keizer Otto II, regentes van het Heilige Roomse Rijk, waardoor de Byzantijnse cultuur naar het westen verspreid kon worden.
Het Rijk strekte zich nu uit van Armenië in het oosten tot Calabrië (Zuid-Italië) in het westen. Veel successen waren behaald, van de verovering van Bulgarije en de annexatie van delen van Georgië en Armenië tot de totale vernietiging van een Egyptisch leger voor de poorten van Antiochië. Maar zelfs deze overwinningen waren niet genoeg; Basileios achtte de bezetting van Sicilië door de Arabieren een schande. Hij had dan ook een herovering gepland van het eiland dat 300 jaar in het bezit was geweest van het Rijk (van ongeveer 550 tot 900), maar zijn dood in 1025 maakte een einde aan dit project.
Byzantium en de Ottonen.
Na de ondergang van het West-Romeinse Rijk in 476 was het Byzantijnse Rijk de enige opvolger van het Romeinse Rijk. Door zijn kroning tot keizer in 800 was Karel de Grote vanuit Byzantijns standpunt een usurpator en dit leidde tot een gespannen relatie tussen het Westen en de in Constantinopel zetelende keizer. Toen Keizer Otto I de Grote de keizerstitel (na een onderbreking van bijna 40 jaar) van de Karolingen overnam kwam het twee-keizer-probleem opnieuw aan de orde. In 967 verhevigde het conflict tussen Otto I en de Byzantijnse keizer Nikephoros II Phokas inzake de heerschappij over Italië. Een cruciale ambitie van de Ottonen was het verzekeren van een zo groot mogelijke territoriale verbinding en banden met Rome om zodoende hun claim de opvolgers van de Romeinse keizers te zijn veilig te stellen. Op 25 december 967 kroonde paus Johannes XIII de toen 12-jarige Otto II in Rome in het bijzijn van diens vader Otto I tot medekeizer.
In het najaar van 968 kwam het in Capua, in het Hertogdom Benevento en in Apulië tussen Ottoonse en Byzantijnse legergroepen tot gewapende conflicten, die tot 970 voortduurden. Intussen werd via meerdere gezantschappen naar een diplomatieke oplossing gezocht. De Byzantijnse keizer streefde naar rust in het westen om de handen vrij te houden voor bedreigingen door zowel Russen, Arabieren als de opstandige generaal Bardas Phokas de Jongere. Otto I van zijn kant streefde naar de erkenning door Byzantium van zijn keizerstitel en naar het in het zuiden van Italië duidelijk afbakenen van hun onderlinge grenzen. De overeenstemming wilde hij bekrachtigen door zijn zoon Otto II te laten huwen met een lid van de Byzantijnse keizerlijke familie. Op 14 april 972 trouwde de Byzantijnse prinses Theophanu met Keizer Otto II en werd diezelfde dag ook tot medekeizerin gezalfd van wat later het Heilige Roomse Rijk zou heten. Door dit huwelijk werd het conflict over het twee-keizer-probleem beslecht.
Oosters Schisma.
De 11e eeuw was ook zeer belangrijk vanwege ontwikkelingen op religieus gebied. In 1054 bereikte de relatie tussen het Grieks sprekende oosten en het Latijn sprekende westen een dieptepunt. Toen drie afgevaardigden van de paus een bul van excommunicatie op het altaar van de Hagia Sophia plaatsten, was dit Oosters Schisma naast een formele scheiding van instituten ook een culminatie van een eeuwenlange verwijdering tussen oost en west. Hoewel de splitsing vooral ging over religieuze doctrines (zo weigerde het oosten de filioque-doctrine te erkennen) waren er al eeuwen problemen over bestuur en politiek geweest. De formele scheiding van de Byzantijnse orthodoxe kerken en de westerse Rooms-Katholieke Kerk zou grote gevolgen hebben voor de toekomst van Byzantium.
Crisis en fragmentatie.
Byzantium belandde al snel in een moeilijke periode, wat voor een belangrijk deel werd veroorzaakt door het ondermijnen van het thematasysteem en het verwaarlozen van het leger. Nikephoros II, Johannes I en Basileios II hadden de militaire divisies (τάγμα, tagmata = bataljons) omgevormd van een defensief ingesteld burgerleger met een snel reactievermogen tot een beroepsleger dat vooral uit huurlingen bestond. Huurlingen waren echter duur en toen de dreiging van een invasie in de 10e eeuw afnam, nam ook de behoefte van grote garnizoenen en dure fortificaties af. Basileios II had een goedgevulde schatkist achtergelaten, maar zijn opvolging verwaarloosd. Geen van zijn directe opvolgers had enig militair of politiek talent en het bestuur van het Rijk kwam meer en meer in handen van de ambtenarij. Pogingen om de Byzantijnse economie uit het slop te trekken mislukten en zorgden alleen maar voor een hogere inflatie en een zwakkere munt. Het leger werd nu als een onnodige onkostenpost en een politieke bedreiging gezien. Er werden dan ook steeds meer buitenlandse huurlingen op contractbasis aangenomen.
Tegelijkertijd werd het Rijk geconfronteerd met nieuwe, ambitieuze vijanden. In de Zuid-Italiaanse provincies kregen de Byzantijnen te maken met de Normandiërs, die daar in het begin van de 11e eeuw voet aan wal zetten. De gecombineerde troepenmacht van Melus van Bari, een Lombardische edelman die zich een eigen rijk trachtte te verwerven, en de Normandiërs werd verslagen in de slag bij Cannae in 1018 en twee decennia later zond Michaël IV een expeditie uit om Sicilië op de Arabieren te heroveren. Hoewel de expeditie aanvankelijk een succes was, werd Sicilië niet heroverd, vooral vanwege het feit dat Georgios Maniakes, de commandant van de Byzantijnse troepen, werd teruggeroepen omdat hij zich al te ambitieus toonde. Doordat het conflict tussen Byzantium en Rome, dat zou eindigen in het Oosters Schisma in 1054, zich in die tijd voortsleepte, konden de Normandiërs langzaam maar zeker steeds verder in Byzantijns Italië oprukken.
Doukasdynastie.
Na de dood van keizerin Zoë (1050) kwam de macht in de handen van Patriarch Michaël I van Constantinopel. Voor hij stierf arrangeerde hij het huwelijk tussen zijn nicht Eudokia Makrembolitissa met Constantijn X Doukas, de eerste keizer van de Doukasdynastie. Na diens dood hertrouwde zij met Romanos IV Diogenes de tweede keizer van de dynastie. Dynastieke twisten leidden onder deze dynastie tot groot territoriaal verlies.
Seltsjoeken.
Er zou zich in Klein-Azië een grote ramp voordoen. De Seltsjoeken waren voor het eerst in 1065 en 1067 de Byzantijnse grens in Armenië overgestoken. Deze noodtoestand gaf vrij baan aan de militaire aristocratie in Anatolië om in 1068 een van hen, Romanos IV, tot keizer te kiezen. In de zomer van 1071 ondernam Romanos een enorme campagne in het oosten tegen de Seltsjoeken. Bij Manzikert werd Romanos verrassend verslagen door Alp Arslan en tevens door hem gevangengenomen. Alp Arslan behandelde hem echter met respect en legde geen strenge eisen aan de Byzantijnen op.
In Constantinopel vond in die periode een coup plaats ten gunste van Michaël VII Doukas, die al snel op verzet stuitte van Nikephoros Bryennios en Nikephoros Botaneiates. Rond 1081 hadden de Seltsjoeken vrijwel heel Anatolië in handen, van Armenië in het oosten tot Bithynië in het westen, en stichtten het Sultanaat van Rûm met als hoofdstad Nicea, een bakermat van het christendom.
Komnenen en de Kruisvaarders.
Alexios I en de Eerste Kruistocht.
Na de ramp van Manzikert herstelde het Byzantijnse Rijk zich gedeeltelijk door de inzet van de Komnenen. De eerste keizer in deze dynastie was Isaäk I (1057-1059) en de tweede Alexios I. Meteen in het begin van zijn regeerperiode moest Alexios het hoofd bieden aan een massale inval van de Normandiërs, geleid door Robert Guiscard en zijn zoon Bohemund I de Guiscard, die Dyrrhachium en Korfoe veroverde en zelfs het beleg opsloeg voor Larissa in Thessalië. Door de dood van Robert in 1085 verdween het Normandische probleem voor de Byzantijnen tijdelijk naar de achtergrond.
In 1088 vroeg en kreeg Alexios militaire steun van Robrecht I de Fries, Graaf van Vlaanderen, in de vorm van 500 ridders; hun diensten als huurling werden door de Byzantijnen zeer op prijs gesteld. Alexios wist de Petsjenegen met hulp van de Koemanen te verslaan door ze te verrassen en compleet weg te vagen in de Slag bij Levounion op 28 april 1091.
Nu de stabiliteit in het westen was teruggekeerd kon Alexios zijn aandacht richten op de economische problemen en de verzwakte verdediging van het Rijk. Hij had echter nog niet genoeg manschappen om de verloren gebieden in Anatolië te heroveren en op te rukken tegen de Seltsjoeken. Op de Synode van Piacenza in 1095 spraken de afgevaardigden van Alexios met paus Urbanus II over de moeilijke omstandigheden van de christenen in het oosten en zeiden dat zonder de hulp van het Westen ze onder moslimheerschappij zouden moeten blijven lijden. Urbanus zag hierin de mogelijkheid om zowel de macht van West-Europa te vergroten als de pauselijke invloedssfeer uit te breiden. Op 27 november 1095 riep Urbanus de Synode van Clermont bijeen en vroeg alle aanwezigen om het Kruis op te pakken en op een gewapende pelgrimstocht te gaan om Jeruzalem en het Oosten te heroveren voor het christendom. De reactie in West-Europa was overweldigend.
Alexios had gerekend op hulp in de vorm van westerse huurlingen van het kaliber van de 500 Vlaamse ridders reeds in zijn dienst, maar was totaal onvoorbereid op de immense en ongedisciplineerde stoet die al snel de Byzantijnse grenzen bereikte. Alexios werd er bepaald niet geruster op toen hij vernam dat vier van de acht leiders van de kruistocht Normandiërs waren, waaronder ook Bohemund. Maar aangezien de kruistocht door Constantinopel moest trekken, kon de keizer in ieder geval enige invloed uitoefenen. Hij verplichtte de leiders te zweren dat ze alle steden en gebieden die ze op de Turken zouden veroveren op hun weg naar het Heilige Land terug zouden geven aan de Byzantijnen. In ruil daarvoor verstrekte hij gidsen en een militair escort. Alexios slaagde erin om enkele belangrijke steden en eilanden en feitelijk een groot deel van West-Anatolië terug te krijgen. Desalniettemin waren de kruisvaarders van mening dat hun belofte niet meer gold, omdat Alexios hen niet had geholpen tijdens het beleg van Antiochië (in feite was hij wel degelijk richting Antiochië vertrokken, maar hij werd door Stefanus II van Blois ervan overtuigd dat het beleg al gefaald had en hij daarom maar beter om kon keren). Bohemund, die zichzelf tot Vorst van Antiochië had uitgeroepen, begon zelfs een oorlog tegen de Byzantijnen. Maar in 1108 stemde hij uiteindelijk met het Verdrag van Devol in en werd daarmee een vazal van Alexios. Hiermee was de Normandische dreiging voorlopig van de baan.
Alexios hervormde het leger en de marine, maar wist dit alleen te realiseren door de goudwaarde terug te brengen tot een derde van de oorspronkelijke waarde en door extra belastingen te heffen. Het aanbod van soldaten van eigen bodem was zo goed als gestopt met het verdwijnen van hun militaire vestingen. Alexios koos voor een alternatieve bron van inheemse soldaten door landgoederen, pronoia, te schenken in ruil voor militaire verplichtingen. Ook trachtte hij kerkelijke landgoederen rendabeler te maken door het beheer ervan te schenken aan leken. De laatste jaren van Alexios' heerschappij werden gekenmerkt door de vervolging van Paulicianen en Bogomielen en perikelen rond zijn opvolging: zijn vrouw Irene Doukas wilde namelijk de man van haar dochter Anna, Nikephoros Bryennios, op de troon krijgen.
Johannes II.
Alexios' zoon, Johannes II Komnenos, volgde zijn vader in 1118 op en zou tot 1143 aan de macht blijven. Johannes was een vrome en gedreven keizer die koste wat kost de schade van de slag bij Manzikert ongedaan wilde maken. Johannes werd geroemd om zijn vroomheid en zijn opvallend milde en rechtvaardige regime en was een uitzonderlijk voorbeeld van een moreel hoogstaande heerser in een tijd dat wreedheid de norm was. Om deze reden is hij weleens de Byzantijnse Marcus Aurelius genoemd. Gedurende zijn 25-jarige heerschappij sloot Johannes in het Westen een verbond met het Heilige Roomse Rijk, wist hij de Petsjenegen definitief te verslaan in de slag bij Beroia en leidde hij persoonlijk vele campagnes tegen de Turken in Anatolië. Door Johannes' campagnes verschoof het machtsevenwicht in het Oosten fundamenteel, doordat hij de Turken in de verdediging drong en talrijke steden, vestingen en dorpen over het hele schiereiland heroverde. Hij wist de Hongaren en Serviërs gedurende de jaren twintig van de 12e eeuw tot staan te brengen en in 1130 trok hij samen met keizer Lotharius III van het Heilige Roomse Rijk op tegen de Normandische koning Rogier II van Sicilië. Tijdens het laatste deel van zijn regering richtte Johannes zich op het Oosten en wist de Danisjmenden van Melitene te verslaan en heroverde geheel Cilicië, terwijl hij Raymond van Poitiers, prins van Antiochië, dwong de Byzantijnse suzereiniteit te erkennen. In een poging om zijn rol als leider in de christelijke wereld te demonstreren, trok Johannes richting het Heilige Land aan het hoofd van een gecombineerde troepenmacht van Byzantijnen en kruisvaarders. Ondanks zijn grote fanatisme werden Johannes' dromen de bodem ingeslagen door de verraderlijkheid van de kruisvaarders. In 1142 keerde Johannes terug om zijn recht op Antiochië op te eisen, maar hij stierf in de lente van 1143 als gevolg van een jachtongeluk. Raymond viel Cilicië binnen, maar hij werd verslagen en gedwongen om in Constantinopel genade te vragen aan de nieuwe keizer.
Manuel I en de Tweede Kruistocht.
Johannes had zijn vierde zoon, Manuel I Komnenos, als opvolger aangewezen. Na het verlies van Edessa, een van de Kruisvaardersstaten, werd Manuel op de hoogte gesteld van de komst van de Tweede Kruistocht. Manuel sloot verscheidene pacten met de paus en christelijke koninkrijken in het Westen en wist met succes de enorme troepenmacht van de Tweede Kruistocht door zijn land te begeleiden.
Na de dood van Rogier II van Sicilië had Manuel de ambitie Zuid-Italië te heroveren en zond in 1155 een expeditie uit. Een jaar later werd de campagne afgebroken omdat Reinoud van Châtillon, prins van Antiochië, Cyprus plunderde. Manuel trok richting Antiochië en dwong Reinoud van Châtillon tot onderdanigheid. Met Amalrik I, koning van Jeruzalem, had hij een betere relatie. Hij sloot met Amalrik een bondgenootschap en zond een grote vloot om deel te nemen aan de invasie van Egypte dat door de Fatimiden werd geregeerd.
Ondanks deze militaire tegenslag wisten Manuels legers met succes in 1167 het Koninkrijk Hongarije binnen te vallen en versloegen zij de Hongaren in de slag bij Sirmium. Rond 1168 had Manuel bijna de gehele oostelijke Adriatische kust in handen.
In het oosten kreeg Manuel in 1176 echter een flinke nederlaag te verwerken in de slag bij Myriokephalon tegen de Turken. De verliezen werden echter snel hersteld en het jaar erop wisten de troepen van Manuel de Turken een nederlaag toe te brengen. Johannes Vatatzes, die door de keizer naar het oosten was gezonden om de Turkse invasie tot staan te brengen, bracht niet alleen troepen mee vanuit de hoofdstad, maar wist onderweg zijn leger flink uit te breiden; een teken dat het Byzantijnse leger nog steeds sterk was en dat het defensieve programma in het westen van Anatolië nog steeds succesvol was.
Heropleving in de 12e eeuw.
Johannes en Manuel voerden een actieve militaire politiek en gaven aanzienlijke bedragen uit aan belegeringen en stadsversterkingen; grootschalige fortificaties stonden centraal in hun militaire beleid. Ondanks de nederlaag bij Myriokephalon, resulteerde het beleid van Alexios, Johannes en Manuel in aanzienlijke gebiedsuitbreidingen en stabiele grenzen in Anatolië en de Balkan. Van ongeveer 1081 tot 1180 wist het Komneense leger de veiligheid van het rijk in stand te houden waardoor de Byzantijnse beschaving kon opbloeien.
Dit stelde de westelijke provincies in staat om een economische wederopstanding te bereiken die tot het einde van de eeuw zou doorzetten. Men beweert dat Byzantium tijdens de Komnenen sinds de tijd van de Perzische invasies in de 7e eeuw nooit meer zo welvarend was geweest. Gedurende de 12e eeuw groeide de bevolking en een grote hoeveelheid grondgebied werd in landbouwgrond omgezet. Archeologisch materiaal uit zowel Europa als Anatolië toont aan dat de steden aanzienlijk uitbreidden en dat nieuwe plaatsen werden gesticht. Ook de handel bloeide: zo openden Venetië, Genua en andere steden hun Aegeïsche havens voor de Byzantijnse handel, vervoerden ze goederen van de Kruisvaarderstaten en Egypte naar het westen en handelden via Constantinopel met het Byzantijnse Rijk.
Op artistiek terrein was er een wederopstanding van het mozaïek en regionale scholen in architectuur begonnen verschillende stijlen te ontwikkelen die door vele culturen werden beïnvloed. Gedurende de 12e eeuw verschaften de Byzantijnen een voorbeeld van vroeg humanisme als een wedergeboorte van interesse in klassieke auteurs. In de werken van Eustathius van Thessaloniki komt het Byzantijns humanisme het nadrukkelijkst tot uiting.
Andronikos I, begin van het verval.
Na de dood van Manuel op 24 september 1180 kwam zijn elfjarige zoontje Alexios II Komnenos op de troon. Hoewel hij zeer onbekwaam was, was het vooral vanwege het regentschap van zijn moeder, Maria van Antiochië, en haar Frankische afkomst, dat zijn regeerperiode zeer impopulair was. Uiteindelijk zou Andronikos I Komnenos, een kleinzoon van Alexios I, een opstand leiden tegen zijn jongere familielid. Door gebruik te maken van zijn knappe uiterlijk en zijn immense populariteit bij het leger kon hij in augustus 1182 richting Constantinopel marcheren, waar hij vervolgens de Latijnen afslachtte. Nadat hij zijn potentiële rivalen uit de weg had geruimd, liet hij zich tot medekeizer kronen in september 1183, vermoordde Alexios II en nam zelfs zijn twaalfjarige vrouw Agnes van Frankrijk voor zichzelf.
Deze onorthodoxe opvolging verzwakte de dynastieke continuïteit en solidariteit die de basis vormden voor de macht van de Byzantijnse staat. De nieuwe keizer was een man van enorme tegenstrijdigheden: knap en welbespraakt, maar ook bekend om zijn uitspattingen. Energiek, bekwaam en vastberaden als hij was, werd Andronikos als een “echte Komneen” beschouwd. Hij was echter ook in staat tot angstaanjagende gewelddadigheden en wreedheden.
Andronikos begon zijn heerschappij goed; vooral de maatregelen die hij trof om de regering te hervormen worden door historici geroemd. Andronikos was vastbesloten om de corruptie uit te roeien. De verkoop van ambten stopte; de selectie werd gebaseerd op verdiensten in plaats van vriendjespolitiek en ambtenaren ontvingen voortaan een redelijk honorarium om de verleiding tot omkoping terug te dringen. In de provincies zorgden deze hervormingen voor snelle en opvallende verbeteringen. Ondanks de strengheid was het volk tevreden over de wetten die Andronikos invoerde, aangezien deze hen beschermde tegen hun superieuren. Andronikos pogingen om belastinginners en andere ambtenaren van het rijk die de bevolking onderdrukten, in toom te houden verlichtte het lot van de mensen. Zijn pogingen om de macht van de adelstand aan te pakken verliepen echter moeizamer. De aristocraten waren woedend over zijn beleid, en of dat nog niet genoeg was, werd Andronikos steeds onvoorspelbaarder. Zo werden executies en geweld steeds normaler en zijn heerschappij veranderde in een nachtmerrie. Het lijkt er zelfs op dat hij de hele aristocratie wilde wegvagen. Doordat de keizer steeds gewelddadigere maatregelen trof om heerschappij te consolideren, mondde de strijd tegen de aristocratie uit in een ware slachting.
Ondanks zijn militaire achtergrond wist Andronikos niet veel te bereiken tegen Isaäk Komnenos, die Cyprus had ingenomen, Béla III van Hongarije, die de Kroatische gebieden wist te veroveren, en Stefan Nemanja, die de onafhankelijkheid van Servië uitriep. Deze problemen vielen echter allemaal in het niet vergeleken met de invasie van Willem II van Sicilië, die met 300 schepen en 80.000 manschappen in 1185 de Byzantijnen aanviel. Andronikos bracht een kleine vloot van 100 schepen op de been om de hoofdstad te verdedigen, maar voor de rest kon de bevolking hem vrij weinig schelen. Hij werd uiteindelijk door Isaäk II Angelos, die een keizerlijke aanslag op zijn leven had overleefd, van de troon gestoten toen Isaäk II naar de Hagia Sophia optrok, met de hulp van het volk de macht overnam en Andronikos vermoordde.
Dynastie der Angeloi en de derde kruistocht.
Het bewind van Isaäk II, en nog meer dat van zijn broer Alexios III, zorgde voor een verdere ineenstorting van wat nog over was van de gecentraliseerde macht van de Byzantijnse overheid en de verdedigingswerken in het rijk. Hoewel de Normandiërs nog wel uit Griekenland werden verdreven, begonnen de Bulgaren in 1186 een opstand die zou leiden tot het Tweede Bulgaarse Rijk. Het wanbeleid tijdens de Derde Kruistocht toonde duidelijk de Byzantijnse zwakte onder de Angeloi aan. Toen Richard Leeuwenhart Cyprus veroverde op Isaäk Komnenos, weigerde hij het eiland terug te geven aan het Byzantijnse Rijk. En toen keizer Frederik I Barbarossa Iconium veroverde, nam Isaäk geen enkel initiatief. Het beleid van de Angeloi werd gekarakteriseerd door de verkwisting van belastinggeld en een slecht fiscaal beheer. De Byzantijnse macht was aanzienlijk afgenomen en het groeiende machtsvacuüm in het hart van het rijk zorgde voor het langzaam uiteenvallen van het rijk. Er zijn aanwijzingen dat enkele Komneense opvolgers al vóór 1204 een semionafhankelijke staat hadden opgezet in Trebizonde. Volgens Alexander Vasiliev: "“de dynastie der Angeloi, hoewel Grieks in origine, […] versnelde de achteruitgang van het rijk, al verzwakt van buiten en onverenigd van binnen.”"
Vierde Kruistocht en het Latijnse Keizerrijk.
In 1198 riep paus Innocentius III zijn onderdanen door middel van legaten en encyclieken op tot een nieuwe kruistocht. Het doel was om Ajjoebidisch Egypte te veroveren, dat nu het centrum van de islamitische macht in de Levant was. Het kruisvaardersleger dat in de zomer van 1202 in Venetië arriveerde, was kleiner dan waar op was gerekend en daarnaast was er niet genoeg geld om de Venetiaanse reders te kunnen betalen die de kruisvaarders naar Egypte zouden verschepen. De Venetiaanse Doge Enrico Dandolo had echter andere belangen dan de paus en de kruisvaarders omdat commercieel gezien Egypte voor veel inkomsten zorgde voor Venetië. De kruisvaarders stemden ermee in om in plaats van de achterstallige betalingen te doen, de Venetianen te hulp te schieten met de inname van de (christelijke) havenstad Zara (een vazalstad van Venetië die in opstand was gekomen en zichzelf in 1186 onder Hongaarse protectie had geplaatst). De stad viel na een kort beleg in november 1202. Paus Innocentius, die van het plan op de hoogte was, maar wiens veto was genegeerd, wilde de kruistocht niet in gevaar brengen en schonk absolutie aan de kruisvaarders, maar niet aan de Venetianen.
Na de dood van Theobald III van Champagne kwam het leiderschap van de kruistocht in de handen van Bonifatius I van Monferrato, een vriend van de Hohenstaufen (Filips van Zwaben). Zowel Bonifatius als Filips was in de Byzantijnse keizerlijke familie getrouwd. Filips' zwager, Alexios Angelos, was zelfs Europa rondgetrokken om hulp te zoeken en had contact gelegd met de kruisvaarders. Alexios bood aan om de oosters-orthodoxe kerken met Rome te herenigen en de kruistocht te financieren met 200.000 zilveren marken en alle goederen die nodig waren om in Egypte te komen. Innocentius was op de hoogte van plannen om de kruistocht naar Constantinopel te verplaatsen en verbood een aanval op de stad, maar de Pauselijke brief kwam te laat, want de vloot had Zara al verlaten.
Alexios III had geen voorbereidingen getroffen om de stad te verdedigen en de Venetiaanse vloot kon de wateren rond Constantinopel op 24 juni 1203 dan ook zonder veel verzet binnenvaren. In de zomer van 1203 vluchtte Alexios III en Alexios Angelos nam de troon over als Alexios IV samen met zijn vader Isaäk. Innocentius berispte de leiders van de kruistocht en beval hen meteen naar het Heilige Land te gaan.
Toen Alexios IV in november 1203 aankondigde dat hij zijn beloften niet kon nakomen omdat het rijk geen geld meer had (hij was erin geslaagd ongeveer de helft van de beloofde 200.000 zilveren marken te betalen, maar kon zijn belofte om de huur van de Venetiaanse vloot te betalen niet nakomen), verklaarden de kruisvaarders hem de oorlog. Ondertussen groeide de interne weerstand tegen Alexios IV en op 25 januari 1204 doodde een van zijn hovelingen, Alexios Doukas hem en besteeg de troon als Alexios V; Isaäk stierf vlak daarna, waarschijnlijk een natuurlijke dood. De kruisvaarders en de Venetianen waren woedend over de moord op hun medestrijder en ze bereidden de aanval op de Byzantijnse hoofdstad voor. Ze besloten dat twaalf kiesmannen (zes Venetianen en zes kruisvaarders) een Latijnse keizer moesten kiezen.
De stad werd uiteindelijk op 13 april 1204 ingenomen. Constantinopel werd drie dagen lang geplunderd, vele vrouwen verkracht en iedereen die zich hiertegen verzette, of gewoon in de weg liep, afgeslacht. Vele onbetaalbare iconen, relikwieën en andere objecten doken later in West-Europa op, de meeste in Venetië. Volgens Choniates werd zelfs een prostituee op de troon van de patriarch gezet. Toen Innocentius III over het gedrag van de kruisvaarders hoorde, verketterde hij ze in duidelijke taal. Maar de situatie lag buiten zijn macht, vooral nadat zijn legaat, op eigen initiatief, de kruisvaarders van hun eed om naar het Heilige Land te gaan had ontslagen. Toen de orde was hersteld kozen de kruisvaarders en Venetianen een 'nieuwe keizer': hun leider Boudewijn van Vlaanderen. Niet alle voormalige Byzantijnse gebieden kwamen echter onder deze Latijnse keizer, zo bleven de Byzantijnen in Nicea, Trebizonde en Epirus aan de macht.
Het rijk in ballingschap.
Na de plundering van Constantinopel in 1204 door de Latijnse kruisvaarders, werden drie erfgenamen van Byzantijnse Rijk gesticht: het Keizerrijk Nicea, het Keizerrijk Trebizonde en het Despotaat Epirus. Epirus en Nicea stonden vanwege hun nabijheid er het beste voor om Constantinopel te heroveren. Het Niceaanse rijk moest de eerste paar decennia echter een zware strijd leveren om te kunnen overleven en halverwege de 13e eeuw was een groot deel van Zuid-Anatolië verloren gegaan. De verzwakking van het sultanaat Rûm na de Mongoolse invasie van 1242-1243 zorgde voor een versplintering in Anatolië waar veel Beyliks en ghazi's hun eigen vorstendommen stichtten, waardoor de Byzantijnse macht in Anatolië verder afnam. Uiteindelijk zou een van de Beys, Osman I, een rijk opzetten dat Byzantium voorgoed zou overmeesteren. De Mongoolse invasie zorgde er echter ook voor dat Nicea tijdelijk was verlost van aanvallen van de Seltsjoeken, waardoor het zijn middelen in kon zetten tegen het Latijnse Keizerrijk en het rivaliserende Epirus in het noorden.
Paleologen.
Herovering van Constantinopel.
Na de dood van Theodoros II Laskaris kroonde Michaël VIII Palaiologos zich in het Keizerrijk Nicea tot medekeizer en liet de ogen van de troonopvolger Johannes IV Laskaris uitsteken. Door een list in samenwerking met de Republiek Genua, na het Verdrag van Nymphaeum (1261), slaagde hij erin Constantinopel in juli 1261 te heroveren en Epirus te verslaan. Het door oorlog geplaagde rijk was slecht opgewassen tegen zijn omringende vijanden. Om zijn campagnes tegen de Latijnen te kunnen voortzetten haalde Michaël troepen uit Anatolië en legde de bevolking zeer hoge belastingen op, die op veel weerstand stuitten. Gigantische bouwprojecten werden gestart om de schade van de Vierde Kruistocht te repareren, maar geen van deze initiatieven droeg bij aan de veiligheid van de boeren in Anatolië die regelmatig te maken kregen met plundertochten van Turkse gazi's.
In plaats van zijn bezittingen in Anatolië veilig te stellen, koos Michaël ervoor om zijn Rijk uit te breiden, wat slechts een tijdelijk succes bleek. Om een nieuwe plundering van de hoofdstad door de Latijnen te voorkomen, dwong hij de Orthodoxe Kerk zich te onderschikken aan Rome, wederom slechts een tijdelijke oplossing die kwaad bloed zette bij het volk.
Een andere grote hinderpaal om het rijk weer te kunnen herstellen was dat de handelsroutes waar Byzantium eeuwenlang zijn inkomsten voor een groot deel vandaan haalde, sinds het kortstondige Latijnse keizerrijk, beheerst werden door de Republiek Genua en de Republiek Venetië. Deze rivalen van de Byzantijnen controleerden nu de belangrijkste havens in de Middellandse en Zwarte zee die voorheen onder Byzantijns gezag stonden. Dit betekende een aanzienlijke vermindering van belastinginkomsten. Aldus kon Byzantium niet meer rekenen op onder andere duurbetaalde huurlingen om de strijdkrachten op peil te houden.
Andronikos II maakte onder andere gebruik van de Catalaanse Compagnie, maar hun interventie bracht meer schade dan baat. Ze ruïneerden het platteland en dreef de bevolkingen in de armen van de islamitische Turken.
Opkomst van de Ottomanen.
Een tijd lang overleefde het rijk alleen maar omdat de Turken van Anatolië simpelweg te verdeeld waren om te kunnen aanvallen. Onder Osman I werden de Turken echter verenigd in het nieuwe Ottomaanse Rijk, dat de Byzantijnen slechts een handvol havensteden liet.
In de 14e eeuw werd het rijk ook nog eens door drie burgeroorlogen geteisterd, (1321-1328), (1341-1347) en (1352-1357). De ene troonpretendent koos steun bij de Serviërs en de andere bij de Ottomanen. De provincies in Azië werden uiteindelijk alle aan de Turken verloren, terwijl de Serviërs en Bulgaren de overgebleven gebieden in Europa veroverden. De situatie werd nog slechter toen Byzantium werd getroffen door een aardbeving bij Gallipoli in 1354 waardoor het fort aldaar werd vernietigd en de Turken de dag daarop Europa in konden trekken. Tegen de tijd dat de Byzantijnse burgeroorlogen waren afgelopen hadden de Ottomanen de Serviërs overwonnen en tot vazal gemaakt. Na de Slag op het Merelveld heersten de Ottomanen over het grootste gedeelte van de Balkan. Rond 1390 viel Philadelphia, de laatste Byzantijnse vesting in Anatolië, in de handen van de Turken.
Slag bij Nicopolis.
De Keizers vroegen het Westen om hulp, maar de paus wilde er alleen over nadenken wanneer de oosters-orthodoxe kerken weer zouden worden samengevoegd met de Katholieke Kerk. De Kerkhereniging werd overwogen en keizer Johannes V bekeerde zich ook daadwerkelijk tot het Katholicisme, maar de orthodoxe bevolking en geestelijkheid wilden niets van de Romeinse overheersing en de Latijnse liturgie weten.
De snelle uitbreidingen van sultan Bayezid I in de Balkan veroorzaakten onrust in Europa. Het koninkrijk Hongarije had nu een grens met het Ottomaanse rijk en vreesde vanuit het zuiden aangevallen te worden. De Republiek Genua en die van Venetië zagen gevaren voor hun positie op de Balkan. Het was met name koning Sigismund die pleitte voor een gezamenlijk Europees militair optreden tegen de Ottomanen. Zijn verzoek en de aanhoudende Byzantijnse steunaanvragen kregen aandacht van enkele West-Europese landen. Er werd uiteindelijk een coalitie gevormd die voor het grootste deel bestond uit Franse troepen en met name uit het Hertogdom Bourgondië, aangevuld met troepen uit Engeland, Italië, Rhodos, Spanje, Schotland, Hongarije, Walachije en Polen. Die ondernamen wat wel de kruistocht van Nicopolis wordt genoemd. Het was de laatste kruistocht van enige omvang in de Middeleeuwen. In de buurt van Nicopolis werd dit leger door Bayezid in 1396 een verpletterende nederlaag toegebracht. Deze overwinning bevestigde de Ottomaanse aanwezigheid in de Balkan.
Val van Constantinopel.
De elite van Constantinopel zag in de laatste eeuwen het verval steeds meer om zich heen grijpen en veel Byzantijnse kooplieden maar ook intellectuelen, handwerkslieden en kunstenaars vertrokken uit de stad naar welvarender oorden zoals Italië. Constantinopel werd hierdoor langzamerhand steeds meer ontvolkt en verwaarloosd. Hele wijken raakten zelfs verlaten, waarbij de gebouwen werden gesloopt voor hergebruik van de stenen. Op 2 april 1453 begon de sultan Mehmet II met 80.000 man het beleg van de stad. Ondanks een verwoede poging om de stad te behouden, werden de ver in de minderheid zijnde christelijke troepen (ongeveer 7000, onder wie 2000 buitenlandse huurlingen) verslagen en viel Constantinopel na een beleg van twee maanden op 29 mei 1453. De laatste Byzantijnse keizer, Constantijn XI, werd voor het laatst gezien toen hij zijn keizerlijke mantel afwierp en zich in de strijd mengde nadat de muren van zijn stad waren ingenomen.
Nasleep.
Mehmet II ging verder met het veroveren van de laatste Griekse ministaten en zo vielen in 1460 Mystras en in 1461 Trebizonde. De neef van de laatste keizer Constantijn XI, Andreas Palaiologos, had de nu symbolische titel van Byzantijns Keizer geërfd en gebruikte deze van 1465 tot zijn dood in 1503. Tegen het einde van de 15e eeuw had het Ottomaanse Rijk een stevige greep op Anatolië en de Balkan gekregen. Mehmet II voerde naast titels als kalief en sultan ook die van Romeins keizer en ook zijn opvolgers zagen zichzelf tot de val van de Ottomanen in het begin van de 20e eeuw als de werkelijke opvolgers van het Byzantijnse Rijk. Ondertussen hadden de Donauvorstendommen veel orthodoxe vluchtelingen opgevangen, waaronder ook leden van de Byzantijnse adel.
Vlak voor zijn dood had Ivan III, groothertog van Moskou, de titel van beschermheer van de Orthodoxe Kerk aangenomen. Hij was met de zus van Andreas, Sophia Palaeologus, getrouwd, wier kleinzoon, Ivan IV, de eerste tsaar van Rusland zou worden. Hun opvolgers hingen de idee aan dat Moskou de echte opvolger was van Rome en Constantinopel. Het idee dat het Russische keizerrijk het Derde Rome was, werd in leven gehouden tot de Russische Revolutie van 1917.
Cultuur.
Economie.
De Byzantijnse economie was eeuwenlang een van de meest geavanceerde in Europa en het Middellandse Zeegebied. Vooral Europa kon tot in de late middeleeuwen bij lange na niet tippen aan de economische macht van de Byzantijnen. Constantinopel was een belangrijke schakel in het handelsnetwerk dat zich in verschillende periodes uitstrekte over bijna heel Eurazië en Noord-Afrika, niet in het minst doordat de stad het westelijke scharnierpunt was in de zijderoute. Er wordt door sommige wetenschappers wel betoogd dat, tot de komst van de Arabieren in de 7e eeuw, het Rijk de grootste en machtigste economie ter wereld had. De veroveringen van de Arabieren zorgden echter voor een ommekeer en luidden een periode van achteruitgang en stagnatie in. De hervormingen van Constantijn V (rond 765) waren het begin van een herstel dat tot 1204 duurde.
Een van de grondvesten van de Byzantijnse economie was de handel. Textiel moet veruit het belangrijkste exportproduct zijn geweest; zijde werd zeker vanuit Egypte geïmporteerd en werd onder andere naar Bulgarije en het Westen geëxporteerd. De staat had de volledige controle over de binnenlandse maar ook de buitenlandse handel en behield zijn monopolie op het uitgeven van munten. De regering had de formele controle over de rentepercentages en reguleerde de gildes en corporaties. De keizer en zijn regering grepen in bij crises om de bevoorrading van de hoofdstad veilig te stellen en de prijs van graan laag te houden. De regering hief ook vaak belasting op winsten en bracht het terug in circulatie door middel van salarissen van ambtenaren of in de vorm van publieke werken.
Van de 10e tot en met de 12e eeuw werd het Byzantijnse Rijk (terecht) geassocieerd met grote luxe en de talloze handelaars, en andere reizigers uit de hele bekende wereld die in die eeuwen Constantinopel aandeden, waren overdonderd na het zien van de rijkdommen in de hoofdstad. Dit alles veranderde na de komst van de Vierde Kruistocht, die een economische ramp was. De hoofdstad werd niet alleen grondig geplunderd maar de Venetianen en Genuezen namen ook de handelsroutes over in de Middellandse en Zwarte zee die ze consolideerden tijdens de periode van het Latijnse keizerrijk. De byzantijnen slaagden er niet meer in, na de herovering van Constantinopel, deze voorheen vitale slagaders van de Byzantijnse economie te controleren. De Paleologen deden wel pogingen de overige economie te stimuleren, maar het Rijk kon geen volledige controle meer krijgen over de buitenlandse noch de binnenlandse economische mechanismen. Geleidelijk verloor het zijn invloed op de handel, de prijsmechanismen en de uitvoer van edelmetalen, en volgens sommigen zelfs de muntslag.
Wetenschap, geneeskunde en rechtspraak.
De geschriften uit de Klassieke oudheid werden in Byzantium constant bestudeerd. Dat is ook de reden dat de Byzantijnse wetenschap gedurende haar hele bestaan nauw verbonden was met de klassieke filosofie en metafysica. Hoewel de Byzantijnen een enkele keer een belangrijke doorbraak behaalden in de wetenschap of meer praktische disciplines als de architectuur (de constructie van de Hagia Sophia) of in militaire techniek (bijvoorbeeld het beroemde Grieks vuur een vroeg soort vlammenwerper), wisten Byzantijnse geleerden na de 6e eeuw maar weinig nieuwe ontdekkingen te doen in termen van het ontwikkelen van nieuwe theorieën of het uitbreiden van de ideeën van klassieke auteurs.
Gedurende deze periode werden astronomie en wiskunde onderwezen in leerscholen in Constantinopel en in andere grotere Byzantijnse steden zoals Trebizonde; geneeskunde trok echter de aandacht van de meeste geleerden. Weinig bekend is dat Constantinopel al sinds 425 een vroege vorm van een universiteit had, de zogenaamde universiteit van Constantinopel. Deze universiteit was hierdoor bijna 600 jaar ouder dan de eerste universiteiten in Italië. Ze was officieel gesticht door Theodosius II en hij en zijn opvolgers zorgden voor financiële ondersteuning tot in de 15e eeuw Constantinopel viel. Volgens enkele vage verhalen van middeleeuwse Griekse chroniqueurs zou in deze universiteit en bijbehorende bibliotheek een aanzienlijk deel van de bibliotheek van Alexandrie bewaard zijn gebleven.
In het rechtswezen waren het de hervormingen van Justinianus I, bekend als de Codex Justinianus, die een duidelijk effect hadden op de rechtsgeleerdheid in geheel Europa. De latere "Ecloga" van Leo III beïnvloedde het ontstaan van rechtsinstituten vooral in de Slavische wereld.
In de laatste eeuwen van het rijk waren het Byzantijnse geleerden die, persoonlijk en via geschriften, oud Griekse grammaticale en literaire studies naar Italië brachten.
Religie.
Volgens Joseph Raya zijn de Byzantijnse cultuur en de Orthodoxe precies dezelfde. Het overleven van het Rijk in het oosten zorgde ervoor dat de keizer een belangrijke rol speelde in de Kerk. De Byzantijnse staat had vanuit vroeger de administratieve en financiële macht over religieuze bezigheden meegekregen en behield deze ook bij de Christelijke Kerk.
De Byzantijnse gedachte dat de keizer een boodschapper van Jezus was, werd de wereld in gestuurd door Eusebius van Caesarea. De rol van de keizer was vooral het overbrengen van het christendom op heidenen en het zorgen voor de administratie en financiën van de religie. De keizerlijke rol werd echter nooit via wetten vastgelegd.
Met de neergang van Rome en de verdeeldheid in de andere oostelijke patriarchaten werd de Kerk van Constantinopel, van de 6e tot en met de 11e eeuw, het allerrijkste en had ze de meeste invloed van allemaal. Zelfs toen het Rijk bijna was verwoest had de Kerk nog nooit zoveel invloed gehad zowel binnen als buiten de keizerlijke grenzen. Zoals Georg Ostrogorsky verwoordde:
Het patriarchaat van Constantinopel bleef het middelpunt van de Orthodoxe wereld, met ondergeschikte Stoelen en aartsbisschoppen in Anatolië, de Balkan, nu verloren Byzantijnse gebieden, de Kaukasus, Rusland en Litouwen. De Kerk bleef het stabielste element in het Byzantijnse Rijk.
Kloosters.
Met name in de 9e en 10e eeuw ontstonden er relatief veel monnikengemeenschappen en dichtbevolkte kloosternederzettingen op heilige bergen. De berg Athos op het Griekse schiereiland Chalkidice, met haar meerdere kenmerkende Byzantijnse kloosters is daar heden ten dage een van de bekendste voorbeelden van. Deze kloosters betreffen veelal kloosterburchten met hoge weerbare muren en toren, waarvan de plattegrond uitsluitend door de topografie van het landschap wordt bepaald. Zo zijn er vele Byzantijnse kloosters gelegen op ogenschijnlijk onherbergzaam terrein zoals steile hellingen of hoge rotspunten. Dit in tegenstelling tot kloosters in het Westen van Europa, met een doelmatige, gestructureerde eenheid van kerk, kruisgang en gemeenschapsruimten, zonder weerbare muren, die op plattegrond onder rechte hoeken met elkaar in verbinding staan. Hoewel Byzantijnse kloosters nimmer hetzelfde ontwerp hebben, bezitten zij wel bijna altijd een binnenhof met een vrijstaande kerk, gericht op het oosten, het zogeheten ‘katholikon’, en een ‘trapeza’, oftewel: een gemeenschappelijke eetruimte.
Kunst en literatuur.
De Byzantijnse kunst is vrijwel volkomen gericht op religie. Byzantijnse kunst werd via handel en veroveringen naar Italië en Sicilië gebracht, waar ze in licht gewijzigde vorm tot de 12e eeuw standhield en een belangrijke bijdrage leverde aan de kunst van de Italiaanse renaissance. Via de uitbreiding van de Orthodoxe kerk beïnvloedden de Byzantijnen ook de Oost-Europese kunst, met name die van Rusland. Invloeden van de Byzantijnse architectuur, vooral in religieuze gebouwen, zijn terug te vinden van Egypte en Arabië tot Rusland en Roemenië.
De Byzantijnse literatuur kan verdeeld worden in vier verschillende culturele elementen: de Griekse, de christelijke, de Romeinse en de oosterse. Het wordt ook vaak in vijf verschillende groepen verdeeld: historische en analytische werken, encyclopedieën en essays, en seculiere poëzie. De overige twee groepen zijn de ecclesiastische en theologische stukken en volkspoëzie. Van de twee- à drieduizend Byzantijnse boeken die bewaard zijn gebleven gaan slechts 330 over seculaire poëzie, geschiedenis, wetenschap en pseudowetenschap. Hoewel de bloeiperiode van de seculiere literatuur rond de 9e tot de 12e eeuw ligt, werd de religieuze literatuur veel eerder ontwikkeld.
Regering en het bestuursapparaat.
De Byzantijnse keizer was een absolute vorst en hij werd beschouwd als iemand die was aangewezen door God. Tegen het einde van de 8e eeuw werd het bestuursapparaat aan het hof grondig hervormd waarvan het themata systeem het belangrijkste was. Een thema was een gebied waarin één persoon, de strategos, de macht had over militaire en civiele zaken.
Hoewel het woord "Byzantijns" vaak in negatieve zin werd gebruikt in de betekenis van een overgereglementeerde, corrupte en versteende bureaucratie was het Byzantijnse bestuursapparaat in staat om zichzelf te hervormen wanneer de situatie in het Rijk daarom vroeg. Het Byzantijnse systeem maakte gebruik van titels en predicaten waarmee de rang werd aangegeven en waardoor het keizerlijke bestuursapparaat zeer geordend overkomt op hedendaagse onderzoekers. Ambtenaren waren strikt geordend om de keizer heen en alleen de keizer kon hen promoveren. Hoewel er administratieve banen waren, lag de uiteindelijke macht toch bij individuen in plaats van departementen. In de achtste en 9e eeuw was de makkelijkste weg naar een aristocratenstatus via het bestuursapparaat, maar vanaf de 9e eeuw kwam de civiele aristocratie in conflict met de adellijke aristocraten. Volgens sommige studies naar de Byzantijnse overheid werd de politiek van de 11e eeuw gedomineerd door de rivaliteit tussen de civiele en militaire aristocratie. Gedurende deze periode zorgde Alexios I Komnenos voor enkele hervormingen, onder andere het opzetten van nieuwe predicaten en departementen.
Diplomatie.
Na de val van Rome was het belangrijk dat het Byzantijnse Rijk relaties onderhield met zijn vele buren. Wanneer deze landen een formeel politiek instituut wilden opzetten waren ze daarvoor afhankelijk van Constantinopel. De Byzantijnse diplomatie wist de omringende landen in een netwerk te krijgen van internationale relaties. Dit netwerk draaide om het sluiten van verdragen, het verwelkomen van de nieuwe heerser in de familie der koningen en het overnemen van de Byzantijnse cultuur, waarden en instituten. De Byzantijnen zagen diplomatie als een vorm van oorlog voeren, maar dan met andere middelen. Het Skrinion Barbaron (Bureau der Barbaren) was de eerste inlichtingendienst ter wereld en verzamelde informatie over de vijanden van het rijk van elk denkbare bron.
De Byzantijnen maakten gebruiken van een aantal diplomatieke vaardigheden. Zo bleven ambassades een aantal jaren in de hoofdstad of werd een lid van een andere Koninklijke Huis uitgenodigd om een tijd in Constantinopel door te brengen, niet alleen als een mogelijke gijzelaar, maar ook om hem te kunnen gebruiken wanneer de politieke omstandigheden van zijn plaats van herkomst veranderden. Een andere tactiek die vaak werd gebruikt was om de bezoekers te overweldigen met luxe. Volgens Dimitri Obolensky was het behoud van beschaving in Oost-Europa grotendeels te danken aan de deskundigheid en vindingrijkheid van de Byzantijnse diplomaten, die een blijvende bijdrage hebben geleverd aan de geschiedenis van Europa.
Taal.
Aangezien het Rijk een voortzetting was van het Romeinse Rijk was het Latijn de officiële taal van het ambtelijke apparaat en het keizerlijke hof. Dit bleef zo tot de Herakliden in de 7e eeuw, toen het werd vervangen door het Grieks (volgens sommige historici was dit het echte begin van het Byzantijnse Rijk). Zodoende werd het Grieks steeds meer gebruikt in alle lagen van de bevolking. Maar zelfs daarna werd het Latijn nog regelmatig bij ceremoniële gebeurtenissen gebruikt. Zo werden de laatste munten met een Latijnse inscriptie in de 11e eeuw geslagen, en vulgair Latijn werd door minderheden in het hele Rijk nog steeds gesproken (wellicht de voorloper van het Vlach en de Balkanromaanse talen) zoals in het latere Roemenië.
Met uitzondering van het keizerlijke hof was het Koinè-Grieks echter al ver voor de val van Rome eeuwenlang de voornaamste taal in de oostelijke Romeinse provincies (Oost-Romeinse Rijk) geweest. Dit was de erfenis van het hellenisme toen na de verovering van het Achaemenidishe Rijk (Eerste Perzische Rijk) door Alexander de Grote Koinè-Grieks de algemene taal van handel en cultuur werd in het oostelijke Middellandse Zeegebied en zelfs ver daarbuiten. Ook nam het opkomende Rome een groot deel van de Hellenistische cultuur over toen deze de Griekse steden in Zuid-Italië (ook bekend als Groot-Griekenland) en later de diadochenrijken veroverde. In de tijd van het keizerrijk was de Romeinse elite tweetalig. Deze sprak Latijn en Grieks en men werd dan pas beschaafd bevonden als men deze twee talen beheerste. Het Grieks was zelfs al vroeg in het Romeinse Rijk de taal van de Kerk, de wetenschap en de kunsten geweest, het Grieks was ook nog steeds de lingua franca voor de handel tussen de provincies en met andere landen. Een tijd lang was er sprake van tweetaligheid binnen het Grieks waarbij het Koinè de alledaagse taal was en een variant op het Attisch werd gebruikt in de literatuur. Het Koinè veranderde langzaam maar zeker in het Byzantijns Grieks, het standaard dialect van het Rijk.
Er bestonden echter veel meer talen in het multi-etnische Rijk en sommige hiervan kregen een beperkte officiële status in hun provincies. Aan het begin van de middeleeuwen werden het Syrisch en Aramees het meeste gebruikt door de welgeschoolde klassen in de uiterst oostelijke provincies. Koptisch, Armeens en Georgisch werden belangrijk bij de welgeschoolde klassen in respectievelijk Egypte, Armenië en Georgië. Door contacten met de Slaven, Vlachen en de Arabieren werden het Slavisch, Vlachs en Arabisch belangrijke talen in het Rijk in zijn invloedssfeer.
Buiten deze talen die in grote gebieden werden gesproken waren er nog de handelssteden, zoals Constantinopel, waar bijna elke taal uit de middeleeuwen op een bepaald punt in de geschiedenis werd gesproken, zelfs Chinees door Chinese reizigers die de stad via onder andere de zijderoute bereikten. Zodra de neergang van het Rijk begon en steeds minder bezocht werd door buitenlanders werden de bewoners steeds meer cultureel verbonden en werd het Grieks een synoniem voor hun identiteit en religie.
Byzantijns erfgoed.
Byzantium beschermde als enige stabiele en langdurige staat in Europa gedurende de middeleeuwen West-Europa voor de verwoestingen die door de strijdmachten uit het oosten werden aangericht. Het Byzantijnse Rijk schermde de rest van Europa af terwijl het zelf constant werd aangevallen door Perzen, Arabieren, Seltsjoeken en de Ottomanen. De Byzantijns-Arabische oorlogen worden bijvoorbeeld door sommige historici gezien als een belangrijke factor voor de opkomst van Karel de Grote en een grote stimulans voor het feodalisme en de economie van West-Europa. Ook bewaarde de Byzantijnen de kennis uit de oudheid waardoor deze doorgegeven kon worden, waarmee het Byzantijnse Rijk een belangrijke pijler was voor de Renaissance. Maar de invloed was niet alleen groot op Europa, maar ook op het Midden-Oosten. Zo namen de Arabieren het gebruik van koepels over en gebruikten ze in hun moskeeën. De oudste islamitische bouwwerken zoals de grote moskee van Damascus en de Al-Aqsamoskee in Jeruzalem zijn onmiskenbaar Byzantijns van stijl omdat de jonge islamitische rijken toen veelal de hulp van Byzantijnse architecten en bouwvakkers zochten voor monumentale bouwwerken. In de hele verdere middeleeuwen waren veel architecten, kunstenaars, artsen en geleerden aan Islamitische hoven van Byzantijnse afkomst. De latere Ottomanen namen zelfs vrijwel de gehele staatsorganisatie over.
Eeuwenlang werd de term Byzantijns door Westerse historici gebruikt als een voorbeeld van decadente politiek en ingewikkelde bureaucratie en werd de Byzantijnse beschaving en haar erfgoed in Zuidoost Europa als negatief ervaren. De Byzantijnse cultuur, religie, politiek en filosofisch werden als tegenpool van het Westen beschouwd. Evenzo werd tot de 20e eeuw de term oosters, in de context van oosterse en westerse cultuur, gebruikt voor culturen die sterk waren beïnvloed door het Byzantijnse Rijk (de Arabieren en Ottomanen werden hier ook enigszins mee bedoeld). Het slechte imago van de term in West-Europa was een van de redenen voor de Grieken om de nieuwe Griekse staat Griekenland te noemen en niet Byzantium. Hiermee grepen ze terug op het hellenisme en konden ze rekenen op steun van onder meer Groot-Brittannië en Frankrijk. Vanaf de 20e, 21e eeuw wordt er echter minder vooringenomen naar het Rijk gekeken waardoor het meer tot zijn recht komt en de invloeden op het Westen worden erkend. Als gevolg hiervan heeft het complexe karakter van de Byzantijnse cultuur steeds meer aandacht gekregen en wordt het objectiever behandeld dan voorheen en zelfs steeds meer gewaardeerd en bewonderd.
Discussiepunten.
Naamgeving.
Het begrip Byzantijnse Rijk is de benaming voor het oostelijk deel van het Romeinse Rijk die door moderne historici is bedacht om het klassieke Romeinse rijk van het middeleeuwse te kunnen onderscheiden. De term Byzantijns komt van de oude benaming voor Constantinopel, Byzantium. Byzantium was een voormalige Griekse kolonie en nadat het de hoofdstad van het Oost-Romeinse Rijk was geworden onder Constantijn, werd het omgedoopt tot Constantinopel. Vanaf die tijd werd nog zelden gesproken over Byzantium, met uitzondering van historische en poëtische geschriften. De term werd voor het eerst in 1557 door Hieronymus Wolf gebruikt in zijn werk "Corpus Historiæ Byzantinæ". Lange tijd was de term vooral populair onder Franse auteurs. Vanaf de geboorte van de huidige Griekse staat werd de term Byzantijns door de gehele westerse wereld overgenomen.
De inwoners van dit rijk zagen zichzelf echter als Romeinen en dus niet als Byzantijnen. Gedurende het ruim duizendjarige bestaan stond het rijk eenvoudigweg bekend als "Het Romeinse Rijk". Ook omringende landen en rijken (zoals de Perzen, Arabieren, Europeanen en Russen) noemden het Romeins, en het werd als een grote belediging beschouwd om het rijk Grieks te noemen, omdat dat stond voor heidens. De taal en cultuur (behalve de christelijke godsdienst) was echter in feite toch Grieks en overgenomen van de hellenistische koninkrijken die heersten rond de oostelijke Middellandse Zee en in Zuid-Italië vóór de Romeinse verovering van deze gebieden. Latijn bleef echter de ambtelijke taal tot 610 toen het Grieks ook de officiële taal van het hof werd.
Begin en einde van het Rijk.
Naast de sinds de 19e eeuw gemeengoed geworden benaming Byzantijnse Rijk, staat het Rijk ook bekend als het Oost-Romeinse Rijk, hoewel deze naam meestal alleen gebruikt wordt wanneer er wordt gesproken over het Rijk voor de val van het West-Romeinse Rijk in 476. Voor de mensen van die tijd was het Rijk gewoon een Griekse voortzetting van het Romeinse Rijk. De verschuiving van de macht naar het oosten maakte dat het Latijn ondergeschikt raakte aan het Grieks. De inwoners van het Byzantijnse Rijk zagen zichzelf ook als Romeinen en de keizers waren ook een continue opvolging van de Romeinse keizers. Het is daarom moeilijk te zeggen wanneer het Byzantijnse Rijk precies begon. Tegenwoordig wordt de Romeinse keizer Constantijn I (306-337) als eerste Byzantijnse Keizer beschouwd. Hij stichtte Constantinopel als "Nieuw Rome" in 330 en verplaatste de Romeinse hoofdstad van Rome naar Constantinopel.
Anderen menen dat het Rijk begon met Theodosius I (379-395) toen het christendom de overhand kreeg ten koste van de Romeinse religie. Ook het jaar 395 wordt als beginjaar naar voren geschoven omdat na de dood van Theodosius I de scheiding tussen oost en west permanent werd. Anderen menen dat het pas in 476 was dat het Byzantijnse Rijk ontstond, in dat jaar werd de laatste West-Romeinse keizer afgezet, waardoor alleen het Oost-Romeinse Rijk nog over was. Hoe dan ook, het was een geleidelijk proces dat al voor 330 in gang was gezet. Al voor die tijd werd de Griekse cultuur steeds belangrijker, met name door de rijkdommen die zich in het oosten bevonden. Ook het christendom was al lange tijd aan populariteit aan het winnen. Onder keizer Herakleios (610-641) werd het Latijn door het Grieks vervangen. We spreken sinds die tijd ook van het Griekse Byzantijnse rijk.
Dan bestaat er ook nog een groep die van mening is dat de veronderstelde verschillen tussen het Romeinse en Byzantijnse Rijk kunstmatig zijn. In de loop der tijd heeft iedere staat en/of cultuur zich geleidelijk aangepast aan veranderende omstandigheden en invloeden van interne en externe aard. Zo evolueerde ook het Romeinse Rijk tot het Byzantijnse Rijk, zonder dat je kunt zeggen dat op het ene moment het Romeinse tijdperk ophield en het Byzantijnse begon. Zie ook in vergelijking de verschillen tussen het Romeins Koninkrijk, de Romeinse Republiek en het Romeinse Keizerrijk. Deze groep zegt dan ook dat het Romeinse Rijk van 753 v.Chr. tot 1453 heeft geduurd.
Over het einde van het Rijk is minder discussie. Algemeen wordt de Val van Constantinopel in 1453 als het einde gezien, hoewel de Grieken nog wel enkele kleine gebieden in handen hadden totdat Mystras in 1460 in Ottomaanse handen viel en het Pontische Trebizonde in 1461.
Opvolgers van het Byzantijnse Rijk.
Zowel Rusland als Griekenland claimen opvolger van het Byzantijnse Rijk te zijn. De Russische tsaren en de Ottomaanse sultans zagen zich als opvolgers van de Byzantijnse en Romeinse keizers.
Rusland als opvolger.
Na de Val van Constantinopel in 1453 beschouwden de Russische tsaren zich als de wettelijke opvolgers van het Oost-Romeinse/Byzantijnse Rijk, onder meer wegens de dynastieke banden met de Byzantijnse aristocratie, en als beschermers van de Oosters-Orthodoxe Kerk. Ze beschouwden Moskou als het Derde Rome.
Griekenland als opvolger.
Het huidige Griekenland (Ελλάδα) is volgens sommigen de enige rechtstreekse erfgenaam van het Byzantijnse Rijk. Na de onafhankelijkheidsstrijd tegen de Turken vanaf 1821 verkozen de Grieken echter om hun land niet "Byzantijns" of "Romeins" te noemen, en wel om twee redenen:
Ottomaanse Rijk als opvolger.
Hoewel hij geen christen was, zag de Ottomaanse sultan Mehmet II zich ook als nieuwe Romeinse keizer. In zijn ogen was de islam niet tegenstrijdig met het christendom, maar een vervolmaking ervan. Mehmet II liet zich "Romeins keizer" noemen en probeerde Romeins gebied zoals Italië te veroveren (Otranto kwam onder Ottomaans bewind in 1480) om zodoende het Romeinse Rijk weer te herenigen. Hoewel hij in het begin successen boekte, liep de tocht uiteindelijk uit op een mislukking. Daarna waren de Ottomaanse sultans een stuk spaarzamer met het gebruik van de Romeinse keizerstitel.

</doc>
<doc id="25447" url="https://nl.wikipedia.org/wiki?curid=25447" title="Radicaal (scheikunde)">
Radicaal (scheikunde)

Een radicaal, ook dikwijls vrije radicaal genoemd, is een molecuul of atoom dat al dan niet geladen kan zijn, maar dat een of meer ongepaard(e) elektron(en) heeft.
Een dergelijke configuratie is energetisch ongunstig en zal makkelijk naar een gepaarde elektronenstructuur overgaan als dit mogelijk is. Stoffen met ongepaarde elektronen zijn dan ook vaak uiterst reactief en het zijn deze radicalen, die aan reacties zullen deelnemen. Radicalen bestaan daarom veelal maar fracties van seconden als tussenproduct/intermediair tijdens reacties. Toch zijn er ook radicalen bekend die stabiel genoeg zijn om als chemische stof geïsoleerd te kunnen worden.
Stabiele radicalen.
Een aantal chemische verbindingen bestaat uit radicalen. Dit geldt bijvoorbeeld voor een tweetal oxiden van stikstof: stikstofmonoxide NO en stikstofdioxide NO2 en voor chloordioxide. De in de lucht aanwezige zuurstof is een diradicaal, hoewel er ook een niet-radicale vorm bestaat: singletzuurstof.
Overgangselementen en vooral lanthaniden hebben vaak ongepaarde elektronen, zonder dat dit tot grote reactiviteit leidt. Dit heeft te maken met het feit dat d- en vooral f-elektronen orbitalen bezetten die niet zo goed met die van de buurman overlappen. De grote reactiviteit van organische radicalen is een gevolg van de aard van de betrokken s- en p-elektronen van het element koolstof.
Rol in reacties.
Door hun grote reactiviteit kunnen afzonderlijke organische radicalen, in de korte tijd dat ze bestaan, kettingreacties induceren en veranderingen aanbrengen in honderden tot duizenden moleculen. Enkele grotere leden van de groep zijn echter stabieler en ook als zuivere stof te verkrijgen. Het eerste organische radicaal, het trifenylmethylradicaal, werd in 1900
door Moses Gomberg geïdentificeerd.
Radicalen spelen een belangrijke rol in onder andere verbranding, atmosferische chemie, polymerisaties en biochemische processen.
Reactiviteit en stabiliteit van organische radicalen.
Normale stabiele toestanden zijn deze waarbij de elektronen evenwichtig verdeeld en gepaard voorkomen in organische moleculen. Is er sprake van een ongepaard elektron dan is dit een in het algemeen zeer reactief radicaal. Stabilisatie kan optreden door:
Het principe van delokalisatie van het ongepaard elektron is dat door het uitsmeren van de ongepaardheid naar een naburige dubbele binding of een ernaast liggend stikstof- of zuurstofatoom, zowel het atoom, dat oorspronkelijk het radicaal bevatte, als aan de delokalisatie deelnemende atomen een gedeeltelijk radicaal karakter krijgen. Hierdoor daalt de energie-inhoud van het radicaalmolecuul: het radicaal wordt stabieler en minder reactief. Het radicaal van α-tocoferol, of vitamine E, is een voorbeeld van een door delokalisatie gestabiliseerd radicaal: het karakter van een radicaal is uitgesmeerd over zowel de aromatische ring als beide zuurstofatomen.
Sterische hindering berust erop dat door grote moleculaire groepen rond het gelokaliseerde, of perfect gepositioneerde, radicaal het voor andere moleculen onmogelijk kan worden om het radicaal te naderen en dus met het radicaal te reageren. Hierdoor daalt de effectieve reactiviteit. Zo zijn bijvoorbeeld tertiaire butylgroepen op het radicalair koolstofatoom zeer effectief in het afschermen van de reactiviteit. Voorbeelden hiervan zijn het trifenylmethylradicaal (Gombergs radicaal), kaliumnitrosodisulfonaat (KSO3)2NO• en nitroxides, met als algemene formule R2NO•, zoals tetramethyl piperidinoxyl TEMPO.
Productie van organische radicalen.
De vorming van radicalen vereist de homolytische splitsing van covalente bindingen. Een dergelijk proces vereist een grote hoeveelheid energie, thermisch of fotolytisch toegevoegd. Zo is voor de splitsing van waterstofgas H2 in 2 waterstofradicalen H• een enthalpieverandering Δ"H"° van +435 kJ/mol nodig, terwijl voor de omzetting van Cl2 in 2Cl• een Δ"H"° van +243 kJ/mol nodig is. Deze energie noemt men de bindingsenergie Δ"H"°. De bindingsenergie van twee covalent gebonden atomen is afhankelijk van de volledige structuur van de molecule en niet enkel van de identiteit van de twee atomen. Homolytische splitsing treedt het gemakkelijkst op bij atomen met ongeveer dezelfde elektronegativiteit. Stoffen die lichtgevoelig zijn of gemakkelijk radicaalreacties kunnen ondergaan, worden meestal bewaard in donkerbruine glazen flessen. Deze bruine kleur absorbeert grotendeels het licht, zodanig dat het licht geen, of veel moeilijker, radicaalreacties in de fles kan doen ontstaan.
Hoog-energetische elektromagnetische straling, zoals ioniserende straling: bètastraling en gammastraling, zal bij interactie met materie, elektronen losslaan of verbindingen verbreken waardoor radicalen ontstaan. Zonlicht of UV-licht kan reeds verbindingen verbreken tussen twee heteroatomen, dat zijn atomen die geen koolstof of waterstof zijn, bijvoorbeeld in Cl2, Br2, azodiisobutyronitril AIBN en dibenzoylperoxide. Homolytische splitsing van heteroverbindingen is eveneens mogelijk met behulp van een matige temperatuursverhoging. UV-lampen of temperatuurverhoging worden daarom vaak gebruikt voor het maken van radicalen aan de hand van dergelijke heteroverbindingen:
Bij zeer hoge temperaturen zal er bij andere producten eveneens een kleine fractie radicalen ontstaan die in evenwicht is met stabiele moleculen, met allemaal gepaarde elektronen. Deze fractie zal altijd zeer klein zijn. Zo zullen er bij het optreden van hoog-energetische "vonken", &gt; 10000 °C, eveneens radicalen ontstaan. Dergelijke vonken kunnen elektrisch worden opgewekt met behulp van zeer hoge potentiaalverschillen, vergelijk het met het ontstaan van donder en bliksem.
Radicalen in chemische reacties.
In structuurformule worden de radicalen voorgesteld door een dikke punt. Deze punt wordt geplaatst naast het atoom dat het ongepaarde elektron draagt. Bij radicalaire reacties wordt de beweging van radicaalelektronen door enkele vishaakpijl formula_1 voorgesteld.
Typisch reactieverloop van radicaalreacties.
In chemische reacties nemen vrije radicalen deel aan additie- en substitutiereacties. Omdat radicalen alleen bij een toevallige ontmoeting tussen 2 radicalen verdwijnen, geven ze, normaal gezien aanleiding tot kettingreacties, waarbij één radicaal aanleiding geeft tot reacties in honderden tot duizenden moleculen. Dergelijke reacties kunnen dan ook opgesplitst worden in de volgende 3 stadia:
Initiatiereacties zijn die reacties die resulteren in de netto-vorming van radicalen. De radicalen worden gemaakt uit stabiele producten of via reacties van radicalen met stabiele producten om nieuwe radicalen te produceren.
Propagatiereacties zijn reacties, waarbij radicalen aan reacties deelnemen, maar het totaal aantal radicalen hetzelfde blijft. Een radicaal induceert een reactie of verandering aan een andere functionele groep, meestal in een andere molecule, terwijl na de reactie een nieuw radicaal wordt gevormd. Zie de reactie hierboven. Door de hoge reactiviteit van het gevormde radicaal, zal deze een nieuwe reactie induceren bij een andere molecule, waardoor een kettingreactie ontstaat. De reacties zijn normaal gezien exotherm. Het evenwicht alsook de aard van de gevormde producten, worden bepaald door het thermodynamisch evenwicht van de aan de reactie deelnemende producten.
Terminatiereacties zijn reacties die resulteren in een netto-daling van het aantal vrije radicalen. Meestal vormen de radicalen een stabiel reactieproduct, bijvoorbeeld 2Cl• → Cl2. Terminatie kan indirect ook optreden doordat een stabiel radicaal ontstaat dat bijna geen reactiviteit meer vertoont, als gevolg van bijvoorbeeld sterische hindering.
Zie ook het volgende voorbeeld in de figuur. De initiatie I gebeurt thermolytisch met behulp van tBuOCl. In het getoonde voorbeeld is dit tevens het reagens dat gebruikt wordt voor de radicalaire chlorering. De twee propagatiestappen P1 en P2 zijn beide exotherm, zodat de reactie zeker gebeurt zoals in de figuur. Samen geven de propagatiereacties de totaalreactie Σ. Terminatie kan optreden door combinatie van 2 eender welke radicalen die in het mengsel aanwezig zijn. De getoonde reactie is typisch voor een meer selectieve chlorering: tBu is volumineus, waardoor de chlorering selectiever verloopt. Bovendien maakt men gebruik van dergelijke alternatieve reagentia omdat ze veel veiliger in gebruik zijn dan chloorgas.
Inhibitie bij radicaalreacties.
Inhibitie bij radicaalreacties kan optreden wanneer of de radicalen reageren met stabiele radicalen óf het radicaal een elektron of een compleet atoom opneemt, het ongepaarde elektron wordt daardoor een gepaard elektron, van een stof die makkelijk stabiele radicalen vormt. Door het toevoegen van een overmaat inhibitor verhoogt men zo de snelheid van de terminatiereacties, waardoor de radicaalreacties stilvallen. Door gebruik te maken van inhibitoren kan men:
Voorbeelden van inhibitoren zijn Difenylpicryl hydrazyl DPPH, chinonen en fenolen:
Verbranding: dizuurstof als voorbeeld van een diradicaal.
Uit een kwantumchemische benadering van de elektronische structuur van dizuurstof volgt dat deze verbinding eerder kan worden beschouwd als een molecule met twee ongepaarde elektronen, in plaats van een molecule waarbij alle elektronen gepaard zijn. Deze 2 ongepaarde elektronen bevinden zich in de buitenste orbitalen en zijn dus direct beschikbaar voor reacties. De reactiviteit van dit diradicaal is echter beperkt doordat beide een parallelle spin hebben. Voor effectieve radicaalreacties in organismen (voor de ademhaling van het organisme) zijn er dan ook enzymen nodig. Tevens kan ook verhitting, met een vlam, ervoor zorgen dat de activeringsenergie voor radicaalreacties overwonnen wordt. De propagatiereacties geven aanleiding tot omzetting van brandbare organische materialen in CO2 en H2O. De hierbij vrijgekomen warmte zorgt voor een continue aanmaak van verse actieve zuurstofradicalen. Daarmee is verbranding voor verwarming of energieproductie de meest uitgevoerde radicaalreactie. Wanneer het brandbare materiaal verbruikt is, nemen de terminatiereacties weer de overhand en dooft het vuur.
Polymerisatie.
Ook bij de productie van vele polymeren of plastics, zoals pvc en polystyreen, zijn vrije radicalen betrokken. Echter, doordat radicalen zelf zeer reactief zijn, reageren ze vooral met de monomeren in de nabijheid van het ontstane radicaal. Bij aanwezigheid van een grote overmaat van monomeer in de onmiddellijke nabijheid van het radicaal, ontstaan lange polymeerketens. Bij aanwezigheid van een eerder beperkte hoeveelheid monomeer ontstaan veel eerder korte ketens. Recente, gepatenteerde ontwikkelingen in radicalaire polymerisaties laten toe om de radicaalreacties te controleren. Deze technieken worden samengevat onder de noemer levende polymerisaties:
Met behulp van deze technieken ontstaan polymeerketens die veel minder vertakt zijn. Bovendien zijn de geproduceerde ketens veel uniformer met een nauwere spreiding van de moleculaire gewichten.
Atmosferische chemie.
Atmosferische chemie is het vakgebied van de chemie die de reacties in de atmosfeer onderzoekt.
Men kan stellen dat de atmosfeer eigenlijk de grootste luchtzuiverende fabriek ter wereld is. Bijvoorbeeld methaan, uitlaatgassen en koolwaterstoffen komen in de atmosfeer terecht. Dergelijke organische stoffen worden in de atmosfeer door radicaalreacties afgebroken. Zuurstofgas O2, ozon O3 en hydroxylradicalen OH• spelen hierbij een centrale rol. Ultraviolette straling, afkomstig van de zon, produceert in de hogere lagen van de atmosfeer voortdurend verse radicalen.
Radicalen afkomstig van de homolytische splitsing van bronmoleculen zoals H2, CH4, chloor-fluor-koolwaterstoffen of CFK’s of freonen hebben een enorme invloed op de evenwichten van de reacties in de atmosfeer.
Bij terminatiereacties verdwijnt het halogeen echter niet en kan zijn vernietigende werking bij een volgende homolytische splitsing gewoon voortzetten.
Fotochemische smog of zomersmog.
Onder invloed van zonlicht kan uit een mengsel van koolwaterstoffen en stikstofoxiden in de lucht een fotochemische smog ontstaan, een zeer ongezond en oxiderend mengsel met peroxiden en ozon. Dat heet zomersmog.
Radicalen in de biologie.
Radicalen spelen een belangrijke rol in tal van biologische processen. Sommige daarvan zijn essentieel voor het leven, zoals bij de productie van bepaalde steroïden. Verder zijn vrije radicalen ook betrokken bij bepaalde processen van impulsoverdracht.
Omdat zuurstof het meest aanwezige radicaal is en vele organismen afhankelijk zijn van zuurstof voor de ademhaling, zijn zuurstofgebaseerde radicalen zoals het superoxide en hydroxylradicaal biologisch gezien het belangrijkst. Echter, deze radicalen zijn zeer reactief. Hierdoor zijn ze bij verschillende nevenreacties zoals DNA-beschadiging en celveroudering betrokken. Ernstigere vormen van DNA-beschadiging leiden tot mutaties die de celcyclus negatief kunnen beïnvloeden en zelfs kanker kunnen veroorzaken. Zo zijn vrije radicalen betrokken bij leverbeschadiging, die door alcohol is veroorzaakt. Verder zijn radicalen in sigarettenrook ook betrokken bij de inactivatie van α-1-antitripsine in de longen. Dit proces bevordert de ontwikkeling van emfyseem.
Antioxidanten en bescherming tegen radicalen.
Omdat radicalen nodig zijn voor levende wezens om te leven, hebben deze een aantal mechanismen ontwikkeld om celbeschadiging te repareren en om de schadelijke invloed van radicalen te minimaliseren. Enzymen zoals superoxidedismutase, katalase, glutathionperoxidase en glutathionreductase zijn zo zeer belangrijk voor de celbescherming. Deze enzymen hebben mineralen als seleen, zink, mangaan en koper nodig als co-enzym voor hun werking.
Verder spelen ook antioxidanten een sleutelrol bij deze beschermingsmechanismen. Antioxidanten die men vaak aantreft bij organismen zijn bijvoorbeeld de retinol (vitamine A), ascorbinezuur (vitamine C) en tocoferolen (vitamine E). Hun werking bestaat erin dat ze gemakkelijk geoxideerd kunnen worden tot radicalen, terwijl de radicaalvorm stabiel is. Bovendien bestaan er goede aanwijzingen om aan te nemen dat bilirubine en urinezuur tevens fungeren als antioxidantia en zo radicalen neutraliseren. Bilirubine komt vrij bij de afbraak van rode bloedcellen, terwijl urinezuur vrijkomt bij de afbraak van purines en bij sommige dieren van eiwitten.
Radicalen en voeding.
Het rans worden van boter is te wijten aan radicalaire oxidatie aan de vinylische plaatsen van de vetzuurketens. Hierdoor verkleurt de boter en verandert hij van smaak.
Het zuur worden van wijn is te wijten aan een trage oxidatie van de ethanol, of alcohol, naar ethanal. Vervolgens treedt een radicalaire oxidatie op waarbij de waterstof van de aldehydegroep wordt vervangen en waarbij een zuurperoxide ontstaat. Dit zuurperoxide is in staat om zowel radicalen te vormen door homolytische splitsing, als om ethanol tot ethanal en ethanal tot azijnzuur te oxideren.
Diverse fabrikanten verkopen voedingssupplementen met antioxidantia.
Diagnostische technieken.
Technieken die gebruikt worden bij het onderzoek naar radicalen zijn onder andere:

</doc>
<doc id="25448" url="https://nl.wikipedia.org/wiki?curid=25448" title="Radicaal (Semitische taal)">
Radicaal (Semitische taal)

Bij de studie van Semitische talen zoals het Hebreeuws worden de afzonderlijke (doorgaans 3) consonanten (medeklinkers) waar een wortel uit is opgebouwd wel radicalen genoemd.
De woorden "histradroet" en "seder" die op het eerste gezicht misschien niet zoveel op elkaar lijken, hebben bijvoorbeeld allebei als wortel SDR, waarvan de drie radicalen respectievelijk "S", "D" en "R" zijn. In de voorbeelden hieronder wordt op een simplistische manier getoond, wat de radicalen van diverse woorden zijn.
histadroet
hiStaDRoethiStaDRoet
SDR
seder
SeDeR
SeDeR
SDR
Een ander voorbeeld uit het Arabisch zijn de woorden "moslim", "islam", en "salam" die alle drie als wortel SLM hebben.
moslim
moSLiM
moSLiM
SLM
islam
iSLaM
iSLaM
SLM
salam
SaLaM
SaLaM
SLM

</doc>
<doc id="25449" url="https://nl.wikipedia.org/wiki?curid=25449" title="Radicaal (politiek)">
Radicaal (politiek)



</doc>
<doc id="25450" url="https://nl.wikipedia.org/wiki?curid=25450" title="Byzantijns Rijk">
Byzantijns Rijk



</doc>
<doc id="25451" url="https://nl.wikipedia.org/wiki?curid=25451" title="Verenigde Nederlandse Staten">
Verenigde Nederlandse Staten

De Verenigde Nederlandse Staten of de Verenigde Belgische Staten (Frans: "États-belgiques-unis") waren een confederatie van de Zuidelijke Nederlanden, die heeft bestaan van januari tot december 1790. De acht stichtende leden van deze statenbond waren Brabant, Henegouwen, Vlaanderen, West-Vlaanderen, Namen, Mechelen, Gelre, en Doornik en het Doornikse. De confederatie ontstond tijdens de Brabantse Omwenteling, een opstand tegen de Rooms-Duitse "(Oostenrijkse)" keizer Jozef II, en verdween weer na het Verdrag van Reichenbach en de Conventie van Den Haag (1790), tussen de "toenmalige" Europese grootmachten Oostenrijk, rivaal Pruisen met diens bondgenoot De Republiek der zeven Verenigde Nederlanden, en het Koninkrijk Groot-Brittannië.
Het gebied viel tussen 1789 en 1795 samen met ongeveer het westelijke en centrale deel van het huidige België. Daaraan voorafgaand kwam het overeen met het grootste gedeelte van de Oostenrijkse Nederlanden (Latijn: "Belgium Austriacum"), dat wil zeggen door de Oostenrijkse Habsburgers beheerste gewesten binnen het Heilige Roomse Rijk.
Het kwam eind 1790 officieel opnieuw onder keizerlijk Oostenrijks gezag, zij het dat inmiddels door Wenen was toegegeven aan alle eerder gestelde condities.
Vanaf 1795 werd het door de Franse Republiek geannexeerd en eindigde de autonomie van de verschillende gewesten.
Voorgeschiedenis.
Mede onder invloed van het algemene klimaat in Europa, verenigden zich in de Nederlanden zowel conservatieven onder leiding van advocaat Hendrik van der Noot als progressieven geleid door Jan Frans Vonck in een gewapende oppositie tegen de keizer en versloegen het Oostenrijks leger bij Turnhout en vervolgens te Gent.
Voor de "Brabantse" opstandelingen was dit niet alleen een militaire, maar vooral ook een morele overwinning. Het gezag van de regimenten die tweemaal voor vrijwilligers hadden moeten wijken was nu tot nul herleid. De revolutionaire geest verspreidde zich daarop razendsnel over het hele land. Ook Henegouwen, het Naamse, Limburg, kwamen in opstand. Overal werden de kokardes weer op de hoeden gestoken, met de rood-geel-zwart Brabantse driekleur die in de hete zomer van 1787 reeds tot nationaal symbool was verheven. Op 17 november 1789 namen de landvoogden de wijk uit Brussel, en dadelijk daarna begon de vlucht van de overheden, de ambtenaren, de uitwijking van nog sporadische aanhangers van het jozefisme. Onder de troepen vermeerderde dag aan dag de desertie. Nadat Oostenrijks bevelhebber D'Alton op 21 november het garnizoen van Bergen op Namen deed terugtrekken, sloeg heel Henegouwen aan het muiten. Ondertussen drong het opstandelingenleger onder Vander Mersch voor de tweede keer de Kempen binnen, terwijl zijn voorposten tot Tienen doordrongen. Teneinde het uitroepen van de autonomie af te wenden was de verantwoordelijke minister Trautmansdorff op 20 november begonnen met allerlei toegevingen te doen, terwijl hij vergeefs het toezenden van extra Oostenrijkse troepen afwachtte. Op 2 december bedong de als parlementair gezonden kolonel de Brou een wapenstilstand van twee maanden.
Maar op 10 december werden, bij wijze van startsignaal, tijdens een dienst in de Sint-Goedelekerk vanaf het koor door 'Heren' duizenden kokardes in de Brabantse driekleur naar beneden gestrooid. Dadelijk werden ze overal door de stad gedragen. Honderdvijftig grenadiers verlieten daarop de kazerne om zich onder gejuich bij de patriotten aan te sluiten. Ze overtuigden de schildwachten hun wapens aan de burgers af te geven. De wachten in de binnenstad werden de volgende dag beschoten en trokken zich terug bij het gros van de in de Warande verzamelde troepen. Tegen de avond was het gevecht algemeen onder het gelui van de alarmklokken in de kerken en het gebulder van kanonnen. De ochtend van 12 december beval een radeloze d'Alton de aftocht. De overijling en paniek waren zo groot, dat Trautmansdorff niet eens afscheid kon nemen van de vreemde gezanten. Artillerie, legertros, munitie, tot de schatkist toe, alles werd achtergelaten. Hele compagnieën deserteerden, enkele vermoordden zelfs hun officieren. Het overschot van de regimenten hield ten slotte halt achter de muren van Luxemburg. Enkel op de citadel van Antwerpen wapperde nog een keizerlijke vlag, tot ook daar op 29 maart 1790 het garnizoen zich overgaf. Op 18 december 1789 deed het Comiteit van Breda onder algemeen gejuich zijn intrede in het met de driekleur bevlagde Brussel. Hiermee eindigde in de Lage Landen het Oostenrijks stelsel dat vierenzeventig jaar had geduurd.
Aanleiding.
Bij de (militaire) instorting van het Oostenrijks gezag stuurde de voorman van de opstand Hendrik van der Noot op 14 december 1789 ‘"in naam van de Staten van Brabant en Verenigde Staten"’ boodschappers naar Brussel, Leuven en Antwerpen, om daar het Manifest van het Brabantse Volk uit te plakken. De Staten van Brabant namen op 27 december achter gesloten deuren de soevereiniteit in handen. In het kielzog van Brabant verklaarden ook andere gewesten zich onafhankelijk. De Staten van het belangrijke graafschap Vlaanderen vaardigden op 4 januari 1790 hun Manifest van de Provincie Vlaanderen uit. Alleen de Staten van het hertogdom Luxemburg hielden zich afzijdig.
Deze onafhankelijkheidsverklaringen kwamen voort uit de onvrede van de Oostenrijkse Nederlanden (Latijn: "Belgium Austrianum") over de vernieuwingspolitiek van keizer Jozef II (ook wel "de keizer-koster" genoemd), die zijn Habsburgse rijk efficiënter en moderner wilde organiseren. Het kwam daarbij tot een open conflict, en uiteindelijk breuk, met de vertegenwoordigers van vooral de Staten van Brabant en Henegouwen, die vasthielden aan hun vrijheden.
De keizer was ervan overtuigd dat welvaart en welzijn de kracht van de staat vormden; de zuidelijke Nederlanden moesten daaraan bijdragen - zoals alle Habsburgse bezittingen.
Zijn regering had er een paar jaar naar gestreefd aan de hand van tellingen, statistieken en rapporten zicht te krijgen op de situatie.
De katholieke geestelijkheid in de Oostenrijkse Nederlanden had zich aanvankelijk terughoudend opgesteld en probeerden zijn moderniserende maatregelen in de Kerk "in de luwte" tegen te werken. Maar de bisschoppen en kardinaal "Franckenberg", de aartsbisschop van Mechelen, traden de protesterende Staten openlijk bij toen keizer Jozef II ook de bestuurlijke en rechterlijke instellingen ging aanpakken.
Oorzaken.
De maatschappij in de Oostenrijkse Nederlanden werd nog steeds beheerst door de traditionele en schijnbaar stevig gevestigde machten van adel, geestelijkheid en gilden. De economische en sociale kracht van de adel was vooral overheersend in Brabant en Henegouwen; de adel beschikte daar over meer kapitaal dan elke andere klasse. Door stijging van de landbouwopbrengsten nam het fortuin nog toe. In Vlaanderen was het kleingrondbezit van onafhankelijke boeren typerend voor het economische en sociale leven, maar ook daar domineerde de adel en streefde de opkomende klasse van de industriële burgerij naar toelating tot de oude aristocratische kring.
De geestelijkheid was eveneens invloedrijk in economisch, sociaal en cultureel opzicht. Van de geschatte 2,2 miljoen inwoners van de Oostenrijkse Nederlanden waren ruim 17.000 mannen en vrouwen, in een of andere vorm, lid van de geestelijkheid. Volgens tijdgenoten zou de geestelijkheid meer dan de helft van het totale grondbezit hebben. Door het heffen van lage pachten door de kloosterorden ontstond welstand op het platteland en trouw vanwege de economisch sterkste groepen binnen de plattelandsbevolking.
De Derde Stand was georganiseerd in een ingewikkeld gildesysteem dat in de loop der eeuwen vanuit de steden was uitgegroeid en opgeld ging doen in de industrie. Deze gilden werden nu beheerst door de patroons en vormden een belemmering voor de groei van de economie. Zij bestreden elkaar omwille van competenties in eindeloze processen, waar kapitaal en energie in ging zitten. Mede daardoor waren ze impopulair bij de overheid en de publieke opinie, die hun opheffing en sanering verlangden.
De Zuid-Nederlandse economie ontwikkelde zich zoals die in Frankrijk: binnen de eeuwenoude, traditionele kaders. Door nieuwe ontginningen, betere methoden en bemesting, bereikte de agrarische productie een opmerkelijk peil. De bevolkingsgroei was ook het sterkst op het platteland, en was, zoals elders in Europa, beduidend groter dan in de steden. Er was tevens een groei van het aantal armlastige burgers, die niet kon worden opgevangen door de agrarische maatschappij waar gebrek was aan werkgelegenheid, onvoldoende scholing en een gebrekkige armenzorg.
De op zich opvallende economische groei van industrie en handel bleef nog erg beperkt, omringd door protectionistische buurlanden en met een gebrek aan ervaring in scheepvaart en overzeese handel. De afhankelijkheid van het verzwakte handelsimperium, de Republiek der Verenigde Nederlanden, werd verminderd door vernieuwingen in de textielindustrie, die de eenzijdigheid enigszins brak, en de ontwikkeling van Oostende als haven, die geen belemmering ondervond van de 'sluiting' van de Schelde.
Daar stond tegenover dat de ontwikkeling van industriële bedrijven werd gehinderd door gebrek aan kapitaal, onwil van de adel en de geestelijkheid om erin te investeren en gebrek aan een ontwikkeld bank- en kredietwezen. Toch ontstond in sommige steden een groep van gegoede ondernemers, die belangstelling had voor technische ontwikkelingen, die niet in het gildesysteem was opgenomen en de mogelijkheid schiep om in het Zuiden een industriële revolutie door te voeren.
Opgelegde hervormingen.
Vanaf 1784 achtte de ongeduldige "keizer-koster" het ogenblik gekomen voor radicale hervormingen in de Oostenrijkse Nederlanden. Er lagen reeds geruime tijd plannen voor kerkelijke hervormingen klaar: kloosterorden reorganiseren om ze los te maken van hun oversten in het buitenland (lees: in Rome), uitvaardigen van beperkende verordeningen op kerkelijke feesten en broederschappen, ultramontaanse invloeden weren uit het theologisch onderwijs, kermissen in het hele land op dezelfde dag organiseren, begraafplaatsen buiten de bebouwde kom aanleggen. Buiten de Oostenrijkse Nederlanden waren in zijn gehele rijk door Jozef II de contemplatieve kloosterordes opgeheven. Bovendien werd een groot deel van het gemeenschappelijk en kerkelijk bezit geconfisqueerd.
Reeds in 1781 had de keizer persoonlijk toegezien op de invoering van "de burgerlijke tolerantie", die protestanten en even later ook joden de volledige burgerrechten en een - weliswaar nog beperkte - godsdienstvrijheid toestond. Dit zette de toon. Tijdens zijn incognito bezoek dat jaar aan de Oostenrijkse Nederlanden wekte de keizer onrust bij de lokale gezagsdragers in de Oostenrijkse Nederlanden. Ook kardinaal Franckenberg legde aan de keizer zijn bezwaren voor, maar die zag niet in waarom hij voor zijn Nederlandse onderdanen uitzonderingen zou maken voor maatregelen die elders in zijn Rijk, Oostenrijk en Noord-Italië, met succes doorgezet werden.
De bisschoppen kwamen daarna unaniem in het geweer tegen het edict van 1784, dat een seculiere huwelijkswetgeving invoerde en de - tot dan toe bijna exclusieve - rol van de Kerk sterk beperkte. De katholieke Kerk kwam in 1786 in opstand na het afschaffen van de bisschoppelijke seminaries, de traditionele priesteropleiding, en het oprichten van een door de staat geleid "Seminarie-Generaal" in Leuven en een filiaal in Luxemburg, door Jozef II bedoeld om een beter opgeleid, verlicht en regeringsgezind priesterbestand op te leiden. De seminaristen kwamen in opstand en er verscheen een vloed aan pamfletten die de omstreden keizerlijke politiek aanviel of verdedigde.
Op 1 januari 1787 werden met twee decreten hervormingen doorgevoerd op gerechtelijk en bestuurlijk vlak, waardoor er centralisatie en eenvormigheid kwam in plaats van de talrijke eeuwenoude privileges voor jurisdicties en rechtbanken. Dat bracht de keizerlijke overheid in het nauw, omdat het kerkelijk ongenoegen begrip ontmoette van andere maatschappelijke groepen die zich al evenzeer bedreigd voelden. Talloze functionarissen, meestal uit voorname families, verloren door deze decreten hun functies, vergoedingen, maatschappelijke status en machtsbasis.
Oppositie.
De traditionele gezagsdragers in de Zuidelijke Nederlanden zagen deze vernieuwingspogingen als een vorm van centralisme van het bestuur, die ze niet wilden accepteren. Zij beschouwden ze als bemoeizucht en aantasting van de relatieve zelfstandigheid die de vorstendommen al eeuwen hadden genoten.
Het verzet kwam tot uiting in de Provinciale Staten, eerst in Henegouwen, daarna in Brabant en ook in Vlaanderen. Na massaal protest van talloze instellingen en besturen braken er op vele plaatsen rellen uit, wat aanleiding gaf tot de oprichting van stedelijke burgerwachten voor handhaving van de orde. In feite waren het "vrijheidskorpsen", zoals eerder bij de patriotten in de Noordelijke Nederlanden.
De landvoogden Maria Christina, zuster van de keizer, en haar man Albert Casimir van Saksen-Teschen schrokken van het protest en probeerden in 1787 bepaalde maatregelen terug te draaien, maar Jozef II hield voet bij stuk, en zijn regering verloor daarop steeds meer greep op de gebeurtenissen. De keizer was daarna bereid de gerechtelijke en bepaalde bestuurlijke hervormingen in te trekken, op voorwaarde dat de kerkelijke van kracht zouden blijven. In 1788 vielen echter in Antwerpen tientallen doden onder burgers tijdens het gewapenderhand ontruimen van het bisschoppelijke seminarie. Toen in 1789 de Henegouwse en Brabantse privileges werden ingetrokken ("abrogés, cassés et annulés") en de aartsbisschop protesteerde en ingreep tegen het regeringsonderwijs in het Seminarie-Generaal, kreeg de oppositie volop de wind in de zeilen.
Brabant in opstand.
De Brabantse Staten hadden in 1787 voor de verdediging van hun belangen Hendrik van der Noot aangezocht, een succesvol advocaat. Hij kwam uit het milieu van de Brusselse Gilden, het eeuwenoude patriciaat, waar de kern van het verzet lag. Van der Noot, lid van de vrijmetselaarsloges "l'Union Bruxelles" en "Les Vrais Amis de l'Union Bruxelles", was sinds 1757 toegelaten tot "het geslacht Sweerts", een van de Zeven geslachten van Brussel, de eeuwenoude "formele oligarchie" van de hoofdstad.
Hij stelde in april 1787 een manifest op namens de standenvertegenwoordiging waarin ze zich beriepen op de Blijde Inkomst en het Brabantse stelsel van keuren en privileges als basis van het politieke bestel, en beschouwden Jozef II, die bij zijn aantreden had gezworen deze te zullen respecteren, als meinedig en zelfs ketters. Ze lieten Jozef II weten dat zijn maatregelen misschien wel pasten voor "volkeren in de kindertijd van de beschaving" zoals de Oostenrijkers, maar niet voor "een sinds oudsher beschaafd volk, een natie die sedert zeshonderd jaar geweigerd heeft zich te onderwerpen aan elk systeem van blinde, willekeurige en onderdrukkende feodale autoriteit".
Van der Noot moest in augustus 1788 vluchten naar Breda in Staats-Brabant, waar hij steun zocht voor het verdrijven van de Oostenrijkers. Hij stond vereniging met de Verenigde Provinciën voor, maar zijn plannen werden in het protestantse Noorden op "beleefde argwaan" onthaald.
Leden van vrije beroepen en van de stedelijke burgerij, vaak beïnvloed door ideeën uit de Verlichting, hadden aanvankelijk wel sympathie voor de liberale keizerlijke hervormingen, maar waren afkerig van het tirannieke optreden van de Oostenrijkse overheid, dat zelfs bloed deed vloeien. Er ontstonden politieke discussieclubs, er verschenen clandestiene pamfletten, en er werden plannen gesmeed. In deze context moet de oprichting gezien worden van het geheime genootschap "Pro Aris et Focis" ("Voor Outer en Heerd - Voor Altaar en Haard") in april 1789, geleid door de Brusselse advocaten Jan Frans Vonck en Jan Baptist Verlooy, dat een gewapende opstand ging voorbereiden om de Oostenrijkers te verjagen. Gepensioneerd officier Jan Andries vander Mersch uit Menen, die kolonel was geweest in Franse en Oostenrijkse dienst, werd aangezocht om de leiding te nemen van een opstandelingenleger, waarvoor fondsen werden geworven door de Brabantse abdijen en aangekocht in het Prinsbisdom en de Republiek.
Toen Vonck hierover - tot tweemaal toe - contact opnam met Van der Noot reageerde de laatste afwijzend. De statisten bleven hopen op een buitenlandse interventie, eventueel een oorlog van de andere toenmalige grootmachten Pruisen, Engeland en de Republiek tegen Oostenrijk.
De leden van "Pro Aris et Focis" wilden steunen op eigen kracht. Door hen kwam er een uittocht van weerbare mannen op gang, eerst naar het prinsbisdom Luik rondom Hasselt, waar de Oostenrijkse generaal Schröder op 10 oktober een "militaire raid" op hen uitvoerde, daarna naar Staats-Brabant (huidig Noord-Brabant). Op 18 oktober arriveerde Vonck in Breda, vermomd als priester. Onder druk van gevluchte katholieke geestelijken werd er een "Comité van nationale bevrijding" (Comité van Breda) gevormd dat de twee stromingen verenigde.
Op 24 oktober viel een leger van 2800 man onder leiding van Van der Mersch de Kempen binnen. Vanaf het stadhuis van Hoogstraten, de eerste plaats die werd veroverd, werd het "Manifest van het Brabantse Volk" afgekondigd. Dit manifest was letterlijk gebaseerd op het "Plakkaat van Verlatinge" waarmee twee eeuwen eerder, in 1581, met koning Filips II van Spanje als landsheer van de Nederlanden werd gebroken, de geldende gewestelijke privileges onaantastbaar werden verklaard en in de praktijk de Nederlandse onafhankelijkheidsverklaring werd afgekondigd. Zo werd nu ook Jozef II als hertog van Brabant vervallen verklaard van zijn troon.
Op 27 oktober werd slag geleverd in Turnhout, waar de Oostenrijkers een beschamende nederlaag leden, mede door tussenkomst van de bevolking, en waar enkele kanonnen werden buitgemaakt. Op 16 november viel Gent na drie dagen strijd, waarna de werkelijke bevrijdingsstrijd werd ingezet. Op 21 november sloeg het Oostenrijkse garnizoen in Mons op de vlucht naar Namen, waardoor Henegouwen in beweging kwam. Op 10 december brak in Brussel een breed protest uit tegen de regering, die tevergeefs concessies bleef voorstellen. De hoofdstad werd op 12 december veroverd, waarna de Oostenrijkse troepen en ambtenaren zich terugtrokken naar het oosten. Tegen 22 december waren alle provincies, op Luxemburg na, bevrijd.
Aanstelling van een hoofdregering.
Nauwelijks was de val van het Oostenrijks stelsel bekend, of Van der Noot stuurde op 14 december 1789 ‘"in naam van de Staten van Brabant en Verenigde Staten"’ boodschappers naar de steden Brussel, Leuven en Antwerpen, om daar het Manifest van het Brabantse Volk uit te plakken en er diegenen op te roepen, ‘"die moeten bijeengeroepen worden, en ze te belasten om te waken op de uitvoering van zijn inhoud en op de openbare rust"’. In feite zou het Comiteit van Breda met medeplichtigheid van de drie hoofdplaatsen hebben beraamd het ontwerp van de vonckisten overboord te zetten door hen met een onmiddellijke bijeenroeping van de Staten in snelheid te nemen en hen voor het voldongen feit te plaatsen, nog voordat ze een Nationale Vergadering konden bijeenroepen. De Staten namen op 27 december achter gesloten deuren de soevereiniteit in handen, waarbij ze de 'natiën' en ambachten, door versterking van de Derde Stand die zij vertegenwoordigden, aan zich bonden.
Dit Brussels voorbeeld vond dadelijk navolging te Mechelen en te Namen. Op 31 december verbonden de Staten van Mechelen zich ertoe, ‘"onze heilige, katholieke, apostolische, Roomse godsdienst te zullen verdedigen, en niet in aanmerking te zullen nemen de voorstellen, welke zouden strekken om enigerlei wijziging te brengen aan de grondwetten en aan de privileges dezer provincie"’. Maar het volstond niet in elke provincie de soevereiniteit der plaatselijke Staten te verkondigen. Er moest ook nog een hoofdregering gevestigd worden, maar men wou vooral vermijden, dat die in handen van een Nationale Vergadering viel. De Staten-Generaal van 1790 verschilden dan ook enigszins van de Nationale Vergadering van Frankrijk. De opkomende stedelijke elites hadden een veel kleiner aandeel in hun aanstelling gehad.
In het kielzog van Brabant verklaarden ook andere gewesten zich onafhankelijk. De Staten van het belangrijke graafschap Vlaanderen vaardigden op 4 januari 1790 hun Manifest van de Provincie Vlaanderen uit. Alleen de Staten van het hertogdom Luxemburg hielden zich afzijdig.
Op 20 december hadden de Staten van Brabant de andere Staten uitgenodigd zich met hen te verenigen, en de 27e riep Van Eupen, ‘secretaris van State der Verenigde Staten’ hun afgevaardigden op 7 januari te Brussel bijeen.
Onafhankelijkheidsverklaringen.
In het kielzog van Brabant verklaarden ook andere Zuidelijke Nederlanden zich onafhankelijk op het hertogdom Luxemburg na. Op 11 januari 1790 kondigden de Staten, verenigd in een Staten-Generaal, het "Tractaet van Vereeninge" af. Zij hielden daarbij één oog op de Amerikaanse onafhankelijkheidsverklaring en het andere op de onafhankelijkheid van de Verenigde Provinciën. Er ontstond een confederatie onder de naam van de stichtingsvergadering, de "Verenigde Nederlandse Staten". De Staten van Limburg en Overmaas sloten zich pas op 8 maart aan bij de alliantie.
In buurland Prinsbisdom Luik was op 18 augustus 1789, enkele weken na de bestorming van de Bastille in Parijs, een opstand uitgebroken, waarbij de autoritair regerende prins-bisschop werd verjaagd. De Luikse Revolutie was het resultaat van enkele jaren democratisch verzet vanuit de industriële burgerij met de lagere clerus en de adel. Al snel bleken de democratische krachten in Luik het sterkst: het stadsbestuur werd vervangen en de adel en de geestelijkheid werden gedwongen om het grootste deel van hun privileges af te staan. Toen een maand later de hoogste rechtbank van het Heilig Roomse Rijk beval om de oude structuren te herstellen en de Westfaalse Kreits opdracht gaf om dit vonnis uit te voeren, talmde de koning van Pruisen, die hierover beslissingsmacht had. Hij bood daarentegen Luik zijn bemiddeling aan en maakte zo duidelijk dat hij voorlopig kon leven met het revolutionaire bestuur. Zo kon Pruisische koning Frederik Willem de situatie in Luik gebruiken om zijn Oostenrijkse rivaal verder dwars te zitten.
Uitroeping van de "Verenigde Nederlandse Staten".
Na de kortstondige opstand werd de Habsburgse keizer Jozef II vervallen verklaard van de macht. Op 11 januari kondigden de Staten, verenigd in een Staten-Generaal, die in deze hoedanigheid voor het laatst vergaderde, "de Akte van vereniging van de onafhankelijke Verenigde Nederlandse Staten" af, de akte van oprichting der "Verenigde Nederlandse Staten", vaak ook vertaald als "Belgische Vereenigde Staten" of "Verenigde Belgische Staten", Frans: "États-belgiques-unis", Duits:"Vereinigte Staaten von Belgien", Engels: "United States of Belgium". De negen stichtende leden van deze statenbond waren Brabant, Henegouwen, Vlaanderen, West-Vlaanderen, Namen, Mechelen, "Zuidelijk" Gelre, Doornik en het Doornikse.
De gecentraliseerde staat die het provinciaal particularisme sedert de 16e eeuw bestreed, werd hiermee vervangen door een bondgenootschappelijke staat van de Zuidelijke Nederlanden. Elk provinciegewest behield zijn soevereiniteit, maar voor al wat de gemeenschappelijke belangen betrof, werd die aan een soeverein Congres overgedragen, dat overigens samengesteld was uit dezelfde personen als de Staten-Generaal en om de drie jaar vernieuwbaar. Tot deze aan het Congres overgelaten gemeenschappelijke belangen behoorden: inrichting en onderhoud van het leger, betrekkingen met de vreemde mogendheden, het munten. Het is duidelijk dat de Verenigde Staten van Amerika hier als voorbeeld werden genomen, inclusief de naam 'Congres', zij het naar de letter en niet naar de geest.
De Verenigde Nederlandse Staten gaven in 1790 hun eigen propaganda-penningen uit, waarop de Nederlandse leeuw de vrijheidshoed op een stok omhoog houdt, hetzelfde symbool dat in 1570 op gedenkpenningen van de opstand tegen Spanje gestaan had. Ironisch genoeg begonnen vele zuiderlingen rond te lopen met oranje kokardes, die in het Noorden een symbool van de reactie waren, maar in het Zuiden een symbool van trouw aan de gewestelijke privileges die in de door Oranje geleide opstand tegen Filips II verdedigd waren.
Belangrijk in de leiding in de Zuidelijke Nederlanden was de rol en het werk van kanunnik Petrus Johannes Simon van Eupen (1744-1804), de rechterhand van de Antwerpse bisschop Nelis. Hij was een invloedrijke ultramontaanse geestelijke, die al jaren strijd voerde tegen de hervormingen van Jozef II. Van Eupen werd adviseur van Hendrik van der Noot, leidend lid van het "Comité van Breda", met een actieve rol in de totstandkoming van de Verenigde Nederlandse Staten. Bovendien werd Van Eupen staatssecretaris, met als enige minister Van der Noot, leider van het bestuur van de onmiskenbaar katholieke republiek, met de Staten-Generaal als opperste beslissingsniveau.
In feite ging het om een behoudsgezinde machtsgreep, waarmee de Kerk en de medestanders van Van der Noot de oude structuren probeerden veilig te stellen. Zij verzetten zich tegen elk voorstel om te sleutelen aan het staten- en standenregime, in de overtuiging dat dan alles kon gaan schuiven en er Frans-revolutionaire toestanden zouden kunnen ontstaan. Dat kon de positie van de Kerk in gevaar brengen.
Een voorstel van de Henegouwse staten om nieuwe instellingen voor te bereiden die "de Natie" zouden kunnen vertegenwoordigen, voedden de ongerustheid en de agressie jegens de vernieuwers. Op 30 januari stelde de conservatieve meerderheid in de Brabantse staten de in de Republiek verblijvende Pruisische generaal Schönfeldt aan als opperbevelhebber van het leger, waarmee generaal Van der Mersch opzijgeschoven werd. Een dag later vaardigde kardinaal Franckenberg een vastenbrief uit waarin hij de aanhangers van nieuwe ideeën, zoals de scheiding van kerk en staat, uitdrukkelijk veroordeelde.
Dit bracht hen steeds verder in conflict met Vonck en andere democraten, die de stedelijke middengroepen en zelfs de plattelandsbevolking een stem in het landsbestuur wilden geven. De vonckisten kregen niet enkel de adel, de geestelijkheid en de boeren tegenover zich, maar ook de Brusselse gilden. Op massabijeenkomsten liepen gewapende gildeleden en boeren te hoop tegen de Verlichting, de tolerantie en de vonckisten. De pers wakkerde de afkeer van de als anti-religieus bestempelde "filosofie van deze eeuw" verder aan.
Op 9 maart 1790 weigerden de "vrijwilligerskorpsen" die trouw waren gebleven aan de progressieve strekking om de eed van trouw af te leggen aan de Staten van Brabant. Een week later leidde dit tot aanslagen en plunderingen door het opgehitste volk in Brussel, na een campagne tegen de vonckisten, waarbij systematisch huizen van progressieven werden geplunderd en vernield. Het bracht onder meer generaal Van der Mersch in de Antwerpse gevangenis en joeg anderen op de vlucht naar het revolutionaire en liberale Frankrijk. De conservatieve machtsgreep was geslaagd, maar er bleven verzetshaarden in Gent, Doornik, Mons en het hertogdom Limburg.
Ingebouwde verdeeldheid in de eenheid.
De vonckisten begonnen hier een verwoede strijd tegen. Daarbij konden zij op het leger rekenen, want Vander Mersch behoorde tot hun partij. Hun ideaal was een grondwettelijke parlementaire regering, vrijzinnig van vorm en gematigd van geest. Aanhangers van de monarchie en het Oostenrijks stelsel, evenals zij die de verlichte ideeën aanhingen tegen het dogmatisme van de Kerk, voelden zich tot deze patriotten aangetrokken. Men vond ze vooral in Limburg, ook in Henegouwen, waar te Celles-Molembaix zelfs oproer uitbrak, omdat de inwoners weigerden hun de eed af te leggen, en ook in Vlaanderen scheen het grootste deel van de burgerij de democratische denkbeelden genegen. In Brabant en vooral te Brussel waren de hernieuwingsgezinden wel in de minderheid, maar vertegenwoordigden er de intellectuelen en gefortuneerden. Tal van advocaten en beoefenaars van vrije beroepen deelden hun mening. En kostbaarder nog was de steun die zij van industriëlen, ondernemers, kapitalisten, ontvingen die ongeduldig het einde wilden van de ambachtsprivileges en van het overwicht van de grootgrondbezitters, die in de Staten meester waren.
De Brusselse ambachtslieden aanzagen van hun kant deze 'koopmansclub' als een nest van samenzweerders tegen het volk en tegen het geloof. Blauw, dat de vonckisten en vijanden van de Staten als herenigingskleur namen, werd nu als oproerig beschouwd en mocht niet meer onder de kokardekleuren gedragen worden. De aartsbisschop behandelde hen als ‘vijanden van godsdienst en staat’. Veel priesters beweerden, dat de patriotten het jansenisme wilden doen herleven. Brosius' "Journal philosophique et chrétien", waarin Feller en zijn trawanten hevig tegen de filosofie der verlichtingsideeën en de staatkundige hervormingen uitvoeren, werd door de Staten-Generaal officieel goedgekeurd.
De Zuid-Nederlandse republiek startte aldus te midden van ontketende hartstochten. Maar voor de goede gang van zaken was een algemeen erkende regering noodzakelijk. Daarom poogde men personen met gematigde patriottische ideeën als adviseur aan te trekken, zoals Cornet de Grez, een gekend aanhanger van de bijeenroeping van een nationale vergadering, om ‘met zijn kennis’ behulpzaam te zijn, vooral in het beheer van de financiën. En op 25 januari kreeg Charles-Joseph d'Ursel, de hertog van Ursel, het voorzitterschap van het algemeen departement van Oorlog. Evenmin als Cornet de Grez, keurde die voorname edelman de "reactionair" en "particularistisch" genoemde politiek der Staten goed. Zijn denkbeelden kwamen overeen met die van een kleine elite van de Franse hoge adel die van een grondwettelijke vrijzinnige regering droomde. Zijn schoonbroers, de hertog van Arenberg en de befaamde vriend van Mirabeau, de graaf van La Marck, die van Parijs naar Brussel gesneld was, deelden zijn mening en verhulden zomin als hij hun genegenheid voor de vonckisten. Met als doel een onafhankelijke natie te vestigen zouden zij, door de glans van hun naam en door hun maatschappelijke invloed boven de partijtwisten verheven, op nationale verzoening uit zijn geweest. Hun houding verontwaardigde de zeldzame nog overgebleven getrouwen van Oostenrijk, die het huis Arenberg er zelfs van beschuldigden naar de opperste macht, misschien wel naar de koningskroon te mikken.
Europa argwanend.
De buitenlandse hoven waren vooral verontrust over de toenadering tot Frankrijk en vreesden een door een nationale grondwet één geworden België. Om economische en om politieke redenen gaven zij de voorkeur aan de voortzetting van het behoudsgezinde provincialisme, dat de krachten van het land versnipperde en verlamde. De Noord-Nederlandse republiek wordt verweten de gelegenheid te baat te nemen om de Zuidelijke handel en nijverheid te versmachten, en terug te keren tot de tijd van het Barrièretraktaat. Bovendien hadden de Haagse staatsmannen liefst ook de Belgische patriotten in hun vrijheid beknot, om de Hollandse patriotten, die hun mislukking van 1787 niet konden verkroppen, alle lust te ontnemen om te herbeginnen. Maar zij moesten zich thans voegen naar de Europese politiek.
Engeland bleef wat afzijdig, maar naarmate de Pruisische vijandschap tegen Oostenrijk verscherpte zag von Hertzberg voor de verwezenlijking van zijn plannen meer voordeel in de opstand van de Nederlanden.
De Pruisische troepen waren op 30 november 1789 het zelfstandige prinsbisdom Luik binnengetrokken onder voorwendsel van bemiddeling, in werkelijkheid om de tussenkomst van de keizer daar onmogelijk te maken. Op 8 februari liet Van der Noot de Staten-Generaal aan de Pruisische generaal Schoenfeldt opdracht geven de regimenten te schouwen. Het departement van Oorlog had alleen nog als taak de lagere officieren aan te stellen.
Terug onder Oostenrijk.
De innerlijke politieke verdeeldheid en het feit dat de benoemde regering geheel niet met de steun van de 'progressieven' was bijeengeroepen waren ondermijnende factoren voor de autoriteit van het nieuwe stelsel. Oostenrijk wachtte op de eerste gelegenheid om opnieuw het Habsburgse erfgoed in te kunnen nemen. Maar Europa had intussen besloten dat een Belgische bufferstaat absoluut noodzakelijk was. De vrijheden waarin Oostenrijk van Europa moest toestemmen om de autonomie ervan te garanderen maakten dan ook dat de Verenigde Nederlandse Staten uiteindelijk enkel in naam verdwenen.
Oostenrijk herziet zijn houding.
Op 20 februari 1790 overleed Jozef II. Zijn broer Leopold, groothertog van Toscane, had zijn dood niet afgewacht om zijn houding tegenover de Zuid-Nederlanders te bepalen. Even vurig aanhanger van het verlicht despotisme als Jozef zelf geweest was, bezat hij daarentegen in de hoogste mate het politiek doorzicht, de kunst om met mensen om te gaan en de buigzaamheid, die de keizer zo volkomen vreemd waren geweest. Nauwelijks was deze dan ook overleden of Leopold legde Albrecht en Maria Christina, die te Bonn een onderkomen gezocht hadden, een ontwerp van manifest voor dat in alle punten aan de vroegere eisen van de Belgische onderhandelaars tegemoetkwam. Hij ging daarin zelfs zover dat de landvoogden het pas op 2 maart met wat kleine wijzigingen aan de Staten-Generaal zonden. Maar die legden het naast zich neer, ook al waren er tekenen van de wil tot verzoening met het Oostenrijks stelsel.
Het land zou het ongetwijfeld dadelijk hebben aangenomen. De Staten van Gelderland vroegen reeds om zich met Leopold, die nu bereid bleek de vlag te strijken, in verbinding te stellen. Jean-François Gendebien, vertegenwoordiger van de Henegouwse Derde Stand, achtte de voorstellen zo voordelig als de vrede van Atrecht in 1579. En de ‘constitutionalisten’ van de groep Cornet de Grez, de patriotse vonckisten, vroegen dat onverwijld onderhandeld werd, omdat het manifest in hoofdtrekken het programma van een wezenlijk parlementair stelsel schetste. Zij achtten dat met de hulp van de openbare mening het niet moeilijk zou zijn de vorst ertoe te nopen een stap verder te gaan en de Staten-Generaal en het Congres te vervangen door een vertegenwoordigend lichaam dat door de natie werd verkozen en in zijn naam de wetgevende macht zou uitoefenen.
Dat was echter voldoende om Van der Noot, Van Eupen en hun aanhangers te doen beslissen, het hun gedane aanbod af te slaan. En die houding deed de verbittering bij de patriotten dan weer ten top stijgen. De hertog van Ursel had het bevelhebberschap over 'hun' leger aanvaard. De hertog van Arenberg en de graaf van La Marck waren er ‘dekenen’ van. Op 9 maart weigerden zij met hun compagnieën de Staten de eed van trouw te zweren. Geestelijken, die de patriotten van christenvervolging betichtten en van slaafse navolging van het despotisme, moedigden de bevolking aan om tegen hen in verzet te komen. Hun huizen werden gemerkt voor plundering. Omdat zij niet in straatgevechten wilden betrokken geraken, vergenoegden ze zich met een petitie waarin van de Staten werd geëist, dat de natie omtrent de vorm van de te vestigen regering zou worden geraadpleegd.
Dreigende burgeroorlog.
Maar het hek was van de dam. Op 16 maart sleepten "vaartkapoenen" (havendokwerkers) amok makend het keizerlijk adres achter zich aan, arresteerden patriotten en mishandelden en beledigden hen, onder toejuiching vanwege de leden van de Staten, die vanuit de vensters van het Stadhuis de geweldenaars aanmoedigden. Op 19 maart herstelde de regering de orde in Brussel, maar door samenscholingen te verbieden stelde ze tegelijk het Vaderlandslievend Gezelschap buiten gevecht.
Intussen was echter het leger aan het muiten geslagen en de burgeroorlog was nabij. Want samen met Vonck had Van der Mersch zich naar Namen begeven om de oppositie onder bescherming van dit muitend leger te stellen. En de Pruis Schoenfeldt, die bij de Republiek had dienstgenomen en aan het hoofd van een nieuwe lichting rekruten zopas de capitulatie van het Oostenrijks garnizoen van Antwerpen had bereikt, kreeg nu van de Staten opdracht tegen Van der Mersch te marcheren. Op 6 april trok Vonck op de steenweg naar Brussel Schoenfeldt tegemoet om met hem te redetwisten en zijn houding te rechtvaardigen, maar er uiteindelijk in toe te stemmen, mits belofte van amnestie voor zijn troepen, vóór de Staten te verschijnen voor uitleg. Hij kreeg tijdelijk arrest in de citadel van Antwerpen. Daarna nam hij de wijk naar Frankrijk, zoals alle kopstukken en overtuigde aanhangers die het land verlieten.
De stellingen vervaagden mettertijd en de namen "vandernootisten" en "vonckisten" verdwenen langzamerhand, om te worden vervangen door nieuwe, die enkel nog de tegenover elkaar staande grondbeginselen evoceerden: aristocraten en democraten. Deze revolutie, die aanvankelijk met de Franse Revolutie overeenkwam, draaide eerder uit op een voortzetting van het oude stelsel, met uitzondering dan van de monarchie. Afgesloten van de inbreng van de 'progressieven' die ze enkel te vriend wilde houden, was de regering echter zielloos en zonder animo. De schatkist was leeg en moest dringend met nieuwe belastingen gevuld worden, maar dat durfde deze regering niet aan. Er werd enkel wat emotioneel beroep op vaderlandsliefde gedaan voor schenkingen, die achteraf dan ook totaal ontoereikend bleken. Het leger bleef intussen een allegaartje van ongedrilde vrijwilligers, waarmee Schoenfeldt onmogelijk de laatste vesting van de Oostenrijkers te Luxemburg kon ontzetten.
Intussen verzaakten de democraten geenszins aan de strijd. Zij hadden te Rijsel hun centrum ingericht waar een bedrijvigheid aan de dag werd gelegd. De stroom aan pamfletten, spotprenten, liedjes, die voortdurend uit de geheime drukpersen van Rijsel en Brussel kwam, hoefde qua hoeveelheid voor de polemische geschriften van Parijs niet onder te doen. La Fayette, die hun reeds in februari zendboden stuurde, stelde belang in hun zaak en moedigde hen aan. Naast de activiteiten van het Comiteit van Rijsel waren er nog andere ontevredenen met het nieuwe bewind. Met name op het platteland betreurde men dat bepaalde hervormingen van Jozef II waren gefnuikt. Eind mei brak er in Zuid-Vlaanderen opstand uit onder de boeren en textielarbeiders. Door bijtijdse maatregelen werd de beweging op minder dan een week neergeslagen. Er volgde repressie.
Pruisen en Oostenrijk waren inmiddels toenadering tot elkaar aan het zoeken. Onderhandelingen tussen de aristocraten en de democraten die daarop noodzakelijk werden bevonden, liepen te Dowaai op niets uit. De Oostenrijkse onderhandelingen met Pruisen daarentegen mondden op 27 juli uit op het verdrag van Reichenbach. Frederik Willem II van Pruisen had de Zuidelijke Nederlanden nu als drukmiddel niet meer nodig, en liet hen vallen. Vanuit Wenen kwam daarop bevel de regimenten naar Luxemburg te richten.
Herovering.
De nieuwe staat kreeg weinig internationale steun. Pruisen, dat sinds de opstand van de Patriotten steeds meer in de politiek van de Lage Landen was betrokken, betuigde niet slechts steun aan de nieuwe republiek, maar zond ook troepen ter ondersteuning, na samenspraak met het orangistische bewind in het Noorden.
Omdat de Staten-Generaal geen toereikende medewerking en financiële bijdragen van de Provinciale Staten kregen, waren er grote financiële moeilijkheden, en de interne spanningen tussen "behoudende" statisten en "democratische" vonckisten hadden bijna tot een burgeroorlog geleid.
Keizer Jozef II overleed op 20 februari 1790, net geen 49 jaar oud, geveld door tuberculose. Hij werd opgevolgd door zijn zes jaar jongere broer keizer Leopold II, die als groothertog van Toscane met succes dezelfde hervormingen had doorgevoerd waartegen de Zuidelijke Nederlanden in opstand waren gekomen. Hij beloofde in een verzoenend manifest de maatregelen tegen de Kerk in te zullen trekken en de traditionele wetten na te leven. De Staten-Generaal verwierp de geste van de nieuwe keizer omdat ze geen terugkeer van het Oostenrijkse gezag wenste.
Met de Conventie van Reichenbach van 27 juli 1790 kwam er een eind aan de openlijke rivaliteit met Oostenrijk en daarmee verviel de Pruisische steun aan de jonge republiek. Op 10 september 1790 tekenden vertegenwoordigers van de keizer, Pruisen, Groot-Brittannië en de Verenigde Provinciën een conventie in Den Haag die de voorwaarden voor het herstel van het keizerlijk gezag vastlegde, op voorwaarde dat vrijwel alle hervormingen op kerkelijk, bestuurlijk en gerechtelijk gebied zouden worden ingetrokken.
Op 24 november werd Namen door Oostenrijkse troepen bezet, en de Staten van Namen zagen zich verplicht diens gezag weer te erkennen. Twee dagen later onderwierp de Statenvergadering van West-Vlaanderen zich. De rest van het land werd zonder veel geweld heroverd en leider Van der Noot en zijn raadsman Van Eupen vluchtten naar de Verenigde Provinciën. De nieuwe keizer paste de hervormingen milder toe dan zijn voorganger, maar echt rustig werd het nooit meer.
Het keizerrijk slaat terug.
Op 23 augustus werd te Brussel een ‘versterkt Congres’ geopend, dat naar oude gewoonte met gesloten deuren zetelde en de toestand beschouwde. De Oostenrijkers hadden reeds in Limburg een overwinning behaald en op 13 augustus de patriotten uit Herve verdreven, toen het Congres een vrijwilligersleger onder de wapens riep. Omstreeks half september stonden ongeveer 15.000 man rond wat van het patriottisch leger restte geschaard. Hun veldtocht, op 22 september aangevangen onder Schoenfeldt, liep op een mislukking uit in de slag bij Falmagne. Om de regimenten te weerstaan die van de Donau naar Brussel marcheerden, bleef er nog tussen Hoei en Dinant een linie van enige duizenden manschappen over. De nederlaag was des te rampzaliger, daar zij het Congres tegenover de mogendheden in een vernederde positie bracht. Men had niet willen ingaan op een voorstel tot wapenstilstand van de vergaderde ministers in Den Haag.
Nu was het Leopold, intussen keizer geworden op 30 september 1790, die de voorwaarden stelde die weer tot de Oostenrijkse restauratie leidden. Van het vurig liberalisme dat zijn "manifest van maart" kenmerkte was thans geen woord terug te vinden in de ‘verklaring’ die hij op 14 oktober afkondigde en waarin hij zich als een grootmoedig vorst tot zijn oproerige onderdanen richtte, maar met een ultimatum om voor 21 november de wapens neer te leggen in ruil voor amnestie. De 'progressieven' waren uitzinnig van woede en de verklaring werd publiek verbrand op de Grote Markt onder toezicht van de politie. Toen het ultimatum verstreek en de voorhoede van de Oostenrijkse troepen Luxemburg al had bereikt, riep het Congres op 21 november 's avonds, bij het walmend lamplicht, te midden van het woest getier dat zich onder zijn vensters verhief, de derde zoon van de keizer, aartshertog Karel, tot erfelijk groothertog uit. Dit was het einde van de ‘werkzaamheden’ van het Congres. Op 24 november traden de Oostenrijkse troepen zonder slag of stoot Namen binnen en de Staten van Namen zagen zich genoodzaakt het oude gezag weer te erkennen. Twee dagen later onderwierp de Statenvergadering van West-Vlaanderen zich. De rest van het land werd zonder veel geweld heroverd. Brussel werd op 2 december bezet, Mechelen de 4e, Antwerpen de 6e, Gent de 7e. Bergen was al bezet sedert 30 november.
Na de laatste zitting van het Congres op 27 november haastten de meest gecompromitteerde statisten zich met leider Van der Noot en zijn raadsman Van Eupen naar Staats-Brabant te vluchten en bleven de vonckisten onthutst achter. Köhler had de laatste overblijfselen van het patriottisch leger naar Vlaanderen gebracht. De manschappen werden te Aalst afgedankt. Leopold II ondervond op die manier geen oppositie vanwege het gros van de bevolking, die eieren voor haar geld koos. Op 2 december 1790 konden de keizerlijke troepen opnieuw Brussel innemen. Daarmee begon de Eerste Oostenrijkse Restauratie. De nieuwe keizer paste de hervormingen milder toe dan zijn voorganger, maar echt rustig werd het nooit meer.
Einde van een autonomie in naam.
Met de Conventie van Reichenbach van 27 juli 1790 was de Pruisische steun aan de jonge republiek vervallen. Op 10 september dat jaar tekenden vertegenwoordigers van de keizer, Pruisen, Groot-Brittannië en de Verenigde Provinciën een conventie in Den Haag die de voorwaarden voor het herstel van het keizerlijk gezag vastlegde, op voorwaarde dat vrijwel alle hervormingen op kerkelijk, bestuurlijk en gerechtelijk gebied zouden worden ingetrokken.
De keizer had zich dus tegenover de mogendheden verbonden de grondwetten te zullen eerbiedigen. Hij vervulde zijn verplichting op 10 december en deed zelfs meer dan hij beloofd had. Niet alleen waarborgde hij een regering zoals die onder Maria Theresia geweest was, alsmede het behoud van de nationale instellingen, maar bovendien beloofde hij de loting nooit in België te zullen invoeren, de Staten en de rechtbanken te zullen raadplegen omtrent alle wetten van algemeen belang en in het bijzonder die wetten die wijziging van de douanetarieven zouden bevatten, de gevolmachtigde minister en de opperbevelhebber van de troepen onder het gezag en de afhankelijkheid van de landvoogden te zullen plaatsen en, ten slotte, ‘de twijfelachtige, moeilijk op te lossen gevallen’ die zich bij de uitvoering van de grondwettelijke bepalingen mochten voordoen, te zullen overlaten aan de beslissing van door hem en door de Staten aangewezen scheidsrechters.
Op 15 juni 1791 keerden de landvoogden terug. Maar zij troffen een volk aan dat in weerwil van het particularisme, van de strijdigheid van belangen en van het verschil van talen, sedert zo vele eeuwen te midden van zoveel wisselvalligheden en stelsels, - onder de middeleeuwse vorsten, onder de hertogen van Bourgondië, onder Karel V, onder Filips II en onder Jozef II - zijn vorsten steeds het recht betwistte om ze over zich te laten beschikken en hen als onderdaan te behandelen. En dus werden de ontwikkelingen in Frankrijk met grote belangstelling gevolgd. ‘"Al onze wederspannelingen"’, schrijft Maria Christina op 3 augustus, ‘"vleien zich met de mogelijkheid van een nieuwe omwenteling"’. ‘"En iedereen is onwillig"’, voegt zij eraan toe, nu de Staten en de democraten gemene zaak maken tegen de nieuwe regering. De politie waagde het niet om op te treden tegen de geheime boden die uit Parijs het volk kwamen opruien. In december verwekte Théroigne de Méricourt toen zij van Wenen kwam te Brussel veel ergernis door haar houding als amazone der revolutie. Zij beroemde er zich op, dat zij met de keizer had gesproken en hem ‘tot haar grondbeginselen en gevoelens bekeerd’. In Frans-Vlaanderen, stichtten thans oud-vonckisten en democraten, verenigd met Luikse patriotten, te Rijsel clubs die partijgangers wierven en onder bescherming van de Wetgevende Vergadering van Parijs bevestigden dat zij 'België' weldra zouden overweldigen om de Oostenrijkers eruit te verjagen.
Op 1 maart 1792 stierf keizer Leopold en zijn opvolger keizer Frans II werd voor de keuze gesteld: om geen nieuwe omwenteling uit te lokken ofwel de Nederlanders (in het Frans van toen "les belgiques") hun zin geven, of anders ze hardhandig onderdrukken. Maar omdat Oostenrijk op 20 april 1792 de oorlog werd verklaard door Frankrijk, was er geen tijd meer om te kiezen. Eind november vluchtten de Oostenrijkse landvoogden van Brussel voor het zegevierende leger van Dumouriez, nadat Maria Christina nog algeheel herstel van de Blijde Intrede had beloofd, een belofte om de statisten met Oostenrijk te verzoenen. De Staten riepen die belofte in om terug bezit te nemen van de ‘soevereiniteit’ waarop zij aanspraak maakten en onder het nominaal gezag van de keizer het werkelijk gezag weer in handen te krijgen, waarvan zij zich gedurende de Brabantse Omwenteling hadden meester gemaakt. Maar de keizer beschouwde het land slechts als operatiebasis in de oorlog tegen Frankrijk. Hij had zopas te Wenen een kanselarij voor de Nederlanden ingesteld en de leiding daarvan opgedragen aan Trauttmansdorff, wat duidelijk betekende dat dit een werktuig van centralisatie en absolutisme zou zijn. Dus keerde het algemeen wantrouwen weer.
In plaats van de inmiddels gehate Maria Christina naar Brussel terug te zenden, benoemde de keizer echter diezelfde aartshertog Karel tot landvoogd, aan wie de Staten tijdens het zieltogen van de Brabantse Omwenteling de soevereiniteit over België hadden aangeboden. Hem werd, als gevolmachtigd minister, graaf von Metternich-Winneburg toegevoegd, die het algemeen vertrouwen genoot. Hun intrede te Brussel op 26 maart 1794 was een zegetocht.
Keizer Frans I kwam op 9 april 1794 zelf te Brussel om het begin van de nieuwe veldtocht tegen Frankrijk bij te wonen. Hij liet er zich op 23 april in open lucht op het Koningsplein inhuldigen als hertog van Brabant en Limburg.
Annexatie door Frankrijk.
Uit onvrede met deze toestand stelden de statisten hun hoop op het revolutionaire Frankrijk. Die hoop vertroebelde toen duidelijk werd, dat een Franse militaire overwinning de annexatie van het grondgebied zou inluiden.
In november 1792 waren 40.000 man Franse troepen, waaronder 2500 vluchtelingen uit de Oostenrijkse Nederlanden en het prinsbisdom Luik met de Slag bij Jemappes al een eerste maal binnengevallen en na vier maanden weer verdreven in de Tweede Slag bij Neerwinden. Van januari 1793 tot juni 1794 stonden de Zuidelijke Nederlanden opnieuw onder het Oostenrijks gezag en werkten alle bestuursorganen als voorheen, zowel in de centrale, de provinciale als de plaatselijke geledingen.
Maar op 26 juni 1794 dwong graaf Jean-Baptiste Jourdan, een Frans maarschalk, met de Slag bij Fleurus tijdens de Eerste Coalitieoorlog de Oostenrijkers om de Nederlanden voorgoed te verlaten. Dit markeert het begin van de Franse tijd in België. Terwijl overal de patriotten erg actief waren, veroverden Franse revolutionaire troepen daarop eveneens de Bataafse Republiek.
Op 1 oktober 1795 stemde de Franse Nationale Conventie alvast in met de aanhechting van de Zuidelijke Nederlanden en het prinsbisdom Luik. Dit laatste was door de revolutie tegen de prins-bisschop eveneens klaar voor assimilatie met de Franse Republiek. Ook staatkundig werd het grondgebied van Luik van toen af aan samengevoegd met de andere "provinces belgiques".
Betekenis.
De Zuid-Nederlandse republiek ontstond op een beslissend moment in de geschiedenis van Europa en van de Lage Landen en had verstrekkende implicaties. Zij toonde aan dat de politieke, religieuze en culturele kloof tussen noord en zuid in de 18e en op de drempel van de 19e eeuw nauwelijks breder had kunnen zijn.
Het staatkundige conservatisme en de katholieke vroomheid in de nieuwe republiek verbaasden Europa. De opstandelingen hadden de onwrikbare overtuiging anders te zijn dan, en zelfs tegenpolen te zijn van zowel de revolutionaire beweging in Frankrijk als de patriotten in de noordelijke Nederlanden. Zij wezen de Verlichting en het verlichte absolutisme af, al moet eraan toegevoegd worden dat de vonckisten wat meer steun kregen in Vlaanderen en de Franstalige provincies dan in Brabant.
De "Verenigde Nederlandse Staten" worden in de Belgische geschiedschrijving vaak beschouwd als "voorbode" van de Belgische Revolutie in 1830. Enerzijds is dit correct: in beide gevallen was er sprake van een streven naar onafhankelijkheid, tegen een "vreemde" heerser in het gebied dat later België zal heten. De Brabantse opstandelingen van 1789 waren de eerste politieke ideologen die de gezamenlijke bevolking van het Nederlands- en Franstalige Zuiden 'de Belgen' - 'les belges'- noemden.
Anderzijds is deze kijk op de geschiedenis te eng, omdat het in 1790 ging om een - overwegend - behoudsgezinde opstand tegen het centraliserende beleid van een verlicht despoot als Jozef II, en ook omdat er toenaderingen waren tussen de Noordelijke en Zuidelijke Nederlanden. De revolutie van 1830 had juist de Belgische afscheiding van "het noorden" op het oog: de "Belgische Revolutie" was een liberale revolutie waar ook conservatieve katholieke krachten aan meewerkten (Unionisme), tegen de protestantse Willem I, die steeds meer regeerde als een absoluut monarch.
Tot slot was er in 1790 geen sprake van een Belgisch volk dat de soevereiniteit opeiste, maar wel van de traditionele elite binnen de Vlaamse, Brabantse, Naamse, Henegouwse, etc. Staten, die zich niet meer gebonden achtte aan de Habsburgse keizer. Het confederale karakter van de Zuidelijke Nederlanden onder Jozef II en erna in de "Verenigde Nederlandse Staten" mag niet onderschat worden. Het unitaire Verenigd Koninkrijk der Nederlanden en later het unitaire België zijn duidelijk een ontwikkeling die door de Franse Revolutie waren veroorzaakt.
Toch zou de latere koning Willem I erkennen, dat het onder invloed van de vraag van Hendrik van der Noot tot hereniging was, dat bij hem het idee van een Verenigd Koninkrijk der Nederlanden ontstond.

</doc>
<doc id="25452" url="https://nl.wikipedia.org/wiki?curid=25452" title="Republiek der Verenigde Provinciën">
Republiek der Verenigde Provinciën



</doc>
<doc id="25453" url="https://nl.wikipedia.org/wiki?curid=25453" title="Verenigde Belgische Staten">
Verenigde Belgische Staten



</doc>
<doc id="25454" url="https://nl.wikipedia.org/wiki?curid=25454" title="Amsterdam (gemeente)">
Amsterdam (gemeente)

Amsterdam is een grootstedelijke gemeente in de Nederlandse provincie Noord-Holland. De gemeente telt inwoners en heeft een totale oppervlakte van , waarvan land en water (, Bron: CBS), Groot-Amsterdam telt 1.459.402 inwoners. Het is de grootste gemeente van Nederland. Amsterdam vormt samen met 29 andere gemeenten de Metropoolregio Amsterdam. In de regio wonen meer dan 2.600.000 mensen. Amsterdam is samen met Den Haag de gemeente met het hoogste percentage inwoners met een migratieachtergrond, op had van de inwoners een migratieachtergrond. Het aantal verschillende nationaliteiten in de gemeente (in 2007: 177) behoort tot de hoogste ter wereld. Sinds 24 maart 2022 maakt ook Weesp deel uit van de gemeente Amsterdam, dat fungeert als "stadsgebied" binnen die gemeente.
Geschiedenis.
Vorming van stadsdelen.
De Gemeente Amsterdam kent een voor Nederland bijzonder bestuurlijk stelsel: de gemeente is verdeeld in "stadsdelen". Het initiatief voor een stelsel van stadsdelen werd genomen door Michael van der Vlis (PvdA-rapport "Macht voor de wijken", 1972) die later als wethouder ook een stevige rol speelde bij de invoering. De stadsdelen werden successievelijk ingesteld. Noord en Osdorp waren de pioniers (1981). Toen uit onderzoek (onder andere opiniepeilingen onder de bevolking) bleek dat de stadsdelen heel behoorlijk aan hun doelstellingen (een effectiever en efficiënter bestuur, dichter bij de bevolking) voldeden kwamen er in 1987 nog vier bij: De Pijp, Watergraafsmeer, Buitenveldert en Zuidoost. In 1990 volgden er nog tien, zodat er toen 16 stadsdelen waren. In 1998 waren er enkele fusies en in 2002 werd het Stadsdeel Centrum als laatste ingesteld. Van 2002 tot 1 mei 2010 telde Amsterdam 14 stadsdelen, sindsdien zijn het er 7. Op 24 maart 2022 is daar het stadsgebied Weesp bij gekomen na een gemeentelijke herindeling.
Chronologische ontwikkeling.
De wijzigingen gingen telkens in na de gemeenteraadsverkiezingen van dat jaar.
Poging tot vorming van Stadsprovincie (1995).
Aansluitend aan de totstandkoming van de stadsdelen werd er in 1995 aan de vorming van de "Stadsprovincie Amsterdam" gedacht. Die is er echter nooit gekomen. Volgens sommigen werden daarbij de zestien omliggende gemeenten (als nieuwe stadsdelen) geannexeerd, volgens anderen werd "Amsterdam" opgeheven. Bij een referendum bleken de meeste Amsterdammers het laatste te denken en zij stemden de stadsprovincie dus weg. Voor het grondgebied van de oorspronkelijk gedachte stadsprovincie (met uitzondering van Almere) functioneert de plusregio Stadsregio Amsterdam, met beperktere ambities, als opvolger van de stadsprovinciegedachte.
Herindeling stadsdelen (2010).
In 2008 werd door de gemeente de Commissie Mertens benoemd, die moest onderzoeken of het aantal stadsdelen verminderd kan worden. Begin 2009 kwam het voorstel om het aantal stadsdelen te halveren van veertien tot zeven. Ook de taakverdeling tussen Centrale Stad en de stadsdelen werd gewijzigd. Op 14 april 2009 besloten Burgemeester en Wethouders om dit voorstel over te nemen. De Gemeenteraad heeft op 10 juni 2009 deze beslissing bekrachtigd. De stad bestaat sinds 10 mei 2010 daarom uit 7 stadsdelen: Centrum, Noord, West, Nieuw-West, Zuid, Oost en Zuidoost. De bestaande stadsdeelgrenzen tussen West en Nieuw-West veranderden niet, dus in tegenstelling tot eerdere plannen is niet de A10 de grens, maar hoort de Kolenkitbuurt nog bij Bos en Lommer en het Rembrandtpark bij Nieuw-West.
De zeven stadsdelen vanaf 1 mei 2010.
Niet gewijzigde stadsdelen:
Nieuwe stadsdelen:
Toetreding Weesp (2022).
Op 26 maart 2018 heeft de gemeenteraad van de buurgemeente Weesp besloten om op te gaan in Amsterdam. De fusie vond plaats op 24 maart 2022. De wettelijk vereiste herindelingsverkiezingen vonden tegelijk met de reguliere gemeenteraadsverkiezingen van 2022 plaats op 16 maart 2022. Binnen de gemeente Amsterdam heeft Weesp de status van bestuurscommissiegebied gekregen met een "status aparte". Driemond, dat voorheen behoorde tot stadsdeel Zuidoost, is tegelijk overgegaan naar het stadsgebied Weesp.
Bestuurlijk stelsel.
Stadsdelen.
De gemeente Amsterdam is verdeeld in zeven "stadsdelen" en een "stadsgebied".
De stadsdelen hebben tussen de 80.000 en 160.000 inwoners en hebben daarmee de omvang van een middelgrote gemeente. Het zijn ook in vergaande mate autonome gemeenten: alle gemeentelijke taken en bevoegdheden zijn aan hen overgedragen met uitzondering van enerzijds de zogenaamde A-taken die de Gemeente Amsterdam in de "Verordening op de Stadsdelen" uitdrukkelijk aan het centrale bestuur (de "Centrale Stad") heeft voorbehouden en anderzijds de speciale bevoegdheden van de burgemeester (openbare orde, en dergelijke) waarvan de wet overdracht niet toestaat. De stadsdelen zijn dus onder andere verantwoordelijk voor:
Alle wetten en regels die Nederland kent voor gemeenten, gelden op overeenkomstige wijze voor de stadsdelen. Dat geldt ook voor hun inrichting. Zo waren er tot 2014 een Stadsdeelraad (op dezelfde wijze gekozen als een gemeenteraad), een Dagelijks Bestuur (B&amp;W), een DB-voorzitter (burgemeester), etc. Enige uitzondering: de stadsdelen kennen een (door de Raad) "gekozen burgemeester" (de DB-voorzitter).
De stadsdelen hebben een volwaardig ambtelijk apparaat (zoals gemeenten dat hebben) en kunnen beschikken over een eigen budget. Een belangrijk deel van het gemeentelijk budget van Amsterdam is via het "Stadsdeelfonds" (à la het Gemeentefonds) overgedragen aan de stadsdelen en staat vrij tot hun beschikking.
Politiek.
Gemeenteraad.
De gemeenteraad van Amsterdam telt 45 zetels. Hieronder de behaalde zetels per partij bij de gemeenteraadsverkiezingen sinds 1962.
College van burgemeester en wethouders.
2022-2026.
Het college van burgemeester en wethouders voor de periode 2022-2026 wordt gevormd door een coalitie van PvdA, GroenLinks en D66 (24 zetels na de verkiezingen van 2022).
De voorzitter van het college van B en W is:
De wethouders (9) zijn:
Op 21 februari 2023 legde D66'er Shula Rijxman het wethouderschap neer. Op 5 april dat jaar volgde partijgenoot Alexander Scholtes haar op als wethouder. 
2018-2022.
Het college van burgemeester en wethouders voor de periode 2018-2022 werd gevormd door een coalitie van GroenLinks, D66, PvdA en SP (26 zetels na de verkiezingen van 2018).
Bij de start van dit college was Jozias van Aartsen waarnemend burgemeester. Hij werd op 12 juli 2018 als voorzitter van het college van B en W opgevolgd door:
Bij de start van dit college waren de acht wethouders:
Op 11 september 2019 legde wethouder Udo Kock zijn functie neer. Hij werd op 6 november 2019 opgevolgd door Victor Everhardt. Op 16 december 2020 legde wethouder Sharon Dijksma haar functie neer. Zij werd op 20 januari 2021 opgevolgd door Egbert de Vries. Op 5 juli 2021 legde Laurens Ivens zijn wethouderschap neer. Hij werd op 6 oktober 2021 opgevolgd door Jakob Wedemeijer.
Op 17 februari 2022 legde wethouder Victor Everhardt zijn functie neer. Vanwege de korte tijd die nog resteerde van de zittingsduur van het college, werd er geen nieuwe wethouder in zijn plaats benoemd. De volgende wijzigingen in de portefeuilles vonden plaats in het college:
2014-2018.
Het college van burgemeester en wethouders voor de periode 2014-2018 werd gevormd door een coalitie van D66, VVD en SP (26 zetels na de verkiezingen van 2014). Voor het eerst sinds ruim een eeuw leverde de PvdA geen wethouder in het Amsterdamse college van B&amp;W.
De voorzitter van het college van B en W was:
Bij de start van dit college waren de acht wethouders:
Na het vertrek van Kajsa Ollongren naar het kabinet-Rutte III werd er geen nieuwe wethouder in haar plaats benoemd. De volgende wijzigingen in de portefeuilles vonden plaats in het college per 25 oktober 2017:
Udo Kock nam de volgende portefeuilles over: economie, lucht- en zeehaven, deelnemingen en Stadsdeel Centrum. Simone Kukenheim nam de portefeuilles kunst en cultuur, lokale media en monumenten over.
2010-2014.
Het college van burgemeester en wethouders voor de periode 2010-2014 werd gevormd door een coalitie van PvdA, VVD en GroenLinks (30 zetels na de verkiezingen van 2010). Omdat de vorige coalitie van PvdA en GroenLinks na de verkiezingen van 2010 met 22 zetels geen meerderheid meer had, werd voor het nieuwe college een nieuwe partij gezocht, dat werd de VVD.
Vanaf zijn aantreden als burgemeester op 7 juli 2010 was de voorzitter van het college van B en W:
Bij de start van dit college waren de zeven wethouders:
Lodewijk Asscher was wethouder tot hij minister werd in het kabinet-Rutte II; in november 2012 werd hij opgevolgd door Pieter Hilhorst. Deze trad af op de dag na de door de PvdA verloren gemeenteraadsverkiezingen op 19 maart 2014. Eric Wiebes trad af als wethouder toen hij in februari 2014 staatssecretaris werd in het kabinet-Rutte II. Vanwege de korte tijd die nog resteerde van de zittingsduur van het college, werd er geen nieuwe wethouder in zijn plaats benoemd. Zijn portefeuilles werden onder de overige wethouders verdeeld.
2006-2010.
Het college van burgemeester en wethouders voor de periode 2006-2010 werd gevormd door een coalitie van PvdA en GroenLinks (27 zetels na de verkiezingen van 2006).
De voorzitter van het college van B en W was:
Na zijn vertrek naar Den Haag in maart 2010 was Lodewijk Asscher waarnemend burgemeester.
Bij de start van dit college waren de zes wethouders:
Hennah Buyne werd op 14 maart 2007 beëdigd als wethouder, nadat haar voorganger Ahmed Aboutaleb staatssecretaris in het kabinet-Balkenende IV was geworden. Ze trad op 16 maart 2008 af en werd opgevolgd door Freek Ossel. De portefeuilles onderwijs en jeugd werden overgedragen aan Lodewijk Asscher. Tjeerd Herrema trad op 19 februari 2009 af vanwege de tegenvallers bij de Noord-Zuidlijn. Zijn opvolger was Hans Gerson, die op 1 april 2009 aantrad.
Lodewijk Asscher was vanwege het vertrek van Job Cohen vanaf 12 maart 2010 interim-burgemeester. Op 19 maart 2010 werd hij benoemd tot waarnemend burgemeester en was sindsdien geen wethouder meer. De portefeuilles die hij als wethouder had, nam hij mee, behalve Economische Zaken en Inburgering die naar Freek Ossel gingen.
2002-2006.
Het college van burgemeester en wethouders voor de periode 2002-2006 werd gevormd door een coalitie van PvdA, VVD en CDA (28 zetels na de verkiezingen van 2002).
De voorzitter van het college van B en W was burgemeester Job Cohen (PvdA).
Bij de start van dit college waren de zes wethouders:
Tijdens de zittingsduur van dit college trad op 1 januari 2003 de Wet dualisering gemeentebestuur in werking. Deze wet bepaalde onder andere dat wethouders niet tegelijkertijd raadslid mochten zijn. Toen in januari 2004 Rob Oudkerk aftrad nadat zijn partij het vertrouwen in hem had opgezegd, werd hij opgevolgd door Ahmed Aboutaleb. Deze was de eerste Amsterdamse wethouder die niet uit de gemeenteraad afkomstig was.
In januari 2004 trad Geert Dales als wethouder af vanwege zijn benoeming tot burgemeester van Leeuwarden. Hij werd opgevolgd door Frits Huffnagel. Toen deze in mei 2005 in opspraak raakte, werd hij op zijn beurt vervangen door Laetitia Griffith.
1998-2002.
Het college van burgemeester en wethouders voor de periode 1998-2002 werd gevormd door een coalitie van PvdA, VVD, GroenLinks en D66 (35 zetels na de verkiezingen van 1998).
De voorzitter van het college van B en W was burgemeester Schelto Patijn. Deze werd op 1 januari 2001 opgevolgd door Job Cohen (PvdA).
Bij de start van dit college waren de acht wethouders:
In april 1999 werd Jikkie van der Giessen als wethouder opgevolgd door Saskia Bruines. In februari 2000 nam Geert Dales de portefeuille van Harry Groen over. Guusje ter Horst maakte in maart 2001 vanwege haar benoeming tot burgemeester van Nijmegen plaats voor Bea Iriks. In mei 2001 verliet GroenLinks het college toen de Gemeenteraad onvoldoende vertrouwen bleek te hebben in het beleid van Frank Köhler. Het college ging met de overgebleven drie partijen door, de taken van de beide wethouders van GroenLinks werden overgenomen door de overige wethouders. In september 2001 werd Pauline Krikke vanwege haar benoeming tot burgemeester van Arnhem als wethouder opgevolgd door Ton Hooijmaijers.
1994-1998.
Het college van burgemeester en wethouders voor de periode 1994-1998 werd gevormd door een coalitie van PvdA, VVD en D66 (30 zetels na de verkiezingen van 1994).
De voorzitter van het college van B en W was vanaf 1 juni 1994 burgemeester Schelto Patijn.
Bij de start van dit college waren de zeven wethouders:
In 1996 werd Frank de Grave benoemd tot Staatssecretaris van Sociale Zaken en Werkgelegenheid in het kabinet-Kok I. Hij werd als wethouder opgevolgd door Pauline Krikke. In januari 1998 nam Leo Cornelissen de portefeuille over van Ernst Bakker vanwege diens benoeming tot burgemeester van Hilversum.
Coalitiesamenstelling vanaf 1970.
De PvdA was sinds 1949 altijd de grootste partij in de Amsterdamse gemeenteraad, in 2014 moest de partij dat stokje overgeven aan D66, na de voor de PvdA desastreus verlopen gemeenteraadsverkiezingen op 19 maart. Bij de verkiezingen van 21 maart 2018 werd GroenLinks de grootste partij. Zowel D66 als de PvdA verloren (weer) zetels. De PvdA was tot 2014 steeds met meerdere wethouders vertegenwoordigd in het College van B&amp;W. In 2018 keerde de PvdA terug in het College. Bij de verkiezingen van 16 maart 2022 werd de PvdA weer de grootste partij. Van 1946 tot 2017 was de burgemeester van PvdA-huize.
Samenstelling:
Vervoerregio Amsterdam.
Amsterdam maakte van 2006 tot en met 2016 deel uit van de Stadsregio Amsterdam (tot en met 2014 was dit een plusregio). Sinds 1 januari 2017 is dit verband verder gegaan als de Vervoerregio Amsterdam (VRA).
De VRA is een bestuurlijk samenwerkingsverband van veertien gemeenten in de regio Amsterdam en heeft een aantal (wettelijke) regionale verkeer- en vervoertaken, waaronder het opdrachtgeverschap van het openbaar vervoer in de concessies Amstelland-Meerlanden (inclusief Schiphol), Zaanstreek-Waterland en Amsterdam. Daarnaast is de Vervoerregio verantwoordelijk voor het realiseren en verbeteren van de infrastructuur voor auto, OV en fiets.
De regioraad van de vervoerregio is het belangrijkste bestuursorgaan van de Vervoerregio Amsterdam. De raad telt vijftig leden die (naar inwoneraantal) zijn afgevaardigd door de veertien gemeentebesturen. Amsterdam wordt door elf raadsleden en een wethouder vertegenwoordigd. Wethouder Verkeer en Vervoer Melanie van der Horst is daarnaast lid van het dagelijks bestuur van de VRA.
Monumenten.
Met ruim 7500 rijksmonumenten heeft Amsterdam er verreweg het meest van alle Nederlandse gemeenten. Daarnaast kent de gemeente vele provinciale en gemeentelijke monumenten, een aantal oorlogsmonumenten, is het onderdeel van een aantal UNESCO Werelderfgoederen en Nationale Landschappen, en zijn er beschermde stads- en dorpsgezichten.

</doc>
<doc id="25457" url="https://nl.wikipedia.org/wiki?curid=25457" title="Steendruk">
Steendruk



</doc>
<doc id="25458" url="https://nl.wikipedia.org/wiki?curid=25458" title="Verenigd Koninkrijk der Nederlanden">
Verenigd Koninkrijk der Nederlanden

Het Verenigd Koninkrijk der Nederlanden, officieel in het Nederlands Koninkrijk der Nederlanden, in het Frans Royaume des Belgiques, was een staat van 1815 tot 1830 die bij benadering het grondgebied van het huidige Nederland en België omvatte en die in een personele unie met het groothertogdom Luxemburg was verbonden. Het koninkrijk werd gevormd aan het einde van een lange reeks Franse revolutionaire en napoleonistische oorlogen, op basis van afspraken gemaakt tijdens internationale vredesbesprekingen in Wenen. Het was een constitutionele monarchie maar de grondwet voorzag niet in een volksvertegenwoordiging.
Het woord "verenigd" is achteraf toegevoegd door historici, om het onderscheid te maken met het hedendaagse Koninkrijk der Nederlanden. In België wordt deze periode wel het "Hollands Tijdvak" genoemd. Het woord "verenigd" slaat hier op de toevoeging van ongeveer het grondgebied van het huidige België ("de zuidelijke provinciën"). In de korte voorafgaande periode 1813-1815 werd met "Verenigde Nederlanden" de vereniging van provincies aangeduid die op ongeveer het grondgebied van het huidige Nederland lagen en van de voorafgaande Bataafse Republiek (1795-1806). Deze waren in het Verenigd Koninkrijk der Nederlanden "de noordelijke provinciën".
Ontstaan.
De oprichting van dit koninkrijk vond plaats in de nasleep van de Franse Revolutie en de daaropvolgende napoleontsche oorlogen. In oktober 1813 waren legers van Rusland, Pruisen, Oostenrijk en Zweden het Eerste Franse Keizerrijk in het oosten binnengevallen, wat tot de Zesde Coalitieoorlog voerde en tot de veldslag bij Leipzig. Daar leed opperbevelhebber en keizer Napoleon Bonaparte een zware militaire nederlaag, en ook onder de soldaten waren grote verliezen te betreuren. De Franse keizer trok zich terug naar Parijs en trad af.
Bij de internationale besprekingen over de nieuwe staatkundige orde in Europa herkreeg de voormalige Republiek der Nederlanden, die deel had uitgemaakt van het Eerste Franse Keizerrijk, haar onafhankelijkheid als staat. De staatsvorm werd echter gewijzigd in een monarchie met de naam Soeverein Vorstendom der Verenigde Nederlanden, in de voormalige Oostenrijkse Nederlanden ("'Zuidelijke Nederlanden"') drie voorlopige generaal-gouvernementen. Bij de Eerste Vrede van Parijs besluiten de partijen aan de onderhandelingstafel dat de oude gewesten van de Nederlanden herenigd moeten worden, zodat er een relatief sterke staatkundige eenheid ontstaat die samen met andere staten een militaire buffer kunnen vormen rondom de grenzen van Frankrijk. De contouren van het nieuwe koninkrijk werden vastgelegd op het Congres van Wenen (september 1814 – juni 1815). Hier besluiten enkele grote en vele kleinere machten na een reeks besprekingen, dat erfprins Willem Frederik, zoon van de laatste stadhouder, als Willem I koning van het nieuwe Verenigd Koninkrijk der Nederlanden wordt.
Luxemburg werd als groothertogdom een zelfstandige bestuurlijke eenheid binnen de Duitse Bond en Willem I werd aangewezen als groothertog, de bestuurder op provinciaal niveau. Luxemburg kreeg dezelfde grondwet als het koninkrijk, behoudens de betrekkingen tot de Duitse bond. Zo ontstond er een personele unie tussen het nieuwe koninkrijk en Luxemburg.
Grondgebied.
De landsgrenzen werden vastgelegd in 1815, maar pas in 1817 waren alle grensconflicten met de Pruisische Rijnprovincie opgelost. Krachtens de nieuwe grondwet was het koninkrijk opgebouwd uit 17 provincies:
Het voormalige hertogdom Luxemburg werd in 1815 een groothertogdom binnen de Duitse Bond en werd daarbinnen formeel bestuurd als een achttiende provincie. Het was staatkundig verbonden met het koninkrijk, enerzijds door een politieke unie – Luxemburg was vertegenwoordigd in de Staten-Generaal – anderzijds door een personele unie – de koning van de Nederlanden was tegelijkertijd de groothertog van Luxemburg. Na de afscheiding van België, geregeld in de vrede met België, werd oostelijk Luxemburg een soevereine staat. De personele unie met Nederland werd tot 1890 gehandhaafd.
Het plaatsje Kelmis, met zijn belangrijke groeve voor zinkspaat, gold als een Nederlands-Pruisisch condominium genaamd "Neutraal Moresnet". Beide landen stelden commissarissen aan om hier soevereiniteit uit te oefenen.
Het hoogstgelegen punt van het Verenigd Koninkrijk was de Baraque Michel (674 m TAW).
Koloniën en koloniale economie.
Tijdens de napoleontische oorlogen had Groot-Brittannië alle Nederlandse koloniën preventief bezet. In de zomer van 1814 gaf het de meeste weer terug: Nederlands-Indië, Suriname en de Nederlandse Antillen. Het hield wel vast aan Ceylon, de Kaapkolonie en de overige delen van Nederlands-Guiana.
In 1825 richtte de koning, met kapitaal uit beide landsdelen en uit eigen portemonnee, de Nederlandsche Handel-Maatschappij op, ter bevordering van de handel op de koloniën. Vlak daarop brak de bloedige Java-oorlog uit. Daarna werd in Nederlands-Indië het cultuurstelsel ingevoerd, waarbij voortaan één vijfde van de oogsten aan de Nederlandse overheid viel.
Bestuur.
Het Verenigd Koninkrijk der Nederlanden kreeg een grondwet en was daarom een constitutionele monarchie, maar de grootmachten wensten geen orgaan van volksvertegenwoordiging. De koning was het staatshoofd en regeerde alleen, op basis van de grondwet, hij had een groep van ministers om zich heen als ondersteuning. In deze tijd stonden de ministers dus in dienst van de koning en fungeerden ze als zijn raadsmannen, ze werden gekozen, benoemd en ontslagen op eigen gezag door de koning.
Er waren twee regeringscentra: Den Haag en Brussel. De regering zetelde om het jaar in een van deze steden. Het gevolg was dat de ministers en ambtenaren in beide steden woningen moesten bezitten of huren.
Taal.
Zoals in veel regio's in Europa, werd het Frans in de 17de eeuw ook in de Zuidelijke Nederlanden de taal van de hogere standen terwijl het Nederlands niet helemaal uit de hogere cultuursfeer werd verdrongen. De overgrote meerderheid van de bevolking was echter analfabeet en sprak een plaatselijk dialect. Na annexatie door Frankrijk op 1 oktober 1795 werden inwoners van de geannexeerde gebieden als Franse burgers beschouwd, het spreken van andere talen werd tegengegaan. Openbare akten moesten in het Frans worden opgesteld, ook in Vlaanderen. Belangrijk was ook de verfransing van het hoger onderwijs. Omdat de burgerij, de gegoede stand, naast de oude adel in het landsbestuur kwam, werd het Frans ook in de politiek de gangbare taal.
In het Verenigd Koninkrijk was de nieuwe koning Willem I net als de Fransen van mening, dat één land ook maar één taal moest hebben, in zijn geval was die het Nederlands. Op 1 oktober 1814 kondigde de koning aan, dat het Nederlands de officiële taal van het rijk zou worden, maar het kwam naast het Frans te staan en werd nog niet verplicht gesteld. In 1819 werd Nederlands verplicht gesteld in de zuidelijke provincies; Antwerpen, Oost- en West-Vlaanderen, Limburg (1819) en het feitelijk tweetalige Zuid-Brabant (1823). In de Waalse provincies; Henegouwen, Luik en Namen bleef Frans de officiële taal maar werd het Nederlands langzaam geïntroduceerd in scholen. In het hertogdom Luxemburg was Frans de facto de taal die voor officiële stukken werd gebruikt, terwijl het Duits ook gangbaar was.
De koning drong erop aan dat het Nederlands de algemene bestuurstaal was, maar in de politiek was het Frans gangbaar. Alle Zuiderlingen in de Staten-Generaal spraken Frans, en dit werd ook verstaan door de Noorderlingen. Om beter verstaan te worden door de Vlaamse en vooral Waalse collega's, spraken de Noorderlingen ook zelf soms Frans, hetgeen ze schertsend "défendre les intérêts nationaux en langue étrangère" (De nationale belangen verdedigen in een vreemde taal) noemden.
Sociale ontwikkelingen.
In het begin kreeg vooral het Noorden te maken met veel werkloosheid en armoede, ten gevolge van een toevloed aan Britse goederen. Eén op de negen mensen leefde er van een soort bijstand, nauwelijks genoeg om van te overleven. Arbeiders uit deze groep werden vervangen door frisse, geschoolde werknemers uit het buitenland, wat het werkloosheidscijfer verder omhoog dreef. Via een nieuwe instelling, de Maatschappij van Weldadigheid, werden weeshuizen opgericht. In nieuwe veenkoloniën in Drenthe konden duizenden verpauperde mensen onder barre omstandigheden aan het werk. Dankzij de hereniging van de Nederlanden werd de zware schuldenlast van het Noorden verlicht.
Het Zuiden was financieel stabiel, maar moest de schulden van het Noorden mee afbetalen. Anderzijds profiteerde het mee van de opbrengsten en afzetmogelijkheden in de Nederlandse koloniën. Toch had ook het Zuiden te maken met grote verschillen tussen rijk en arm. De grote winsten in de handel en nijverheid werden meteen weer geïnvesteerd of verdwenen in de zakken van de directeurs. Eén zevende van de bevolking leefde er in armoede. Het grootste obstakel voor de ontwikkeling van het Zuiden was het onderwijs, dat enkel toegankelijk was voor de elite. De overheid richtte staatsscholen op, en damde zo de ongeletterdheid in.
Economische ontwikkelingen.
Met succes werden vele initiatieven ondernomen om de handel te bevorderen. Nieuwe in- en uitvoertarieven werden vastgelegd. Om de eenheid tussen de regio's te bevorderen, voerde de koning het metrisch stelsel opnieuw in. Een uitgebreid netwerk van verharde landwegen werd aangelegd, maar ook nieuwe waterwegen zoals het Noordhollandsch Kanaal, het Kanaal Charleroi-Brussel, het Kanaal Gent-Terneuzen en de Zuid-Willemsvaart.
Vooral in het Zuiden was de industrie in opmars (o.a. kolen, ijzer en vlas). De gemoderniseerde haven van Antwerpen exporteerde laken, wapens, ijzerwaren en importeerde wol en katoen. De handelsvloot van Antwerpen groeide aan tot 117 schepen. Het Noorden kende zijn primeur dankzij oud-officier Paul van Vlissingen, die een stoomboot introduceerde voor veerdiensten. Met Engelse hulp richtte hij bovendien de machinefabriek bij Fijenoord op.
De koning stichtte het Amortisatiesyndicaat, waarmee hij – naar eigen goeddunken, want hij hield het buiten de controle van de Staten-Generaal – economische projecten financierde. In 1822 richtte hij ook een "Algemeene Nederlandsche Maatschappij ter Begunstiging van de Volksvlijt" op. Deze maatschappij had als doel de groei van de welvaart in het Zuiden te stimuleren.
Uiteenvallen.
In de Zuidelijke Nederlanden ontstond er grote ontevredenheid. Vanuit het paritaire parlement en door het despotisme van Willem I, werd hieraan onvoldoende gehoor gegeven. In deze context sloegen de twee grote Zuidelijke partijen – de katholieken en de liberalen – de handen in elkaar om gezamenlijk oppositie te voeren (het zogenaamde monsterverbond). Op politiek vlak werd de druk opgevoerd, en in augustus 1830 kwam ook de bevolking in opstand. Noordelijke troepen vielen het Zuiden binnen, maar Frankrijk dreigde met een interventie om de nieuwe staat te beschermen. Willem I moest het offensief beëindigen. Hij erkende de onafhankelijkheid in het Verdrag van Londen (1839).
In 1860 deed België pogingen tot meer verbroedering met Nederland vanwege de dreigende annexatie door Napoleon III. Premier Charles Rogier van België vond dat het oude Koninkrijk der Nederlanden hersteld moest worden in de vorm van een confederatie. Hij liet zelfs de Brabançonne aanpassen, opdat die de vriendschapsbanden tussen Nederlanders en Belgen (lett.: "Bataven en Belgen") zou benadrukken.
Het (na 1839, oostelijke deel van) groothertogdom Luxemburg bleef in het bezit van de koning van Nederland, tot aan de dood van koning Willem III. Toen stierf immers de tak van Willem V van Oranje-Nassau uit in mannelijke linie. De Nederlandse kroon vererfde naar de dichtst bijzijnde verwant, zijn dochter Wilhelmina. De Luxemburgse kroon moest naar een mannelijke erfgenaam vererven (Salische Wet), dus de verre verwant Adolf van Nassau-Weilburg.
In de jaren 1920 ontstond in Vlaanderen en Nederland een streven naar hereniging: het grootneerlandisme. In voornamelijk rechtse kringen werd er ook vaak nostalgisch teruggekeken naar de historische Zeventien Provinciën (het heelneerlandisme). Sinds de Tweede Wereldoorlog werken Nederland, België en Luxemburg nauw samen in het kader van de Benelux.

</doc>
<doc id="25459" url="https://nl.wikipedia.org/wiki?curid=25459" title="Simi (eiland)">
Simi (eiland)

Simi (Grieks: Σύμη) ook wel als "Symi" of "Syme" gespeld, is een klein Grieks eiland en gemeente ("dimos") van de bij Azië gelegen Dodekanesos in de Griekse bestuurlijke regio ("periferia") Zuid-Egeïsche Eilanden. Het eiland heeft een oppervlakte van 65,754 km² en het hoogste punt ligt op 616 m. De hoofdplaats is de gelijknamige stad Simi, dat gelegen is in het noorden van het eiland.
Simi ligt ten noordwesten van Rhodos, vlak voor de kust van het Turkse schiereiland Reşadiye. Het is een bergachtig eiland met een groot aantal valleien en een rotsachtige kust, met daartussen stranden die in een aantal gevallen alleen per boot te bereiken zijn.
Het eiland staat tegenwoordig vooral bekend om de natuurlijke sponzen en om het schilderachtige Simi-stad, dat geheel in neo-klassieke stijl is gebouwd. Het eiland is gemakkelijk per boot te bereiken vanaf Rhodos, maar voor bezoekers heeft het relatief weinig accommodatie. Toch is het toerisme de belangrijkste economische sector. Daarnaast speelt de visserij een belangrijke rol. In het jaar 2000 had het eiland ongeveer 2500 inwoners.
De hoofdplaats wordt ook wel Gialos (Grieks: Γιαλός) genoemd. De overige dorpen zijn Horio, Pedi, Nimborio en Panormitis. Simi wordt omgeven door een aantal kleine eilanden, Chondrós, Diavátes, Gialesíno, Kouloúndros, Marmarás, Nímos en Sesklío.
Sponzen.
Zo rond 1850 begon de behoefte aan sponzen explosief toe te nemen.
Hierdoor werd het zoeken naar natuurlijke sponzen een lucratieve bezigheid op veel eilanden in de Dodekanesos. Het was echter niet zonder gevaar. De sponzen werden door duikers naar boven gehaald die soms wel 70 meter diep gingen. Veel van hen raakten dan ook verlamd, kregen longembolie of decompressieziekte. Het was echter ook een manier om snel veel geld te verdienen en veel duikers leefden dan ook een decadent leven. Veel van de Italiaanse villa's zijn in deze periode gebouwd.
Eind 20e eeuw was het echter gedaan met de sponzenhandel. Door een nog onbekende oorzaak stierf het merendeel van de sponzen in de Egeïsche Zee. De sponzen die hier nu aan de toeristen worden verkocht worden geïmporteerd uit de Caraïben.
Drinkwater.
Simi bezit geen enkele waterbron. Elk huis heeft een reservoir om regenwater op te vangen. Rhodos levert elke week drinkwater aan Simi met een tanker, die aanmeert bij de hoofdstad Simi en bij het klooster van Panormitis.
Geschiedenis.
Volgens een oude legende is Simi de geboorteplaats van De drie Gratiën.
Simi heeft een lange historie en wordt door Homerus reeds genoemd vanwege de bijdrage van drie schepen namens het eiland in de Trojaanse Oorlog.
De Koning van Simi, Koning Nireus, zou zelf meegevochten hebben.
In 411 v.Chr. zou voor de kust van Simi een zeeslag hebben plaatsgevonden als onderdeel van de Peloponnesische Oorlog.
Hierbij zou een Atheense vloot zijn verslagen door de Spartanen.
Tot aan de 14e eeuw is er verder weinig bekend over het eiland. Uit archeologisch onderzoek is echter gebleken dat het eiland sinds de Griekse oudheid, constant bewoond is geweest.
Wel zijn er een aantal Romeinse burchten te vinden. Later werd het onderdeel van het Byzantijnse Rijk.
In 1373 werd Simi ingenomen door de Orde van Sint-Jan.
In 1522 werd het eiland, tegelijk met Rhodos veroverd door het Ottomaanse Rijk. Zij hernoemden het eiland tot Sömbeki.
Na de Griekse Onafhankelijkheidsoorlog (1821 - 1829), bleef Simi onderdeel van het Ottomaanse rijk, ondanks dat een groot aantal Simioten meevochten aan de kant van de Grieken.
In de 20e eeuw wisselden de eilanden in de Dodekanesos regelmatig van land. In 1912 beleefden zij een korte periode van onafhankelijkheid, toen zij de Federatie van de Dodekanesos vormden. De eilanden werden daarna echter zeer snel ingenomen door Italië. In 1923 werden ze officieel geannexeerd.
In 1943 werd Simi bezet door nazi-Duitsland en nadat deze zich over hadden gegeven kwam het eiland onder bestuur van Groot-Brittannië.
In 1948 werd het eiland onderdeel van Griekenland.
Festivals.
In de maanden juni en september worden in de hoofdplaats festivals gehouden met live-optredens en toneel.

</doc>
<doc id="25460" url="https://nl.wikipedia.org/wiki?curid=25460" title="Symi">
Symi



</doc>
<doc id="25461" url="https://nl.wikipedia.org/wiki?curid=25461" title="Kastellorizo">
Kastellorizo

Kastellorizo (Grieks: Καστελλόριζο, ook Μεγίστη, "Megisti" genaamd; Italiaans: Castellorizo, Castelrosso) is een zeer klein Grieks eilandje (oppervlakte ca. 9 km²) dat deel uitmaakt van de archipel de Dodekanesos. In het jaar 2011 had het ongeveer 500 inwoners.
Bestuurlijk is dit eiland sedert 2011 een Griekse gemeente, en hoort bij de regionale eenheid ("periferiaki enotita") Rhodos, in de bestuurlijke regio ("periferia") Zuid-Egeïsche Eilanden.
Algemeen.
Het eiland ligt ten zuiden van Turkije, en behoort samen met de nog kleinere eilandjes Rho (Kira tis Ro) en Strongili tot de oostelijkste eilanden van Griekenland. De naam "Kastellorizo" is afkomstig van het Italiaanse "Castello Rosso", wat "rood kasteel" betekent. Het kasteel is nog altijd te bezichtigen. De enige plaats op het eiland heeft ook de naam Kastellorizo (Megisti). Deze ligt aan de kust in het noordoosten van het eiland, en heeft een eigen vliegveld.
Bereikbaarheid.
Er is een veerverbinding tussen Piraeus (vasteland bij Athene) en het eiland via Rhodos. Enkele malen per week is er ook een vliegverbinding tussen Rhodos en Kastellorizo met Olympic Air. Vanuit de Turkse stad Kaş is er een veerverbinding die passagiers in 20 minuten naar Kastellorizo brengt. Visumtoeristen maken hier veel gebruik van.
De film Mediterraneo.
Onbewust voor een groot deel van de wereld is dit eiland wereldberoemd geworden. In 1991 hebben op Kastellorizo namelijk de opnamen plaatsgevonden van de film Mediterraneo. De film speelt zich af op het eiland tegen het einde van de Tweede Wereldoorlog. Een aantal Italiaanse soldaten wordt op het eilandje afgezet om een oogje in het zeil te houden, maar doordat hun apparatuur stuk gaat en het hoofdschip gekaapt wordt hebben ze helemaal niet door dat de oorlog eigenlijk al afgelopen is. De soldaten raken bevriend met de bewoners van het eiland en beleven hilarische momenten. "Mediterraneo" heeft in 1992 de Oscar gewonnen voor beste niet-Engelstalige film.
Economische wateren.
Er is een hoogoplopend dispuut met Turkije over de loop van de Exclusieve Economische Zone, waar naar olie en gas gezocht kan worden. Griekenland wijst naar het VN-Zeerechtverdrag, waarbij de positie van de Griekse mini-eilandjes dichtbij de kust van Turkije zorgen dat een groot deel van de Middellandse Zee als exclusieve economische zone ten gunste van Griekenland zou gelden. Dit verdrag met 168 ondertekenaars, waaronder de EU en alle Europese landen met uitzondering van Andorra en Monaco, is niet ondertekend door Turkije. Turkije stelt dat eilanden geen exclusieve economische zone hebben. Deze Turkse positie is door de toenmalige Assistant Secretary of State van de Verenigde Staten, Aaron Wess Mitchell, bekritiseerd als die van één versus de rest van de wereld. Onder Erdogan is het geschil verder opgelopen door het uitbrengen van de ‘Blauwe Vaderland’ (Mavi Vatan) plannen, waarbij de EEZ rond een groot deel van de Griekse eilanden door Turkije worden geclaimd. Sommige Turkse bewindvoerders gaan zelfs verder en betwisten zelfs de soevereiniteit van bewoonde Griekse eilanden. Turkije stelt dat het Vrede van Parijs (1947), waarbij Italië de soevereiniteit over de betrokken eilanden overdroeg aan Griekenland, wordt geschonden door Griekenland. Dit Verdrag van Parijs stelt dat de betrokken twaalf eilanden (Dodekanesos), waaronder Kastellorizo, gedemilitariseerd zullen zijn. Turkije is echter geen partij bij het Verdrag van Parijs en kan zich daarom, volgens het verdragenrecht,[Verdrag van Wenen] ook niet op dit verdrag beroepen. Griekenland stelt bovendien dat hetgeen bedreigd wordt, ook niet gedemilitariseerd kan worden. Die bedreiging ziet Griekenland onder meer in de aanwezigheid van het Turkse Vierde Leger met hoge amfibische capaciteiten, het uitgesproken dreigement van Turkije dat een uitbreiding van de territoriale wateren door Griekenland een reden voor oorlog vormt en de invasie en bezetting van het noorden van Cyprus. De Griekse militaire aanwezigheid op het eiland is overigens erg beperkt.

</doc>
<doc id="25462" url="https://nl.wikipedia.org/wiki?curid=25462" title="Megisti">
Megisti



</doc>
<doc id="25463" url="https://nl.wikipedia.org/wiki?curid=25463" title="Karpathos">
Karpathos

Karpathos (Grieks: Κάρπαθος) is een langgerekt Grieks eiland dat deel uitmaakt van de Dodekanesos. Na Rodos is het het grootste eiland van deze eilandengroep. Het ligt ten zuidwesten van Rodos, en ten noordoosten van het kleinere eiland Kasos, ruwweg ligt het tussen Rodos en Kreta in. Het zeer kleine eilandje Saria lijkt in het noorden aan Karpathos vast te liggen. Karpathos stad, dat door de autochtonen Pigadia wordt genoemd, ligt in het zuidoosten van het eiland, en is de hoofdplaats van de gemeente Karpathos. Andere steden op het eiland zijn de noordelijker gelegen Olympos en Diafani. In Othos is er een museum. In het zuiden van het eiland ligt Luchthaven Karpathos. Een veerboot naar Kreta en naar Rhodos gaat twee keer per week.
De Karpathische Zee is naar Karpathos genoemd.
Bestuurlijk.
Karpathos (Grieks: Κάρπαθος) is sedert 2011 een fusiegemeente ("dimos") in de Griekse bestuurlijke regio ("periferia") Zuid-Egeïsche Eilanden.
De twee deelgemeenten ("dimotiki enotita") van de fusiegemeente zijn:

</doc>
<doc id="25464" url="https://nl.wikipedia.org/wiki?curid=25464" title="Peloponnesos">
Peloponnesos

De Peloponnesos of Peloponnesus (Grieks: , "Pelopónnèsos") is het grootste schiereiland van Griekenland, en ligt ten zuiden van het Griekse vasteland. Het wordt daarvan gescheiden door de Golf van Korinthe en de Golf van Egina en ermee verbonden door de landengte van Korinthe. Deze landengte wordt doorsneden door het Kanaal van Korinthe. Hierdoor is de Peloponnesos volledig omgeven door water. De oppervlakte van het (schier)eiland bedraagt 21.379 km². Het aantal inwoners bedroeg in 2011 1.155.019.
Naamgeving.
Het is genoemd naar de Griekse held Pelops, het woord "nèsos" betekent eiland, hoewel de Peloponnesos een schiereiland is. Bij de uitspraak van de Griekse naam Pelopónnisos ligt de hoofdklemtoon op de derde lettergreep. Sinds de middeleeuwen wordt de Peloponnesos ook wel Morea genoemd.
Geschiedenis.
In de oudheid was de Peloponnesos onder andere van belang vanwege het feit dat de stad Sparta, lange tijd een rivaal van Athene, hier lag. De ruïnes van de oude stad liggen dichtbij de plaats Mystras. Verder was het oude Korinthe ook een belangrijke stad. De ruïnes van deze oude stad, "archaia Korinthos", liggen dicht bij de moderne stad Korinthe. Verder was het heiligdom van Hera, een godin uit de Griekse mythologie, te Argos ook beroemd. In diverse plaatsen op de Peloponnesos waren heiligdommen aan haar gewijd.
Geografie.
Het schiereiland heeft een bergachtig landschap met toppen tot meer dan 2000 meter. Vruchtbare akkers liggen tussen de bergketens. De Peloponnesos is onderverdeeld in landstreken. Enkele nederzettingen waren al bekend in de oudheid zoals Argolis, Arkadia en Lakonia. Maar ook plaatsen als Olympia, Sparta, Epidaurus, Mystras en Mycene gaan qua historie terug tot de oudheid. De Saronische Eilanden liggen ten oosten van het schiereiland en de Ionische Eilanden ten westen en zuiden ervan. Enkele ervan liggen niet ver van de kust, zoals het eiland Kythira bij de zuidoostelijke punt van de Peloponnesos. Het binnenland van de Peloponessos bestaat uit gebergte en wordt gevormd door het departement Arcadia, waar ook skigebieden liggen.
Regio.
Peloponnesos is ook de naam van een van de dertien periferieën van Griekenland (regio's). Deze regio bestrijkt maar ongeveer drie kwart van het schiereiland (15.490 van de 21.379 km²). Het overige is West-Griekenland op een klein stuk Attika na.
Transport.
Men kan per trein op het schiereiland rondreizen. De trein rijdt langzaam, vaak ongeveer 40 kilometer per uur. Er is een treinverbinding van het vliegveld in Athene naar Korinthe. Verder reizen veel Grieken veelal per 'poulman' (touringcars met airco). Deze bussen rijden regelmatig en zijn ten opzichte van de trein snel en goedkoop, hoewel in de binnenlanden de (haarspeld)bochten de rit doen vertragen.
Een groot deel van het schiereiland valt buiten de toeristische regio's van Griekenland. Veel delen hebben een rijke flora. In het zuidwesten rondom Kalamáta groeien duizenden olijfbomen.
De stad Patras in het noorden is de voornaamste havenstad, met een regelmatige veerverbinding met onder meer de Ionische eilanden Korfoe en Kefalonia. Bij Patras ligt de Rio-Antirriobrug over de Golf van Korinthe naar 'het vasteland' van Griekenland.

</doc>
<doc id="25467" url="https://nl.wikipedia.org/wiki?curid=25467" title="Kim Appleby">
Kim Appleby

Kim Loraine Appleby (Hackney, 28 augustus 1961) is een Britse zangeres, producer en songschrijfster van Jamaicaanse afkomst. Zij is bekend van het duo Mel &amp; Kim, dat ze in de jaren 80 met haar jongere zus Melanie (11 juli 1966 - 18 januari 1990) vormde. Samen scoorden ze hits als "Showing out (get fresh at the weekend)", "Respectable", "F.L.M." en "That's the way it is". Tot tweemaal toe bereikten zij een nummer-1-notering in de Nederlandse hitparade.
Na deze successen trok Kim zich terug om voor haar zieke zus te zorgen; Mel overleed op 18 januari 1990 aan kanker.
Solocarrière.
Begin jaren 90 scoorde Appleby solohits met "Don't Worry", "G.L.A.D". en "Mama". Daarna volgden het album "Breakaway" (1993) en de single "Free Spirit" (1994), die geen van beide een succes waren.
Appleby is gestopt als zangeres, maar produceert en schrijft nog wel voor andere artiesten. Ook heeft ze de afgelopen jaren gewerkt als actrice (bijvoorbeeld "Doctors" (BBC, tv) en in het theater met "De Vagina Monologen") en heeft ze een tijdje gewerkt als E-Jay voor het eerste internet-radiostation Stormlive. Op muzikaal gebied heeft ze in 2005 met de Duitse DJ Tonka op zijn album "84" nog twee nummers ("Believe" en "Follow You") opgenomen en uitgebracht. In 2007 bracht ze via internet de single "High" uit.
In februari 2018 verscheen de niet eerder uitgebrachte Mel &amp; Kim-single "'Where is love". Verder presenteerde Appleby een programma voor de zender BBC 4, waarin zij met Midge Ure (Ultravox) door Engeland en Ierland trok om de diversiteit van de Britse jaren 80-pop te onderzoeken.

</doc>
<doc id="25468" url="https://nl.wikipedia.org/wiki?curid=25468" title="Giel Beelen">
Giel Beelen

Michiel Antonius Adrianus (Giel) Beelen (Haarlem, 25 mei 1977) is een Nederlandse radio-dj en presentator.
Biografie en carrière.
Jeugdjaren.
Beelen begon al vroeg met radiomaken, eerst voor zichzelf met cassettebandjes, later ook als presentator van het kinderprogramma "Truffel" voor Haarlem 105, de lokale omroep van Haarlem. Hier is ook de naam Giel ontstaan ter voorkoming van spraakverwarring toen een tweede Michiel Beelen de Truffelgelederen kwam versterken. Zijn eerste betaalde werk had hij als geluidstechnicus voor onder andere Radio 10 en Radio Noordzee.
Radio.
In 1997 begon hij 's nachts bij 3FM programma's te presenteren voor de AVRO. In die tijd deed hij een aantal controversiële zaken, zoals het testen van alcohol en meerdere andere soorten drugs in "De Dopeshow". Ook liet hij zich in 2000 in een uitzending van "Beelen voor je bek" oraal bevredigen door een callgirl.
Na een aantal jaar mocht hij ook overdag gaan presenteren. Voor de KRO maakte hij op 3FM het middagprogramma "Giel hier", maar hij werd in januari 2001 ontslagen vanwege een interview in de "Mikro Gids" waarin hij "Mein Kampf" van Adolf Hitler het "meest indrukwekkende boek dat hij kende" noemde, omdat het in zijn ogen interessant was het werk van een geestelijk gestoorde te lezen. Hierna ging hij voor de VARA weer 's nachts presenteren, maar ook daar werd hij ontslagen omdat hij tijdens de hype over de poederbrieven na 11 september 2001 luisteraars opriep een brief met meel naar de KRO te sturen.
Hierna was Beelen een tijd niet te horen op de radio, maar medio 2002 mocht hij weer invallen voor andere dj's en kreeg hij toch weer nachtzendtijd. Vanaf 1 september 2003 was hij dagelijks 's avonds tussen 18:00 en 20:00 uur te beluisteren via de NPS met eerst "GigaGiel" wat later "Hard en Giel" werd. In oktober 2003 won hij de Marconi Award voor beste radiomaker van 2003. De jury roemde zijn "leuke, afwijkende en gekke geluid" en merkte op dat "hoe ouder hij wordt, hoe beter hij wordt". Hij herhaalde dit kunstje in 2005, 2006 en 2007. In dat laatste jaar won hij er twee. In 2009 werd hij wederom genomineerd. Sinds maandag 17 mei 2004 presenteerde hij voor de VARA op 3FM tussen 6:00 en 9:00 uur het ochtendprogramma "GIEL". Ook vulde hij wekelijks de nacht van vrijdag op zaterdag met zijn programma "Nachtegiel" (zowel op radio als op tv). In oktober 2007 verlengde hij zijn contract bij de VARA, dat afliep in 2010. De bedoeling was dat hij tot die tijd voor de VARA op 3FM te horen zou zijn in de ochtend van 6:00 tot 9:00 uur; vanaf september 2009 werd dit van 6:00 tot 10:00 uur. In september 2010 tekende Beelen wederom een meerjarig contract bij de VARA om de ochtendshow GIEL en andere programma's op 3FM te blijven presenteren.
Op 19 september 2016 reageerde hij op een eerder verschenen artikel van het AD over het stoppen met de ochtendshow op NPO 3FM. Beelen maakte daarin bekend dat hij na ruim twaalf jaar ging stoppen met de ochtendshow GIEL. Later kondigde hij aan om vanaf 6 januari 2017 te starten met een nieuw liveprogramma. Op vrijdag 11 november 2016 was de laatste uitzending van GIEL te horen op NPO 3FM.
Hij begon op 6 januari 2017 met de presentatie van een elke vrijdag, zaterdag en zondag van 19:00 tot 22:00 uur uitgezonden programma genaamd 'On Stage' op NPO 3FM, 101TV en YouTube. Hiervoor trok Beelen het land in om in concertzalen en op festivals artiesten en nieuw talent uit binnen- en buitenland te ontmoeten. Het programma bevatte interviews, live optredens, backstage vlogs, exclusieve opnames en ruimte voor ontwikkeling van aanstormende artiesten.
Op 16 augustus 2017 werd de nieuwe programmering van NPO 3FM bekendgemaakt, waaruit bleek dat er per 2 september 2017 geen plaats meer was voor Beelen. Na ruim twintig jaar verliet Beelen NPO 3FM en tevens werd zijn contract met BNNVARA beëindigd. Op 27 augustus 2017 was Beelen voor de laatste keer te horen bij de NPO en zei in zijn slotwoord: "we komen elkaar vast nog weleens een keer tegen".
Van NPO naar Veronica.
Op 30 augustus 2017 werd bekendgemaakt dat Beelen een contract had getekend bij Radio Veronica. Sinds 9 oktober 2017 presenteert hij hier iedere werkdag van 06:00 tot 09:00 uur "De Veronica Ochtendshow met Giel". Op zaterdag was tussen 08:00 en 12:00 uur een compilatie-uitzending te horen.
De laatste uitzending van Beelen op Radio Veronica was op vrijdag 25 september 2020.
Terug naar NPO.
Op 14 juli 2020 maakte de NPO bekend dat Beelen per 5 oktober 2020 overstapt van Radio Veronica naar NPO Radio 2, alwaar hij voor BNNVARA elke werkdag het nachtprogramma "GIEL" tussen 4:00 en 6:00 uur zal presenteren en met deze overstap na ruim 3 jaar weer terugkeert bij de NPO en BNNVARA. Hij testte daar op 21 september 2020. Later (vanaf oktober 2021) schoof Beelen door naar de doordeweekse late avond (22:00-00:00 uur).
Op 21 maart 2021 maakten NPO Radio 2 en BNNVARA bekend dat Beelen de opvolger was van de naar Radio Veronica vertrokken Rob Stenders als mede presentator van de "Verrukkelijke 15" met Leo Blokhuis op de zondagmiddag tussen 16:00 en 18:00 uur. Vanaf augustus 2021 presenteert Blokhuis het programma weer in zijn eentje.
Vrijdagavond 23 december 2022 was de laatste radio-uitzending van Beelen op NPO Radio 2. Hij zei toen samen met zijn vriendin voor een jaar (geheel 2023) op wereldreis te gaan.
Op maandag 8 juli 2024 maakten NPO Radio 2 en BNNVARA bekend dat Beelen op contractbasis terugkeert op de zender. Hij zal van 22 juli t/m 23 augustus samen met Roelof de Vries vijf weken lang als invaller van de dagelijkse ochtendshow Jan-Willem Start Op! te horen zijn. Hiermee vervangt hij Morad El Ouakili die oorspronkelijk in deze periode te horen zou zijn, maar in juni 2024 noodgedwongen moest vertrekken bij de zender en BNNVARA omdat hij in 2023 bij het tv-programma "RTL Boulevard" ging werken als muziekdeskundige en zijn contract bij BNNVARA dit niet toestond. (inmiddels is El Ouakili bij Powned teruggekeerd op NPO Radio 2).
Radio4All.
Op 30 augustus 2023 werd bekend dat Giel Beelen de creatief directeur van het nieuwe landelijke radiostation Radio4All is geworden.
Wereldrecord radio maken.
Ter gelegenheid van het tienjarig bestaan van zijn ochtendprogramma GIEL op NPO 3FM, deed Beelen van 12 tot en met 20 mei 2014 een poging het wereldrecord radiomaken te verbreken. Hij kwam uiteindelijk uit op 198 uur en 10 seconden radiomaken. Twee weken eerder ondernam de Vlaamse radiopresentator Lennart Creël een soortgelijke poging: van 26 april tot en met 4 mei 2014 maakte hij 190 uur radio. Daags na Giels recordpoging werd bekend dat Eduard De Schrijver uit Denderhoutem in 1985 het wereldrecord op 562 uur had gebracht, een record dat door Guinness World Records werd erkend, maar later is geschrapt. Op 11 juni 2014 werd het wereldrecord door Guinness World Records goedgekeurd.
Stemacteur.
Beelen is in de films "De Smurfen", "De Smurfen 2" en "" de stem van Vertelsmurf. In de film "Monsters University" is Beelen de stem van de slak. Ook sprak Beelen stemmen in voor de films "Horton Hears a Who!" en "Sing" (als verslaggever Bob).
Film.
Hij speelde zichzelf in de film "Lover of loser".
Kruidenmiddel.
In 2021 verkocht Beelen samen met het bedrijf Superfoodies het kruidenpreparaat Shambala. Volgens Beelen gaf het middel 'toegang tot je innerlijke kracht'. Superfoodies benadrukte dat Shambala geen geneesmiddel was maar een voedingssupplement. In januari 2022 werd het middel door de Nederlandse Voedsel- en Warenautoriteit uit de handel genomen vanwege gezondheidsrisico's.
Privéleven.
Beelen trouwde drie keer in het buitenland (Jamaica, Mexico en Las Vegas) met de Nederlandse radiopresentatrice Marisa Heutink, maar de twee lieten hun huwelijk nooit in Nederland bekrachtigen. In 2008 maakten zij bekend, na meer dan acht jaar een relatie te hebben gehad, niet meer bij elkaar te zijn en al een paar maanden niet meer samen te leven.
Beelen trouwde in augustus 2023 met zijn nieuwe partner, met wie hij een dochter heeft.

</doc>
<doc id="25469" url="https://nl.wikipedia.org/wiki?curid=25469" title="Mel &amp; Kim">
Mel &amp; Kim

Mel &amp; Kim was een Brits popduo bestaande uit de zusters Mel en Kim Appleby. Onder leiding van de producers Stock, Aitken &amp; Waterman maakten ze in de late jaren 80 hits als "Showing out", "Respectable", "F.L.M." ("Fun, Love and Money") en "That's the way it is". Hiervan waren "Showing out" en "Respectable" nummer 1-hits in de hele wereld.
Mel Appleby overleed op 18 januari 1990 op 23-jarige leeftijd aan de gevolgen van kanker.
Kim Appleby kwam in november 1990 terug als solozangeres met een album en had nog drie hits: "Don't worry", "G.L.A.D." en "Mama".
In 1993 kwam het tweede album, "Breakaway", en in 1994 de single "Free spirit".
In 2007 bracht Kim Appleby de downloadbare single "High" uit. In februari 2018 verscheen de niet eerder uitgebrachte Mel &amp; Kim-single "Where Is Love". 

</doc>
<doc id="25471" url="https://nl.wikipedia.org/wiki?curid=25471" title="Dalmatiër">
Dalmatiër

De dalmatiër (ook wel dalmatische hond), is een hond die bekend staat om zijn witte vacht met zwarte stippen. Hij is van oorsprong afkomstig uit de Kroatische kuststreek Dalmatië. De naam is echter afgeleid van "dalmatica", de Romeinse koningsmantel gemaakt van hermelijn. Sinds het begin van de 18e eeuw heeft het ras zich vooral in Engeland, waar in 1882 de rasstandaard werd opgezet, bij de adel ontwikkeld. Zijn taak was het begeleiden van de door paarden getrokken equipages, koetsen en rijtuigen.
Doofheid komt binnen dit ras voor. Dove pups kunnen opgespoord worden door middel van een BAER-test. Het opvallendst is de witte vacht die scherp is afgetekend met zwarte of leverkleurige vlekken. De dalmatiër wordt door leken ook wel "rijst-met-krentenhond" genoemd.
De dalmatiër is door de bekende Disneyfilm "101 Dalmatians" zeer beroemd geworden en geliefd door vooral kinderen maar ook volwassenen over de gehele wereld. Daardoor echter, zijn de "dalmatiërs" ook zeer geliefd door broodfokkers, en zijn er steeds meer honden in het asiel beland.
Rashond.
De dalmatiër behoort tot FCI-rasgroep 6; lopende honden en zweethonden.
De kop is tamelijk lang met een vlakke schedel, tamelijk brede bovenschedel, uitgesproken stop, lange en krachtige voorsnuit, droge lippen. Zwarte neusspiegel bij zwarte honden, bruine neusspiegel bij leverkleurige.
De ogen zijn tamelijk ver uit elkaar geplaatst, middelgroot, met ronde oogopeningen. De kleur is donker of barnsteenkleurig, afhankelijk van de kleur van de vacht. De rand rondom de ogen moet gepigmenteerd zijn, zwart of leverbruin.
De dalmatische hond heeft een uitermate vrij en ruim gangwerk; het heeft een vloeiende, krachtige, ritmische gang met een lange pas en een goede stuwing vanuit de achterhand. Van achteren gezien bewegen de benen parallel, met de achterbenen in het spoor van de voorbenen. Een korte pas en peddelende beweging worden gezien als fout.
De schofthoogte van de reu is meestal iets hoger dan die van de teef, namelijk ± 60 centimeter. De ideale hoogte voor een teef is echter 54-57 cm. Het gewicht voor reuen is ongeveer 27-32 kg, voor teven ongeveer 24-29 kg.
Naam legende.
In Nederland doet generaties lang het verhaal de ronde dat de dalmatiër van oorsprong ingezet zou zijn als hulp voor landmeters in heuvelachtige gebieden. Bij het inmeten van geaccidenteerd gebied, met name bij extreme hellingshoeken of dichtbebost heuvelterrein waren de instrumenten van de landmeter niet efficiënt genoeg. Er werd dan gebruikgemaakt van een speciaal getrainde hond die aan zijn halsband een meettouw meevoerde en die dwars door het slecht toegankelijke terrein in een rechte lijn naar het in te meten punt kon lopen waar de assistent van de landmeter stond die op gezette tijden een fluitsignaal gaf. Als de overtocht slaagde, werd het touw losgekoppeld, teruggetrokken en gemeten. Na vergelijkingsmetingen met bijvoorbeeld de theodoliet kon zo een globale curvemeting van een dal worden gedaan. De dalmatiër, door zijn zwart-wit gespikkelde vacht goed zichtbaar onder minder goede lichtcondities, bleek het meest geschikt voor het inzetten bij het vaststellen van deze 'dal-maat' en zou zijn naam 'dalmatische hond' danken aan deze specifieke taak.

</doc>
<doc id="25472" url="https://nl.wikipedia.org/wiki?curid=25472" title="Heliconiinae">
Heliconiinae

De Heliconiinae of passiebloemvlinders en parelmoervlinders zijn een onderfamilie van vlinders van de familie van de Nymphalidae. De onderfamilie omvat zo'n 500 soorten. De groep werd ook wel als zelfstandige familie Heliconiidae beschouwd in de superfamilie Papilionoidea. Het typegeslacht van dit taxon is "Heliconius". De indeling in tribus en geslachten in dit artikel volgt die van de Nymphalidae Systematics Group.
Verspreiding en leefgebied.
Passiebloemvlinders komen vooral voor in Midden- en Zuid-Amerika. De parelmoervlinders hebben een wereldwijde verspreiding en komen ook in Europa voor.
Kenmerken.
In het Engels worden zij ook wel "longwings" (langvleugelvlinders) genoemd, omdat hun vleugelspanwijdte vrij groot is ten opzichte van de lengte van hun lichaam.
Leefwijze.
De rupsen van passiebloemvlinders leven op de bladeren van verschillende soorten passiebloemen en nemen daarbij het gif van deze planten in zich op. Ook de vlinders zijn daarom nog steeds giftig.
Europese vertegenwoordigers.
De Europese vertegenwoordigers van deze onderfamilie zijn de parelmoervlinders uit de geslachtengroep Argynnini.

</doc>
<doc id="25473" url="https://nl.wikipedia.org/wiki?curid=25473" title="Oranje passiebloemvlinder">
Oranje passiebloemvlinder

De oranje passiebloemvlinder ("Dryas iulia") is een vlinder uit de onderfamilie van de passiebloemvlinders (Heliconiinae) en de enige soort in geslacht "Dryas". Het is een vormenrijke soort waarin meer dan een dozijn ondersoorten werden benoemd.
Verspreiding en leefgebied.
Deze soort komt algemeen voor van tropisch Zuid-Amerika en Midden-Amerika tot in het zuiden van de Verenigde Staten (zuiden van Texas en Florida). 
Kenmerken.
De vlinder heeft een spanwijdte van 7,5-9,5 cm. De vlinders hebben lange, smalle voorste vleugels. Mannetjes zijn feloranjebruin van kleur en hebben een zwarte vlek op de voorste rand van de voorste vleugel. Vrouwtjes zijn valer gekleurd en missen de zwarte vlek. Aan de onderkant zijn de vlinders vaal oranjebruin van kleur met twee rode vlekken bij de vleugelbasis. Er zijn een aantal ondersoorten die verschillen in zowel intensiteit van de vleugelkleur als formaat afhankelijk van de biotoop
Leefwijze.
De vlinders voeden zich onder andere met nectar van "Lantana camara". Waardplanten van de stekelige, lichtbruine rupsen zijn onder andere "Passiflora biflora", "Passiflora caerulea", "Passiflora lutea" en "Passiflora vitifolia".

</doc>
<doc id="25476" url="https://nl.wikipedia.org/wiki?curid=25476" title="Pathologie">
Pathologie

Pathologie of ziekteleer is de studie van het ontstaan en het verloop van ziekten, als zodanig is het een onderdeel van de geneeskunde. De pathologie is in Nederland en verschillende andere landen een erkend medisch specialisme, een arts met deze specialisatie is een patholoog. De pathologie kan worden onderverdeeld in de etiologie, waarin de oorzaken van een pathologisch proces, van een ziekteproces worden bestudeerd, en de nosologie: de indeling van ziektes.
De pathologie kent verschillende vakgebieden:
Daarnaast kan er een onderscheid gemaakt worden naargelang het deel van het menselijk lichaam waar het vakgebied zich mee bezighoudt. Zo kent men bijvoorbeeld de orale pathologie.
Pathologie wordt in de medische diagnostiek ook gebruikt als synoniem van ziektebeeld: het geheel van specifieke symptomen of ziekteverschijnselen bij een patiënt.
Benaderingen.
Over de oorzaken van ziekte bestaan uiteenlopende opvattingen, in de loop der jaren hebben verschillende scholen hun zienswijze op het ontstaan van aandoeningen geformuleerd:
Somatogenie.
De aanhangers van de somatogenie stellen dat het gehele vraagstuk van gezondheid en aandoeningen is te herleiden tot zich in het lichaam afspelende fysische en fysiologische processen. Alleen aandoeningen, die objectief zijn vast te stellen en een duidelijke oorzaak hebben tellen mee. Het 'zich ziek voelen' rekent deze school niet tot ziek zijn. Klacht en gevoel kunnen dus niet los van elkaar staan: iemand kan zich ziek voelen zonder objectief gezien ziek te zijn, of iemand kan objectief gezien ziek zijn zonder zich daadwerkelijk ziek te voelen. Deze eerste school heeft dus geen aandacht voor de psychologie, dit in tegenstelling tot de tweede school: de psychogenie.
Psychogenie.
De psychogenie gelooft dat een aandoening mede door psychologische en epigenetische oorzaken wordt veroorzaakt. Een belangrijk aanhanger van deze school was Freud, die stelde dat je ziek kunt worden door een persoonlijk probleem dat je naar het onbewuste verdringt. De oorzaak kan in dat geval niet objectief worden vastgesteld.
Stress.
De derde benadering verklaart dat veel ziektebeelden tot stress terug zijn te voeren: stress treedt op wanneer een individu niet kan omgaan met de prikkels die zijn omgeving op hem uitoefent. Dit verlies van controle kan leiden tot een aandoening. Bij optredende stress kan sprake zijn van zowel achterliggende somatogenie als psychogenie: negatieve prikkels uit de omgeving gecombineerd met mentale en fysieke persoonlijke problemen.
Sociogenie.
De vierde school is die van de sociogenie: deze denkrichting ziet maatschappelijke en culturele factoren als de belangrijkste of zelfs enige oorzaak van aandoeningen. Zij stelt bijvoorbeeld dat ziek zijn kan worden gedefinieerd als een afwijking van een door een bepaald maatschappelijk systeem aangeleerde en gestelde norm. Het systeem kan daarbij als verkeerd en de norm als irreëel worden geïnterpreteerd. Deze normen zullen in de tijd en in de verschillende sociale klassen en culturen anders zijn. Het is ook de sociogenie die bestudeert of er verbanden bestaan tussen gezondheid en armoede.
Hevigheid.
Voor de hevigheid waarin een gegeven aandoening zich manifesteert, zijn van belang: lichaamsbouw, sekse, leeftijd, blessures opgelopen tijdens het leven, zowel lichamelijk als psychisch, levensstijl, leefomstandigheden. Drie laatstgenoemde factoren hangen voor een groot deel samen met de sociale omgeving waarin iemand is opgegroeid en leeft.
Polypathologie.
Men spreekt van polypathologie wanneer mensen, vooral oudere mensen, van hulp afhankelijk zijn geworden en soms ondraaglijk lijden door verschillende kwalen, die niet kunnen worden behandeld. Polypathologie is na maligne aandoeningen de tweede belangrijkste reden waarom patiënten euthanasie vragen.

</doc>
<doc id="25480" url="https://nl.wikipedia.org/wiki?curid=25480" title="Stress">
Stress

Stress is een vorm van spanning die in het lichaam van mensen, dieren of planten optreedt als reactie op externe prikkels en die gevolgd wordt door een bepaald patroon van fysiologische reacties.
Definities.
Stress kent veel verschillende definities en blijft tot op heden een vage term binnen de literatuur. Zo kan stress bijvoorbeeld gedefinieerd worden als “een echte of een als echt
gepercipieerde bedreiging van de fysiologische of psychische integriteit”(zoals geciteerd in Mcewen, 2007). In merendeel van de gevallen wordt stress echter beschreven aan de hand van de stressrespons, ofwel de manier waarop een individu reageert op een stressvolle gebeurtenis. Selye (1956) definieert stress als “de niet-specifieke reactie van het lichaam op de eisen van buitenaf (de externe “stressor”) en dus een onvermijdelijk gevolg van het leven”. In biomedische termen wordt stress dan weer beschreven als een situatie waarin de adrenale glucocorticoïden en catecholamines verhoogd zijn omwille van een bepaalde ervaring(Elenkov, papanicolaou, Wilder &amp; Chrousos, 1996).
Er bestaan ook verschillen in opvatting over wat stress veroorzaakt. Stress kan heel ruim worden omschreven als een reactie op elke prikkel of conditie die spanning veroorzaakt, maar ook in engere zin als een reactie op een negatieve of aversieve prikkel.
In de ruime omschrijving kan dus zelfs een plezierige situatie die spanning oproept, zoals de huwelijksdag of op vakantie gaan, als stress worden opgevat. Ook is er positieve stress als men zich geestelijk en lichamelijk voorbereidt op een wedstrijd, een bijzondere prestatie op het werk, enzovoort. Selye (1956) benoemt deze vorm van stress met de term 'eustress'. Eustress, ofwel 'positieve stress' wordt in de literatuur vaak vergeten. Deze ‘goede stress’ speelt echter een belangrijke rol in het presteren van individuen. Selye (1956) vond dat er een optimaal niveau van stress bestaat, waaronder individuen de beste prestaties leveren. Het idee achter het optimale niveau van
stress is ontstaan vanuit de Yerkes-Dodson wet, ofwel de omgekeerde U-diagram waarbij stress op de horizontale as wordt geplaatst en prestatie op de verticale as (Yerkes &amp; Dodson, 1908). Na enige tijd verdwijnt deze spanning weer en keert het lichaam terug in een toestand van rust. Als stress niet in het belang van een persoon is en als een nare gebeurtenis wordt ervaren, spreken we van negatieve stress ofwel 'distress'. Vast staat dat vooral de negatieve spanningen een gevaar vormen voor de gezondheid, omdat zij de grootste en meer langdurige effecten hebben op het centrale en autonome zenuwstelsel.
Stressoren.
Stress als stimulus- of omgevingsconditie.
Er is veel experimenteel onderzoek gedaan naar stimulus- of omgevingscondities die een negatief effect hebben op cognitieve prestaties. Enkele bekende voorbeelden zijn: lawaai, gebrek aan slaap, te veel informatie, bepaalde drugs zoals alcohol, en een hoge omgevingstemperatuur (hitte). Men noemt dit ook wel het stimulusmodel van stress. Het model staat het dichtst bij de oorspronkelijke natuurkundige betekenis van stress als een kracht die op een lichaam inwerkt. Critici van het stimulusmodel hebben naar voren gebracht dat stress niet louter een functie is van objectieve condities, maar ook van de interne beleving en subjectieve factoren, zoals het wel of niet kunnen controleren van de lawaaibron, ergernis en dergelijke. Desondanks lijkt het toch mogelijk om condities te vinden die voor de meeste mensen als stressvol worden ervaren.
Stress en werkdruk.
Zo blijkt langdurige mentale inspanning en werkdruk op den duur tot stress te leiden. Het inlassen van rustperiodes kan dit voorkomen. Mensen kunnen echter heel verschillend reageren op een verhoogde werkdruk. Zo is de een goed bestand tegen een hoge werkdruk, en de ander niet. Bij de selectie van personeel wordt vaak rekening gehouden met de mate waarin iemand bestand is tegen werkdruk. Iemand met 'Hart voor de zaak' is ook extra kwetsbaar. Hierdoor kunnen frustraties en teleurstellingen hoog oplopen. Wanneer bijvoorbeeld binnen het bedrijf andere keuzes worden gemaakt, of het niet goed gaat met het bedrijf.
Stress en emoties.
Stressoren in het emotionele vlak zijn meestal negatieve prikkels of situaties die sterke emoties zoals angst, verdriet of woede oproepen. Voorbeelden hiervan zijn: straf, dreiging van gevaar, ontslag op het werk, niet kunnen voldoen aan een bepaalde eis, en het verlies van een geliefde. Kortom: situaties die de basisbehoeften van de mens, zoals veiligheid, gezondheid, liefde en middelen van bestaan, in gevaar brengen.
Stress en persoonlijkheid.
Hoog neuroticisme is de sterkste persoonlijkheidsvoorspeller voor stresssymptomen. Stressvolle negatieve levensgebeurtenissen voorspellen echter ook toenames in neuroticisme. Verder zijn eigenschappen als perfectionisme een belangrijke trigger. Het nooit goed genoeg doen kan zorgen voor een voortdurende ontevredenheid. Dit kost heel veel tijd en energie.
Stress en prestatie.
Er blijkt een (omgekeerd) kromlijnig verband te bestaan tussen de sterkte van een stressor en het niveau van een prestatie, ook wel de Yerkes-Dodson wet, of omgekeerde U-relatie genoemd. Dit houdt in dat milde vormen van stress (bijvoorbeeld een beetje lawaai, spanning, of slaapgebrek) een positief effect hebben op de prestatie, en meer intense vormen van stress (heel hard lawaai, veel spanning of ernstig slaapgebrek) een negatief effect hebben op de prestatie. Er is ook een persoonspecifiek optimaal niveau van stress waarbij de prestatie maximaal is.
Invloed van de fysieke omgeving.
Kijken naar een groene omgeving heeft een stressreducerende werking en herstelt het concentratievermogen (van aandachtsmoeheid).
Gedrags- en psychiatrische stoornissen komen vaker voor bij bewoners van grote steden dan bewoners van het platteland. Het is nog onduidelijk of dit komt door sociale of milieufactoren of de verhoogde stress van het jachtige stadsleven, dan wel van een selectie-effect. Zo zou de stad meer labiele mensen kunnen aantrekken dan het platteland. Stadsbewoners vertonen bovendien in een onplezierig stressexperiment een hogere activatie van hersengebieden dan plattelandsmensen. Dit waren vooral gebieden die met emotionele verwerking van negatieve stress zijn geassocieerd, zoals de amygdala en cortex cingularis anterior. De laatste studie suggereert dat stedelingen heftiger reageren op onaangename stresssituaties dan mensen op het platteland.
Stressrespons.
Fysiologie.
Stress gaat gepaard met een verhoogde fysiologische activiteit, of arousal. De fysiologische reactie op stressprikkels wordt gezien als een noodreactie ("emergency reaction") van het organisme om het hoofd te kunnen bieden aan bedreigende situaties. Men spreekt ook wel van een vecht- of vluchtreactie. De stressrespons komt via twee verschillende zenuwbanen tot stand (zie figuur rechts). Er is een snelle reactie van het autonome zenuwstelsel, en een langzamere reactie die tot stand komt via de baan hypothalamus-hypofyse-bijnierschors.
De snelle reactie berust op activiteit van het sympathische zenuwstelsel, die zorgt voor het vrijmaken van adrenaline en noradrenaline in de bloedbaan door het bijniermerg.
In de tweede en langzamer route spelen drie stoffen een rol. De stressprikkel bereikt de hypothalamus. Deze produceert een peptide, CRH geheten. Dit stimuleert de voorkwab van de hypofyse tot productie van het hormoon ACTH, dat op zijn beurt de bijnierschors stimuleert tot productie van corticosteroïden waaronder het stresshormoon cortisol. Afscheiding van cortisol in de bloedbaan leidt tot een verhoging van het bloedsuikergehalte (glucosespiegel) en verhoogt het metabolisme. Het remt ten slotte via terugkoppeling weer de cellen in de hypothalamus die de stressreactie veroorzaakten. Cortisol wordt gezien als een stof die het lichaam helpt om energie te mobiliseren, waardoor men beter opgewassen is tegen bedreigende situaties. Het stressniveau (gehalte van noradrenaline en adrenaline) kan achteraf worden bepaald via het bloedplasma of de urine.
Stress en hersenen.
Affectieve prikkels die stress veroorzaken worden eerst in onze hersenen verwerkt. Daar vindt de primaire evaluatie van de prikkel plaats: is een gebeurtenis positief of negatief c.q. prettig of bedreigend? Stressvolle gebeurtenissen activeren vervolgens via de hypothalamus allerlei endocriene reacties. De vrijkomende stresshormonen en neurotransmitters hebben niet alleen een effect op de perifeer lichamelijke processen, maar koppelen ook weer terug naar de hersenen, die hierdoor in een toestand van verhoogde arousal komen te verkeren. Bij het laatste blijken vooral de snellere noradrenerge banen die komen van de locus caeruleus van belang te zijn. Dit maakt snelle reacties op gebeurtenissen in de omgeving mogelijk, maar gaat tegelijkertijd ten koste van overdacht handelen. Andere gevolgen zijn een aanscherping van de zintuigfuncties en het verbeteren van het geheugen voor gebeurtenissen die de stressreactie hebben uitgelokt. Stress leidt in de hersenen ook tot een reconfiguratie van grootschalige netwerken Dit komt onder meer tot uiting in een betere informatie-uitwisseling tussen hersengebieden die de autonome-endocriene reacties aansturen (zoals het limbisch systeem) en gebieden die de aandacht en het oriëntatievermogen reguleren (de posterieure en frontale hersengebieden).
Verloop.
Fysiologische reacties op stress blijken volgens een vast patroon te verlopen, dat door de endocrinoloog Hans Selye het General Adaptation Syndrome is genoemd. Er spelen hierbij drie fasen een rol. Dit zijn achtereenvolgens een kortdurende alarmfase, een weerstandsfase, en een uitputtingsfase. In de alarmfase is er sprake van een kortdurende verlaagde weerstand van het lichaam. In de weerstandsfase is de weerstand tegen stress verhoogd, en in de uitputtingsfase is deze weer verlaagd. Als iemand deze fasen heeft doorlopen, duurt het enige tijd voordat men weer op het normale niveau is teruggekeerd. Als de situaties die spanningen oproepen echter te snel op elkaar volgen, heeft het individu te weinig tijd om te herstellen en raken de verdedigingsbronnen van het lichaam uitgeput.
Schadelijke effecten.
Langdurige stress en verhoging van de cortisolspiegels in het bloed kunnen schadelijk voor de gezondheid zijn, omdat het gepaard gaat met een verandering in de werking van het immuunsysteem. Ook kan een chronisch verhoogd cortisolniveau leiden tot beschadiging van neuronen in de hippocampus en geheugenproblemen. Vooral bij oudere personen met verhoogde cortisolniveaus blijkt een kleinere hippocampus in combinatie met geheugenproblemen voor te komen. Hans Selye onderscheidde naast de negatieve stress (door hem distress genoemd) ook een positieve vorm van stress die hij eustress noemde. Deze zou een juist een positief effect hebben op functioneren en gezondheid.
Omgaan met stress.
Coping, dat wil zeggen omgaan met of controleren van negatieve prikkels of onaangename situaties, kan invloed hebben op een stressrespons, en of iemand wel of niet stress ervaart. Dieronderzoek heeft laten zien dat als ratten controle kunnen uitoefenen op de sterkte van een aversieve prikkel, zoals een elektrische schok, zij minder lichamelijke stresssymptomen ontwikkelen dan ratten die dat niet kunnen, terwijl zij precies dezelfde dosering van schokken ondergaan. Hetzelfde principe lijkt voor mensen op te gaan. Geen controle kunnen uitoefenen op de oorzaak van stress zou volgens Seligman kunnen leiden tot aangeleerde hulpeloosheid en depressiviteit.
Stress en sociale status bij mens en dier.
In de mensenwereld blijken mensen met een hogere sociaal-economische status een grotere kans te hebben op stressgerelateerde cardiovasculaire aandoeningen. In de dierenwereld blijken in kolonies van wilde bavianen dominante mannetjes die een hoge plaats innemen in de sociale hiërarchie meer geslachtshormonen (testosteron), maar minder stresshormonen (glucocorticoïde) te produceren dan lager geplaatste mannetjes. Een uitzondering hierop vormen de topmannetjes, of alfabavianen, die naast hoge testosteronniveaus juist veel méér stresshormonen vertonen dan de nummers twee in rang (de betabavianen). Onderzoekers menen dat alfamannen die voorrang hebben bij voortplanting en keuze van vrouwtjes een hoge tol moeten betalen voor hun toppositie in de vorm van meer stress. Uit onderzoek blijkt dat interactieve acties met dieren stress vermindert.
Stressstoornissen.
Als een mens te lang stress ervaart of als deze te intens is (bij een psychotrauma), heeft dit nadelige gevolgen voor lichaam en geest. Klachten die daarbij kunnen optreden zijn: jachtige gevoelens, hoofdpijn, spierpijn en slaapproblemen. Te veel stress kan ook verantwoordelijk zijn voor nervositeit, overspannenheid, depressie, burn-out, (stressgerelateerde) maculadegeneratie en angststoornissen. Een posttraumatische stressstoornis is het gevolg van ingrijpende gebeurtenissen zoals gijzeling, oorlog of marteling. Deze stoornis kan pas later na de gebeurtenissen aan het licht komen, en maanden voortduren. Een acute stressstoornis is een heftige en korter durende reactie op een stressvolle gebeurtenis, zoals mishandeling of een ernstig ongeluk. De kans op het krijgen van een stressstoornis blijkt mede afhankelijk te zijn van persoonlijkheidsfactoren, gezins- of jeugdproblematiek, en mogelijk ook erfelijke factoren.
Stress kan ook dieren fataal worden, bijvoorbeeld tijdens veetransporten.

</doc>
<doc id="25482" url="https://nl.wikipedia.org/wiki?curid=25482" title="Ziekteleer">
Ziekteleer



</doc>
<doc id="25484" url="https://nl.wikipedia.org/wiki?curid=25484" title="Hmong">
Hmong

De Hmong of Mong (IPA: [m̥ɔ̃ŋ]) zijn een Aziatisch volk dat voornamelijk in de Volksrepubliek China, Vietnam en Laos leeft. In China worden het in pinyin "Miao" genoemd en in Vietnam in quốc ngữ "Meo". In China wordt het gezien als een subgroep van het Miao volk.
De oorsprong van dit volk ligt in het zuiden van China. Afstammelingen zijn verspreid over Noord- en Centraal-Laos, Zuid-China, Vietnam en Thailand. De meesten wonen in gebieden boven de 1000 meter op bergtoppen of heuvelruggen.
Van oudsher is polygamie in de Hmong-gemeenschappen toegestaan. De kleding is eenvoudig. Veelal worden zwarte jassen, zwarte pofbroeken en zilveren juwelen gedragen. De vrouwen dragen hun haar meestal in een knot. Een groot deel van de bevolking leeft van de ruilhandel, waarbij ijzer vaak dient als betaalmiddel. IJzer is een belangrijke grondstof voor het maken van kapmessen en eenvoudige geweren. De voornaamste landbouwproducten zijn rijst, graan en opium.
De Miao in Zuid-China.
In de Zuid-Chinese provincies/autonome regio Guizhou, Sichuan, Yunnan, Guangxi, Hunan en Guangdong leeft de meerderheid van de 9,6 miljoen in China wonende Hmong.
In de volgende gebieden hebben zij een eigen autonome prefectuur:
In de provincie Guizhou:
In de provincie Hubei:
In de provincie Hunan:
In de provincie Yunnan:
Basha.
Basha is een dorp aan de zuidelijke grens van de provincie Guizhou. Leden van de daar wonende Hmong stam zijn de enige burgers van de Volksrepubliek China die een vuurwapen in bezit mogen hebben. De Chinese overheid respecteert hiermee de eeuwenoude traditie van deze stam. De lokale Hmong hechten nog zeer veel waarde aan hun oude tradities en levenswijze; ze wonen in houten huizen en houden een traditionele haardracht aan door middel van een sikkel.
Een andere traditie is dat er een boom wordt geplant bij een geboorte. Het hout van deze boom wordt later gebruikt voor het maken van de eigen doodskist. De religieuze verering van bomen speelt een belangrijke rol in het religieuze leven van de Hmong. Doordat dit traditionele Hmong dorp zo authentiek is, is het een belangrijke toeristische bestemming geworden.
De Hmong in Laos.
Er wordt over het algemeen aangenomen dat de Hmong ongeveer in de 18e eeuw naar de gebieden buiten Zuid-China zijn getrokken. In de jaren zeventig van de vorige eeuw, tijdens de geheime oorlog in Laos, voerden de Hmong een bittere strijd voor hun bestaan tegen zowel de Pathet Lao als de overheid. Ze werden hierbij aangevoerd door de Hmong-generaal Vang Pao. Hun verzet werd voornamelijk gevoerd vanuit de provincie Xieng Khuang. Financieel werden ze ondersteund door de CIA.
Na het verlies van de oorlog zijn veel Hmong naar Thailand gevlucht, van waaruit er 140.240 uitgeweken zijn naar andere landen, voornamelijk de Verenigde Staten. Tot in 2003 waren er nog Hmong guerrillagroepen in Laos. Nieuws over deze groepen raakte slechts langzaam bekend in de buitenwereld. In 2003 sloot de regering van Laos enkele westerse journalisten en een Amerikaanse Hmongpriester op die de rebellen bezocht hadden. Een paar weken later verscheen er een nieuwsreportage over het lot van de Hmong die nog steeds in Saisombun, Laos vechten.
Waarnaartoe?
Begin 2004 werd bekendgemaakt dat de regering van de Verenigde Staten had aangeboden om 14.000 van de overblijvende Hmong te repatriëren naar Amerika. Dit was niet de eerste keer dat dit werd aangeboden en de Thaise regering studeerde dan ook op alternatieven binnen Thailand zelf. Zo werd voorgesteld om ze naar een militair trainingskamp voor speciale oorlogvoering in de provincie Nakhon Ratchasima over te brengen. Het voordeel zou zijn dat dit gebied omgeven kon worden door hekken en in onbewoond gebied ligt, op ongeveer honderd kilometer van Pak Chong. Viceminister-president Generaal Chavalit had plannen gepresenteerd om ze te verplaatsen naar een kamp bij Baan Na Pho in de provincie Nakhon Phanom nabij de grens met Laos. De Laotiaanse regering diende hiertegen protest in, omdat zij de Hmong zagen als een bedreiging van de staatsveiligheid. Generaal Vang Pao woonde tot zijn dood in de Verenigde Staten.
Thailand.
In Thailand is sinds 2003 een kamp met ca. 14.000 tot 20.000 Hmongvluchtelingen die nergens naartoe kunnen. Het kamp is bij Wat Tham Krabok in het district Phra Buddhabart in de provincie Saraburi. De Thaise regering heeft verscheidene pogingen gedaan om de Hmong te verdelen over het land, maar overal zijn er protesten van de lokale bevolking die aanvoeren dat de Hmong hun banen en land zullen afnemen en drugsmisbruik met zich meebrengen. Wat het niet makkelijker maakt, is dat een gedeelte van de Hmong claimt Thai te zijn, een claim die ondersteund werd door de inmiddels overleden phra Chamroon Panchan. Volgens de monnik zijn deze Hmong gekomen om hun familieleden te bezoeken of om van drugs af te kicken. De tempel is namelijk ook bekend als afkickcentrum. Wat de situatie verder bemoeilijkt is dat tot aan het einde van de jaren 90 van de 20e eeuw iedereen vrij was om te komen en gaan.
Veel van de problemen voor de Hmong en voor de bergvolken in het algemeen worden in Thailand veroorzaakt door de discriminatie van deze groepen. Door de meerderheid van de Thais worden ze gezien als onontwikkeld en veroorzakers van drugsproblemen. De meeste lokale politici in de provincies waar de bergvolkeren wonen voeren vaak campagne tegen hun aanwezigheid en verspreiden allerlei vooroordelen over deze bevolkingsgroepen. Ze worden regelmatig van hun land verdreven en ook wordt het Thaise staatsburgerschap afgenomen. Het enige waarvoor de bergvolkeren vaak goed zijn is om te dienen als attractie voor toeristen.
De Thaise koning Bhumibol en zijn vrouw, koningin Sirikit, trekken zich het lot van de bergvolken aan en zijn projecten gestart om hen te steunen en om de vooroordelen binnen de Thaise bevolking weg te halen. Zo is de koning een onderzoeksproject gestart om te kijken welke groenten en vruchten er in de bergachtige gebieden van het noorden willen groeien en genoeg geld opbrengen voor de bevolking. Dit om de bergvolken over te halen te stoppen met het verbouwen van opium. Zo zijn er onder andere bloemen uit Nederland geïntroduceerd, maar ook appels, peren en aardbeien. Deze komen alle niet in Thailand voor en moesten geïmporteerd worden. In het voorjaar kan men nu echter verse aardbeien uit het noorden van Thailand op de markten van Bangkok vinden.
Repatriëring naar Laos.
In 2008 leven ongeveer 8.000 Hmongvluchtelingen uit Laos in een Thais vluchtelingenkamp in de provincie Petchabun. De Verenigde Staten en andere landen hebben asiel verleend aan Hmongvluchtelingen, echter de Thaise overheid verstrekt geen exit-visa.
Mensenrechtenorganisaties, zoals Amnesty International hebben kritiek op de behandeling van de Hmong in Thailand en Laos. In Laos zijn er vele verslagen van martelingen, verkrachtingen en moorden. In Thailand worden de vluchtelingen niet voorzien van basisvoorzieningen, zoals een redelijk onderdak of schoon drinkwater. De overheden weigeren onafhankelijke toeschouwers toe te laten. Zo kan de repatriëring van de Hmong in de Laotiaanse maatschappij niet gecontroleerd worden, waardoor hun veiligheid ernstig gevaar loopt. De Thaise overheid laat tot nu toe geen vertegenwoordigers van UNHCR toe, waardoor de vluchtelingenstatus niet kan worden vastgesteld.
Subgroepen.
De namen van de groepen refereren aan de kleding van de vrouwen:
Trivia.
In de film "Gran Torino", met Clint Eastwood in de hoofdrol, staan de problemen van een Hmonggezin in Amerika centraal.

</doc>
<doc id="25485" url="https://nl.wikipedia.org/wiki?curid=25485" title="Bergvolkeren">
Bergvolkeren

Bergvolkeren is de term die gebruikt wordt voor verscheidene etnische groepen die leven in de berggebieden van Zuid China, Laos, Vietnam, Thailand en Myanmar. ze leven een semi nomadisch bestaan. Vaak leven ze nog net zo als de mensen in het begin van onze jaartelling en komt de "20e eeuw" als een schok voor ze. De diverse regeringen van de landen waarin ze leven proberen deze volkeren te assimileren in de "normale" bevolking.
We kunnen een aantal groepen onderscheiden aan de hand van de taal die ze spreken:&lt;br&gt;
Tibeto-Birmaanse talen:
Karenic:
Hmong-Mientalen: 
Tussen haakjes staan namen vermeld die in sommige landen worden gebruikt om de groep aan te duiden.
Thailand.
Veel van de problemen voor de bergvolken in Thailand worden veroorzaakt door de discriminatie van deze groepen. Door de meerderheid van de Thais worden ze gezien als onontwikkeld en veroorzakers van de drugsproblemen. De meeste lokale politici in de provincies waar de bergvolkeren wonen voeren vaak campagne tegen hun aanwezigheid en verspreiden ongefundamenteerde vooroordelen over deze bevolkingsgroepen. Ze worden regelmatig van hun land verdreven en ook wordt het Thaise staatsburgerschap afgenomen. Het enige waarvoor de bergvolkeren vaak goed zijn is om te dienen als attractie voor toeristen. 
De Thaise koning Bhumibol en zijn vrouw koningin Sirikit trekken zich het lot van de bergvolkeren aan. Ze zijn projecten (Doi Tung project) gestart om hen te steunen en de vooroordelen binnen de Thaise bevolking weg te halen. Zo is de koning een onderzoeksproject gestart om te kijken welke groenten en vruchten er in de bergachtige gebieden van het noorden willen groeien en genoeg geld opbrengen voor de bevolking. Dit om de bergvolkeren over te halen te stoppen met het verbouwen van opium. Zo zijn er onder andere bloemen uit Nederland geïntroduceerd, maar ook appels, peren en aardbeien. Deze komen alle niet in Thailand voor en moesten geïmporteerd worden. In het voorjaar kan men nu echter verse aardbeien uit het noorden van Thailand op de markten van Bangkok vinden. 

</doc>
<doc id="25486" url="https://nl.wikipedia.org/wiki?curid=25486" title="Huế">
Huế

Huế is een stad gelegen in centraal Vietnam in de provincie Thừa Thiên Huế, waarvan het ook de hoofdstad is. De stad heeft ongeveer 340.000 inwoners.
Geschiedenis.
Huế werd voor het eerst genoemd in de tweede eeuw v.Chr. Het was toen het militaire machtscentrum van de Chinezen in het koninkrijk Nam Việt. Rond 200 kwam de stad in handen van de inheemse Cham. Huế was daarna nog herhaaldelijk in handen van de Chinezen tot het in 1306 werd opgenomen in het koninkrijk Đại Việt (Annam).
In 1558 kwam de stad in handen van de Nguyen-heren en in de 17e en 18e eeuw was Huế hun hoofdstad. Zij bouwden Dai Noi, de citadel van Huế. De stad was de keizerlijke hoofdstad van Vietnam tussen 1802 en 1945 onder de Nguyen-dynastie. Aan de rivier de Hương ligt de voormalige keizerlijke stad die gebouwd is naar het voorbeeld van de Verboden Stad in Peking. In 1949 verloor Huế definitief haar rol van hoofdstad ten koste van Saigon.
De stad leed schade tijdens de eerste fase van de Vietnamoorlog (1946-1954). In de stad waren burgerprotesten in 1963 en in 1965. Tijdens het Tet-offensief (1968) is er in deze stad zwaar gevochten tussen Amerikaanse mariniers en het Zuid-Vietnamese leger aan de ene kant en de Vietcong en het Noord-Vietnamese leger (NVA) aan de andere kant. Bij deze gevechten is het keizerlijk paleis grotendeels vernietigd. Tijdens de bezetting van Huế werden door de NVA massa-executies uitgevoerd waarbij ongeveer 4000 zogenaamde 'witten' (mensen die ervan verdacht werden anticommunistisch te zijn) werden gedood. Na de gevechten werden deze in tientallen massagraven rondom het stadion van Huế teruggevonden. Na de oorlog is de stad herbouwd en zijn de monumenten hersteld.
Cultuur.
In 1993 zijn een aantal monumenten in Huế door UNESCO tot werelderfgoed verklaard. Centrum is de citadel of de keizerlijke stad van Huế, die omringd is met een muur van 11 km. Daarnaast zijn er de forten Tran Binh Dai en Tran Hai Thanh om de stad te beschermen voor aanvallen langs de rivier of vanop zee. Buiten de keizerlijke stad zijn er nog monumenten zoals de tempels Van Mieu en Den Voi Re, de esplanade Dan Nam Giao, de pagode Chua Thien Mu, Ho Quyen en de grafmonumenten van de keizers van de Nguyen-dynastie.
De universiteit van Huế werd opgericht in 1957.
Sinds 1960 is de stad de zetel van het rooms-katholieke aartsbisdom Huế.
Geografie en klimaat.
De stad ligt in een vlakte tussen de Zuid-Chinese Zee en een bergketen ("Chaîne Annamitique"). De brede rivier de Hương stroomt door de stad.
In de wintermaanden (september tot april) vallen er overvloedige moessonregens in de streek. De zomers zijn relatief droog. De gemiddelde jaarlijkse neerslag schommelt tussen 2.600 en 2.900 mm.
Verkeer en vervoer.
De Internationale Luchthaven Phu Bai ligt circa 15 kilometer ten zuiden van de stad.
De stad is via de weg en via de spoorlijn Hanoi - Ho Chi Minhstad verbonden met het noorden en het zuiden van het land.

</doc>
<doc id="25487" url="https://nl.wikipedia.org/wiki?curid=25487" title="Protectoraat Annam">
Protectoraat Annam

Het protectoraat Annam (Vietnamees: "An Nam" of "Trung Kỳ", Frans: "Protectorat d'Annam") was een Frans protectoraat in het midden van het huidige Vietnam. De ligging van het gebied komt ongeveer overeen met die van de huidige regio Centraal-Vietnam. De hoofdstad van het protectoraat was Huế.
Geschiedenis.
Voor de komst van de Fransen werd het gebied vanaf 1802 bestuurd door de Nguyen-dynastie. In 1884 maakten de Fransen er een eigen protectoraat van binnen de Unie van Indochina, nadat ze de Chinees-Franse Oorlog hadden gewonnen hadden waardoor de Chinezen de controle op de regio kwijtraakten. In 1945 was het gebied kortstondig onderdeel van het Keizerrijk Vietnam en in 1949 ging het op in de Staat Vietnam.

</doc>
<doc id="25488" url="https://nl.wikipedia.org/wiki?curid=25488" title="Vietnamoorlog">
Vietnamoorlog

De oorlog in Vietnam of Tweede Indochinese Oorlog, in het Westen meestal aangeduid als Vietnamoorlog en binnen Vietnam Amerikaanse Oorlog genoemd, was een oorlog tussen het op de Verenigde Staten georiënteerde Zuid-Vietnam en het op de Sovjet-Unie en China georiënteerde Noord-Vietnam. De oorlog volgde op de Eerste Indochinese Oorlog (in Vietnam 'Franse Oorlog' genoemd) en duurde van 1 november 1955 tot 30 april 1975.
De Vietnamoorlog wordt veelal gezien als een proxyoorlog, met Vietnam als het toneel waarop de grootmachten van de Koude Oorlog hun strijd uitvochten. Hoewel de strijd zich voornamelijk afspeelde in Vietnam, werd er ook gevochten in de grensgebieden van Laos (Laotiaanse Burgeroorlog) en Cambodja (Cambodjaanse Burgeroorlog). De belangrijkste strijdende partijen waren Noord-Vietnam, gesteund met wapens door China en de Sovjet-Unie, aan de ene kant en Zuid-Vietnam en de Verenigde Staten aan de andere kant, gesteund door landen van de Zuidoost-Aziatische Verdragsorganisatie (ZOAVO) die ook eigen militairen inzetten. Het conflict wordt ook beschouwd als een hybride oorlog. 
Door de inzet van honderdduizenden manschappen, grootschalige bombardementen, het gebruikmaken van chemische middelen als Agent Orange en napalm, zagen de Verenigde Staten zich door toenemende kritiek en massaal protest, ook in eigen land, tegen de volgens velen zinloze strijd genoodzaakt de troepen terug te trekken en uit deze oorlog te stappen. Daarna kwam de door de Amerikanen gesteunde regering van Zuid-Vietnam ten val en werden de beide delen van Vietnam onder communistisch bewind herenigd. De Amerikaanse deelname aan het conflict gold lange tijd als de langste oorlog die door de Verenigde Staten gevoerd werd, voor de latere betrokkenheid bij de oorlog in Afghanistan sinds eind 2001.
Aanloop.
Eerste Indochinese Oorlog.
Het bombardement van de havenstad Hải Phòng (Tonkin) op 23 november 1946 door Franse oorlogsschepen wordt als het begin van de deze oorlog beschouwd. Het toenmalige Vietnam was onderdeel van de Unie van Indochina, een kolonie van Frankrijk. In december 1946 trok de Vietminh, een Vietnamees bevrijdingsleger onder leiding van Hồ Chí Minh, zich terug vanuit Hanoi.
De VS steunden Frankrijk in het geheim omdat de Vietminh onder communistische invloed stond. Een tweede reden was dat Frankrijk tijdens de Koude Oorlog een belangrijke bondgenoot was van de VS.
De Eerste Indochinese Oorlog duurde formeel tot 1 augustus 1954. De strijd was echter al gestreden op 7 mei van dat jaar. Nadat de Fransen een zware nederlaag hadden geleden in de Slag bij Điện Biên Phủ sloten Frankrijk en de Vietminh een onmiddellijke wapenstilstand. In juli 1954 werden de Akkoorden van Genève gesloten. Om te voorkomen dat Hồ Chí Minh in heel Vietnam de baas zou worden, werd het land tijdelijk in tweeën gedeeld. Hồ Chí Minh werd de leider van het noordelijke deel.
Akkoorden van Genève.
Uiteindelijk werd in Genève het volgende afgesproken:
De akkoorden werden niet door de Verenigde Staten en de regering van Zuid-Vietnam getekend. Zij waren officieel geen partij op de conventie. Een internationale commissie bestaande uit vertegenwoordigers van Polen, Canada en India werd aangesteld om toezicht te houden op de naleving van de akkoorden.
De eerste bepaling hield in dat Frankrijk en Zuid-Vietnam hun troepen uit Noord-Vietnam terugtrokken. De Vietminh moest aanzienlijke delen in het zuiden verlaten. Ongeveer 130.000 Vietminhstrijders en hun familieleden vertrokken naar Noord-Vietnam om daar een communistische staat op te bouwen. Noord-Vietnam wilde een zo snel mogelijke hereniging met Zuid-Vietnam. Hoofdstad van Noord-Vietnam werd Hanoi.
In omgekeerde richting vertrokken bijna een miljoen Noord-Vietnamezen naar Zuid-Vietnam, waar een autoritair regime tot stand kwam gericht op de westerse wereld en gesteund door de Verenigde Staten. Ook kwam er een demarcatielijn ter hoogte van de 17e breedtegraad, de DMZ Vietnam. De Verenigde Staten wilden geen snelle samenvoeging van beide landen, omdat ze vreesden dat dan ook het zuiden communistisch zou worden. Hoofdstad van Zuid-Vietnam werd Saigon.
Verkiezingen.
Voor de Vietminh was de verdeling ongunstig. Ze moest alle gebieden in Zuid-Vietnam opgeven. Ze stemden in met de akkoorden omdat ze verwachtten de nationale verkiezingen in 1956, die waren overeengekomen in de Akkoorden van Genève, te zullen winnen. Ook de Amerikaanse regering vermoedde dat bij eerlijke verkiezingen de communistische Ho Chi Minh de verkiezingen zou winnen. Dit zou voor de Verenigde Staten een behoorlijk gezichtsverlies opleveren. Daarnaast wilden de Amerikanen een buffer tegen het in de regio oprukkende communisme.
Daarop besloten de Verenigde Staten en Zuid-Vietnam de nationale verkiezingen in Vietnam tegen te houden. Als officiële reden daarvoor gaven zij op dat in Noord-Vietnam onmogelijk eerlijke verkiezingen gehouden konden worden. Ook andere communistische staten besloten om niet op de verkiezingen aan te dringen. Voor de Sovjet-Unie was de situatie in Vietnam het niet waard de relatie met de Verenigde Staten op scherp te stellen. China had geen haast met de vereniging van Vietnam. China vreesde bij een communistische overwinning een verdere expansie van Vietnam richting Laos en Cambodja (in 1979 werd Cambodja daadwerkelijk door Vietnam veroverd).
Amerikaanse oorlog.
In 1957 ontstond in Zuid-Vietnam een oorlog tussen de door Noord-Vietnam gesteunde Vietcong en het door de Verenigde Staten gesteunde Zuid-Vietnamese bewind. De Verenigde Staten steunden Ngô Đình Diệm, de dictator van de Republiek Vietnam (Zuid-Vietnam), in de hoop een levensvatbaar, kapitalistisch Zuid-Vietnam te creëren. Er werd een coalitie gevormd met Zuid-Korea (financieel en militair gesteund door de VS), Thailand, Australië, Nieuw-Zeeland en de Filipijnen om tegen het communistische Noord-Vietnam te strijden. Opmerkelijk genoeg namen het Verenigd Koninkrijk en Canada niet deel aan de oorlog, hoewel zij wel samen met de VS de Koude Oorlog voerden. De VS verleenden Zuid-Vietnam steeds meer steun; in eerste instantie met 'adviseurs', maar later steeds meer met wapens en uiteindelijk ook manschappen.
Zuid-Vietnam onder Ngô Đình Diệm.
De Zuid-Vietnamese bevolking had gemengde gevoelens bij de intocht van Ngô Đình Diệm in juni 1954. De nieuwe Zuid-Vietnamese leider had namelijk een verleden als minister onder het koloniale bestuur van de Fransen. De Amerikanen vonden hem echter geschikt vanwege het feit dat hij een felle anticommunist was. Ngô Đình Diệm was een diepgelovig katholiek, afkomstig uit de inheemse bestuurlijke elite. De Verenigde Staten gaven miljarden dollars aan economische en militaire steun aan Zuid-Vietnam, Ngô gebruikte het geld echter om een politiestaat op te bouwen. Hij trok alle macht naar zich toe, benoemde familieleden op hoge posities en bevoordeelde de katholieke minderheid. De corruptie onder zijn bewind vierde hoogtij. Het regime onderhield goede banden met de rijke landheren, maar deed niets aan de armoede en de ongelijke verdeling van de grond. Intussen won de Vietcong de steun van arme boeren door in de "bevrijde gebieden" de grond onder hen te verdelen.
Hoewel driekwart van de bevolking boeddhist was, was de macht in katholieke handen en werden boeddhisten gediscrimineerd. Op 8 mei 1963, de 2527ste geboortedag van Boeddha, sloeg de vlam volledig in de pan. Ngô's troepen openden die dag in de havenstad Huế het vuur op boeddhisten die protesteerden tegen het verbod om Boeddha's geboortedag met vlagvertoon te vieren. Vervolgens braken in alle grote steden rellen uit. Het regime reageerde met keiharde repressie. De demonstraties werden echter alleen maar heftiger en wonnen nu ook steun van katholieke studenten en intellectuelen. Het protest bereikte een dramatisch hoogtepunt toen een boeddhistische monnik zichzelf vrijwillig in brand stak op een druk kruispunt in Saigon.
Door dit alles drong tot de Amerikanen door dat Ngô maar beter kon verdwijnen. Ontevreden Zuid-Vietnamese generaals kregen van de CIA te horen dat Amerika geen bezwaar zou maken tegen een geslaagde staatsgreep. Op 1 november 1963 bezetten opstandige legereenheden de belangrijkste punten van Saigon en Ngô sloeg op de vlucht. De volgende dag nam hij contact op met de leider van de staatsgreep. Ngô werd een veilige aftocht beloofd, maar op weg naar het vliegveld werd hij in een pantserwagen vermoord.
Het Tonkin-incident.
Sinds de val van Ngô was de Vietcong aan een snelle opmars bezig. President Johnson probeerde in 1964 het Congres ertoe te brengen hem onbeperkte bevoegdheden te geven voor militair optreden. Hij zou die echter alleen krijgen als zich daadwerkelijk Noord-Vietnamese agressie tegenover de Amerikanen zou voordoen. Op 2 augustus 1964 vond het Tonkin-incident plaats.
Voor de kust van Noord-Vietnam werd een Amerikaanse torpedobootjager aangevallen door Noord-Vietnamese torpedoboten. Het Amerikaanse schip liep nauwelijks schade op, maar het incident zorgde in Washington voor grote opwinding. De Amerikaanse regering besloot onmiddellijk nog een torpedobootjager naar de Golf van Tonkin te sturen. Twee dagen later berichtte de Amerikaanse regering dat ook die torpedobootjager werd aangevallen, een incident dat in werkelijkheid nooit had plaatsgevonden. Met dit incident was volgens de Amerikaanse regering bewezen dat Noord-Vietnam zich schuldig maakte aan agressie.
In dezelfde week van het Tonkin-incident nam het Congres met slechts twee tegenstemmers de Tonkin-resolutie aan waarmee Johnson alle noodzakelijke maatregelen mocht nemen om elke gewapende aanval tegen de Amerikaanse strijdkrachten te vergelden en verdere agressie te voorkomen. In de pers werd later duidelijk dat het hele incident een valse vlag was, georganiseerd door de VS, en het de vonk was die nodig was om de lont aan te steken en de Vietnamoorlog te starten. President Johnson had hiermee bereikt wat nodig was om troepen massaal te mobiliseren. Het komt erop neer dat de Amerikaanse regering het eerste incident uitgelokt had en het tweede valselijk voorgewend.
De oorlog op zijn hoogtepunt.
Onder de regering-Kennedy (1961-1963) en -Johnson (1963-1968) werd de Amerikaanse hulp voortdurend opgevoerd, tot zich uiteindelijk, in april 1969, 543.400 Amerikaanse soldaten in Vietnam bevonden. Ondanks grootscheepse bombardementen en gebruik van chemische middelen (zoals het ontbladeringsmiddel Agent Orange en napalm ) kregen de Zuid-Vietnamese en Amerikaanse troepen de op het platteland zeer populaire Vietcong niet onder controle.
Na het Tet-offensief in 1968 besloot de regering-Nixon (1969-1974), onder druk van de publieke opinie, tot geleidelijke terugtrekking van de Amerikaanse troepen. Deze geleidelijke terugtrekking was ook het gevolg van een toenemende demotivatie onder de soldaten van het Amerikaanse leger, die het gevoel hadden dat de Zuid-Vietnamezen het vechten aan de Amerikanen overlieten. In de VS en Europa vonden grote demonstraties tegen de oorlog plaats.
Nederland had zijn Vietnamkomité met onder andere de bekende oud-verzetsman en CPN'er Piet Nak.
Terugtrekking VS en val van Saigon.
Op 27 januari 1973 werden de Parijse Akkoorden ondertekend. Deze akkoorden bepaalden dat Noord-Vietnam en Zuid-Vietnam door middel van vrije verkiezingen herenigd zouden worden en dat de Amerikaanse troepen binnen 60 dagen het land moesten verlaten. De Noord-Vietnamese troepen mochten wel in Zuid-Vietnam blijven. Omdat het Congres de geldkraan had dichtgedraaid trokken de VS zich snel terug. Vervolgens werd het Zuid-Vietnamese bewind van Nguyen Van Thieu (1924 - 2001) door Noord-Vietnam onder de voet gelopen. Generaal Võ Nguyên Giáp had de leiding over deze aanval.
Giáp was een succesvolle generaal die ook het brein was achter de Slag bij Điện Biên Phủ en het Tet-offensief. Deze keer koos hij voor een simpele tactiek. De slag om Saigon op 30 april 1975 won Giáp dan ook binnen 24 uur door 'gewoon' op te rukken met Sovjettanks. De Amerikanen probeerden nog te redden wat er te redden viel; vanuit de Amerikaanse ambassade werden noodvluchten georganiseerd om hun personeel en belangrijke vertegenwoordigers te redden. Er was echter zoveel materieel aanwezig dat het niet allemaal tegelijk verscheept kon worden. Om te voorkomen dat technisch materieel in handen van de Noord-Vietnamezen zou vallen, werden vliegtuigen en helikopters van vliegdekschepen in zee gedumpt.
Noord- en Zuid-Vietnam werden herenigd en in juli 1976 werd de Socialistische Republiek Vietnam uitgeroepen. De hoofdstad werd Hanoi. Saigon werd omgedoopt tot Ho Chi Minhstad.
Impact.
Vietnam.
De Vietnamoorlog heeft aan circa 2,5 miljoen Vietnamezen van beide partijen het leven gekost en grote schade toegebracht aan het land. Veel Vietnamezen raakten verwond door onder andere het gebruik van chemische middelen (zoals Agent Orange en napalm) door de Amerikanen. Nakomelingen van de Vietnamezen die in de met chemische middelen bestookte gebieden leefden, krijgen nog steeds (klein-)kinderen die lichamelijk gehandicapt worden geboren. De chemische middelen hebben het DNA van de bevolking aangetast.
Sommige delen van het land zijn nog steeds onbruikbaar door de chemische wapens die in de grond zitten en overal liggen nog delen van vliegtuigen, helikopters, tanks en blindgangers en van bommen, granaten en mijnen die destijds niet afgegaan zijn.
Na de val van Zuid-Vietnam kwam een grote stroom op gang van bootvluchtelingen die bang waren voor het nieuwe regime. Alle Zuid-Vietnamezen en zelfs sympathisanten voor het noorden uit het zuiden werden zonder pardon uit hun arbeidsfunctie ontheven en op straat gezet. Paspoorten van Zuid-Vietnamezen waren niet meer geldig en reizen werd bijgevolg onmogelijk.
Na de oorlog had het nieuwe Vietnam een grote staatsschuld aan China en de toenmalige Sovjet-Unie (nu Rusland). Die schuld wordt tot op de dag van vandaag afbetaald. Daarnaast kampte Vietnam aanvankelijk met zware handelsbelemmeringen die door onder andere de VS werden opgelegd. Hierdoor was het economische herstel van het land erg moeilijk. Vanaf 1993 blokkeerden de VS niet langer internationale hulp aan Vietnam, in 1994 hieven ze het handelsembargo op en in 1995 gingen de VS diplomatieke betrekkingen aan met Vietnam.
Verenigde Staten.
58.226 Amerikanen sneuvelden of raakten vermist. Amerikaanse oorlogsveteranen uit die oorlog kampen met fysieke en psychische problemen. Lichamelijke problemen zijn niet altijd afkomstig van direct letsel. De Amerikanen die gewerkt hebben met de chemische middelen kampen met dezelfde problemen als de Vietnamezen, dus ook de daaropvolgende generaties.
Geestelijk letsel werd mede veroorzaakt doordat de teruggekeerde soldaten die als helden vertrokken, bij hun terugkeer niet als helden werden onthaald. De publieke opinie was gedurende de oorlog 180 graden gedraaid. Het verliezen van de oorlog in Vietnam (en vooral de manier waarop) gaf de Amerikanen het gevoel dat hun macht tanende was. Elke strijd die de VS na Vietnam aangingen werd ook vergeleken met die oorlog.
Verwerking en Hollywood.
Vanaf de jaren zeventig werden films en televisieseries gemaakt over de oorlog, waarin de verwerking van het trauma een centrale plaats innam. Opvallend is dat zelfs hier de Amerikanen niet eensgezind zijn. Zo laten de film "We Were Soldiers" en de televisieserie "Tour of Duty" het beeld zien van de heldhaftige Amerikaanse soldaat, terwijl "Platoon" en "Born on the Fourth of July" meer focussen op de pijn. "Coming Home" geeft de gevolgen van de oorlog aan het thuisfront weer. "The Deer Hunter" laat zien hoe personen kunnen veranderen na oorlogshandelingen en krijgsgevangenkampen. "Apocalypse Now" en "Platoon" worden wel gezien als de definitieve films over deze oorlog. "Apocalypse Now" (een van de weinige films waarin wordt gesproken over geheime missies in Cambodja) geeft zonder partij te kiezen de waanzin van oorlogen in het algemeen aan (het citaat "The horror!" is ontleend aan de roman "Heart of Darkness" (1899) van Joseph Conrad). "Platoon" toont ondubbelzinnig het proces van morele verwording dat militairen in een oorlog ondergaan: fatsoenlijke mannen maken zich in het veld ondergeschikt aan criminelen, vaak lager in rang, die minder moeite hebben met de wrede beslissingen die noodzakelijk zijn of lijken te zijn. De film "Full Metal Jacket" geeft in het eerste deel de sterk theoretische kant van deze oorlog weer, in het tweede deel volgt de praktijk, die in het geheel niet aansluit bij de opleiding. De Vietnamese kant van deze langdurige oorlog is, voor zover bekend, nooit verfilmd door Hollywood hoewel Oliver Stones "Heaven &amp; Earth" hier toch een poging toe waagt.
In de documentaire "The Fog of War" reflecteert voormalig minister van defensie van de Verenigde Staten Robert McNamara op de Vietnamoorlog. Hij refereert aan een bijeenkomst jaren na de oorlog waar het verschil in inzicht tussen de strijdende partijen naar voren komt. De Noord-Vietnamezen vergeleken de Amerikanen met de koloniale mogendheid Frankrijk. McNamara: 'Wij zagen Vietnam als een onderdeel van de Koude Oorlog. Niet zoals zij het zagen: een burgeroorlog.'
De documentaire "The Vietnam War" is een prestigieuze en alomvattende reeks van Ken Burns en Lynn Novick over de oorlog in Vietnam. Deze tiendelige PBS-reeks vertelt het volledige verhaal van het controversiële conflict: van de diepe wortels in het kolonialisme en de ontmanteling van Frans Indochina tijdens de eerste Vietnamoorlog, over de tweede Vietnamoorlog met de Amerikanen (1955-1975), tot de gevolgen vandaag.
Herdenking.
In 1982 werd in Washington het Vietnam Veterans Memorial onthuld. Het monument bestaat uit een granieten muur met daarop de namen van alle gesneuvelde Amerikaanse soldaten.
Op diverse andere locaties, binnen en buiten de VS, zijn monumenten voor deze oorlog opgericht.

</doc>
<doc id="25489" url="https://nl.wikipedia.org/wiki?curid=25489" title="Protectoraat Tonkin">
Protectoraat Tonkin

Protectoraat Tonkin (Frans: "Protectorat du Tonkin"; Vietnamees: "Bắc Kỳ") was een Frans protectoraat in het noorden van het huidige Vietnam. De hoofdstad van het protectoraat was Hanoi. De ligging van Tonkin komt ongeveer overeen met die van de huidige regio Noord-Vietnam.
Geschiedenis.
Voor de komst van de Fransen werd het gebied vanaf 1802 bestuurd door de Nguyen-dynastie. In 1884 maakten de Fransen er een eigen protectoraat van binnen de Unie van Indochina. In 1945 was het kortstondig een onderdeel van het Keizerrijk Vietnam en in 1949 ging Tonkin officieel op in de Staat Vietnam, het latere Zuid-Vietnam. In 1945 werd in Vietnam echter de Democratische Republiek Vietnam (Noord-Vietnam) uitgeroepen die haar machtsbasis had in Hanoi.

</doc>
<doc id="25490" url="https://nl.wikipedia.org/wiki?curid=25490" title="Frans-Cochinchina">
Frans-Cochinchina

Cochinchina (Frans: "Cochinchine", Vietnamees: "Nam Kỳ"; Khmer: កម្ពុជាក្រោម, "Kampuchea Krom") was van 1862 tot 1949 een Franse kolonie in het zuiden van het huidige Vietnam. De hoofdstad van de kolonie was Saigon, dat tegenwoordig Ho Chi Minhstad heet. Cochinchina besloeg het grootste deel van de huidige regio Zuid-Vietnam.
Geschiedenis.
Voorgeschiedenis.
In het noordelijke deel van dit gebied lag van de 2e eeuw tot 1822 het oude Koninkrijk Champa van de Cham. Dit rijk lag in het gebied tussen en rondom de steden Đà Nẵng en Nha Trang. Het gebied ten zuiden hiervan was ooit deel van het koninkrijk Funan, en werd later onderdeel van het Khmer-rijk. De Khmer werden in de 18e eeuw uiteindelijk door het keizerrijk Dai Viet Quoc verdreven. Als gevolg hiervan woont in dit gebied langs de grens met Cambodja een grote Khmer-minderheid, de Khmer Krom genaamd. 
Franse kolonie.
De Fransen gebruikten de door de Portugees Antonio de Faria voor heel Vietnam bedachte naam voor hun kolonie in Indochina. Deze kolonie werd in 1862 gesticht in het gebied dat de Fransen op de Nguyen-dynastie veroverd hadden. In 1887 werd Cochinchina, net zoals alle andere Franse kolonies in de regio, onderdeel van de Unie van Indochina. De gouverneur behield na de overgang in de kolonie zijn functie. Zij zetelden eerst in Đà Nẵng en later in Saigon en waren grotendeels onafhankelijk van de Franse gouverneurs van Indochina. In 1945 was de regio kortstondig een onderdeel van het Keizerrijk Vietnam. In 1949 ging Cochinchina op in de nieuwgevormde Staat Vietnam.

</doc>
<doc id="25491" url="https://nl.wikipedia.org/wiki?curid=25491" title="Antonio de Faria">
Antonio de Faria

Antonio de Faria was de eerste Europeaan (Portugees) die een vestigingsplaats stichtte in het huidige Vietnam. Hij deed dit bij het kustplaatsje Faifo in 1535. Dit lag ongeveer 20 kilometer van het huidige Đà Nẵng (Tourane). De Faria hoopte van dit gebied een permanente Portugese enclave te maken, net als Macau en Goa. De havenstad floreerde echter nooit. Hij is verantwoordelijk voor de verkeerde benaming van Vietnam. Hij noemde Vietnam Cauchi, dat afstamt van de Chinese karakters voor Vietnam: Giao Chi. Om verwarring te voorkomen met hun kolonie Cochin in India voegde hij hier China aan toe. Zo werd de naam "Cochin China" geboren. Later zouden de Fransen dit alleen gebruiken als naam van het zuidelijke gedeelte van Vietnam.

</doc>
<doc id="25492" url="https://nl.wikipedia.org/wiki?curid=25492" title="Zuid-Vietnam">
Zuid-Vietnam

De staat Zuid-Vietnam, officieel de Republiek Vietnam ("Việt Nam Cộng Hòa" in het Vietnamees), werd uitgeroepen op 26 oktober 1955 door president Ngo Dinh Diem, als tegenhanger van het communistische Noord-Vietnam. De staat besloeg het gedeelte van Vietnam ten zuiden van de 17e breedtegraad. Op 30 april 1975, met de capitulatie van de hoofdstad Saigon door Duong Van Minh, kwam een einde aan het bestaan van Zuid-Vietnam. Op 2 juli 1976 werd het land herenigd met Noord-Vietnam in de nieuwe staat Vietnam.
Geschiedenis.
Het bestaan van Zuid-Vietnam is altijd een onderwerp van controverse geweest. Volgens velen was het ontstaan van Zuid-Vietnam enkel het resultaat van Amerikaanse inmenging in de lokale politiek en de Zuid-Vietnamese regering een Amerikaanse marionet. Anderen beweren dat het land een gerechtvaardigde poging belichaamde om de bevolking te beschermen tegen het communisme. De Amerikanen meenden dat ze de democratie in het land bevorderden, hoewel tegenstanders terecht aanvoeren dat Zuid-Vietnam eigenlijk geen democratie was.
De meerderheid van de Amerikaanse troepen trok zich terug uit Zuid-Vietnam in 1973, volgens de Akkoorden van Parijs. Na militaire successen van de Viet Cong in het zuiden en tegenstand tegen hun eigen regering door het Zuid-Vietnamese volk, viel Noord-Vietnam in 1975 Zuid-Vietnam binnen. De steden Hué, Đà Nẵng en Đà Lạt vielen al snel in noordelijke handen en het Zuid-Vietnamese leger werd dan ook overrompeld.
Zuid-Vietnam zette echter een aanzienlijke verdediging op, en lanceerde zelfs een tegenaanval. Dit mocht echter niet baten en het zuidelijke leger bleef terrein verliezen. De Zuid-Vietnamese regering vroeg opnieuw hulp aan de Amerikanen, maar de Amerikaanse regering keurde geen tweede operatie in het land goed.
Het leger kon na de vlucht van president Nguyen Van Thieu naar Taiwan zijn strijd niet meer volhouden, en de aangestelde president Duong Van Minh gaf de hoofdstad Saigon en de rest van zijn land onvoorwaardelijk over aan Noord-Vietnam op 30 april 1975.

</doc>
<doc id="25493" url="https://nl.wikipedia.org/wiki?curid=25493" title="DMZ Vietnam">
DMZ Vietnam

De DMZ ("Demilitarized Zone", ofwel gedemilitariseerde zone) was tussen 1954 en ("de jure") 1976 een enkele kilometers breed gebied aan weerszijden van de demarcatielijn ter hoogte van de 17e breedtegraad. De DMZ komt voort uit de Akkoorden van Genève in juli 1954 om de Democratische Republiek van Vietnam te verdelen in 2 helften. Dit totdat een permanente politieke oplossing gevonden kon worden door middel van verkiezingen. Dit was een mondelinge overeenkomst tussen de Fransen en de communisten onder leiding van Hồ Chí Minh. De Verenigde Staten, de Sovjet-Unie en het Verenigd Koninkrijk, waren ook aanwezig bij het sluiten van deze overeenkomst. De Verenigde Staten verklaarden het hiermee niet eens te zijn maar verklaarden eveneens dat zij de overeenkomst niet zouden tegenhouden. De regering van Bảo Đại verklaarde het niet eens te zijn met deze overeenkomst.
De geschiedenis van de DMZ Vietnam eindigt in 1976 met de hereniging van de twee landen.

</doc>
<doc id="25494" url="https://nl.wikipedia.org/wiki?curid=25494" title="Noord-Vietnam">
Noord-Vietnam

De Democratische Republiek Vietnam (Vietnamees: "Việt Nam Dân Chủ Cộng Hòa"), ook wel aangeduid als Noord-Vietnam, was van 1945 tot 1976 een communistisch land in Zuidoost-Azië. De hoofdstad van het land was Hanoi. 
Het land ontstond nadat Hồ Chí Minh op 2 september 1945 op het Quảng trường Ba Đình-plein in Hanoi de onafhankelijkheidsverklaring voorlas. Het land werd toen onafhankelijk van de Unie van Indochina. Hij las daarbij passages uit de Amerikaanse Onafhankelijkheidsverklaring voor waarbij hij het woord "Engeland" verving door "Frankrijk". Deze verklaring was hem ter beschikking gesteld door een lid van de OSS, een voorloper van de CIA. Vrijwel onmiddellijk hierna werden Hồ en zijn Vietminh door de Fransen uit Hanoi verdreven en vochten een zware oorlog uit met de Fransen. Dit zou de Eerste Indochinese Oorlog worden. Hierin heroverde de Democratische Republiek Vietnam het gebied in het noorden van Vietnam, terwijl in het zuiden de door Frankrijk gesteunde Staat Vietnam werd opgericht geleid door keizer Bảo Đại. 
In 1954 werden de Akkoorden van Genève gesloten. Hierbij werd de regering van Hồ internationaal erkend. Vietnam werd officieel opgesplitst in de Democratische Republiek Vietnam (Noord-Vietnam) in het noorden en de Republiek Vietnam (Zuid-Vietnam) in het zuiden. De grens tussen deze twee landen was de gedemilitariseerde zone ter hoogte van de 17e breedtegraad.
Na het sluiten van de akkoorden van Genève breekt de Tweede Indochinese Oorlog (de Vietnamoorlog) uit tussen het communistische noorden en het door de Verenigde Staten gesteunde zuiden. Als op 30 april 1975 de Zuid-Vietnamese hoofdstad Saigon valt, is dit het begin van de reünificatie van Noord- en Zuid-Vietnam. De reünificatie van beide landen vindt plaats op 2 juli 1976. Beide landen gaan verder als de Socialistische Republiek Vietnam.

</doc>
<doc id="25495" url="https://nl.wikipedia.org/wiki?curid=25495" title="Bảo Đại">
Bảo Đại

Bảo Đại (Huế, 22 oktober 1913 – Parijs, 30 juli 1997) was, in opvolging van Khải Định, de 13de en laatste keizer van de Nguyen-dynastie in Vietnam, een dynastie die begonnen was met keizer Gia Long in 1802.
Hij werd gekroond in 1926 op twaalfjarige leeftijd maar regeerde pas in 1932 zelfstandig. Tijdens de Tweede Wereldoorlog werkte hij samen met de Japanners. Op 11 maart 1945 proclameerde hij de onafhankelijkheid van het Keizerrijk Vietnam, na toezeggingen van Japan. Op 23 augustus 1945 trad hij af en werd tijdelijk lid van de Vietminh van Hồ Chí Minh.
Hij leefde vervolgens in ballingschap in Hongkong en Frankrijk. In 1949 werd hij door de Fransen weer als staatshoofd geïnstalleerd, ditmaal als president. In 1955 werd hij bij verkiezingen verslagen door Ngo Dinh Diem. Sindsdien woonde hij in Frankrijk, waar hij gestorven is in het militaire ziekenhuis Val-de-Grâce. Hij ligt begraven in het Cimetière de Passy.

</doc>
<doc id="25496" url="https://nl.wikipedia.org/wiki?curid=25496" title="Kastellorizon">
Kastellorizon



</doc>
<doc id="25497" url="https://nl.wikipedia.org/wiki?curid=25497" title="PTB">
PTB



</doc>
<doc id="25499" url="https://nl.wikipedia.org/wiki?curid=25499" title="Radio Caroline">
Radio Caroline

Radio Caroline was de eerste zeezender voor de Britse kust, die tussen 1964 en 1990 uitzond vanaf verschillende schepen op de Noordzee. Pas na 1990 ging Radio Caroline door aan de vaste wal. Ronan O'Rahilly was de belangrijkste oprichter.
Het ontstaan van Radio Caroline.
De manager van Georgie Fame in het begin van de jaren zestig was Ronan O'Rahilly, geboren in Ierland en wonend in Londen in het Verenigd Koninkrijk, waar hij een zakenkantoor had. Voor O'Rahilly was het moeilijk de platen van Georgie Fame gedraaid te krijgen bij de BBC, want daar hadden ze Needle Time, dat wil zeggen dat er maar een beperkt aantal platen per uur of dag mocht worden gedraaid. Tieners hadden toen een muziekprogramma van slechts maximaal 30 minuten per week.
Ook bij Radio Luxembourg lukte het niet. Radio Luxembourg werd vooral in de avond en nachtelijke uren druk beluisterd in heel Europa, omdat die een zender had met een groot vermogen van 1200 kW (1,2 megawatt) in het groothertogdom Luxemburg. Bij Radio Luxembourg zwaaiden de platenmaatschappijen de scepter, om beurten Philips, Decca, EMI en Pye Records (Nixa Records), want die samen kochten alle zendtijd op. Programma's van 30 minuten werden gesponsord door een bepaald platenlabel. De uitgebrachte muzieksingles werden niet compleet gedraaid, maar ingekort tot ongeveer 2 minuten, om binnen 30 minuten zoveel mogelijk 45-toerensingles te kunnen draaien. Er waren ook diverse andere gesponsorde programma's.
Vanwege de problemen bij het gedraaid krijgen van platen besloot Ronan O'Rahilly zelf een zeezender op de Noordzee op te richten met de naam Radio Caroline, genoemd naar de dochter van John F. Kennedy. Hij had Caroline Kennedy op de cover van het maandblad Time Magazine zien staan en zo kwam hij aan de naam. Het schip lag 3 mijl uit de Britse kust en bevond zich daardoor juridisch gezien in internationale wateren.
Op paaszaterdag 28 maart 1964 om 12:00 GMT begon Radio Caroline met haar uitzendingen. Er werd uitgezonden van 6 uur tot 18 uur. Volgens een opiniepeiling waren er ruim 7 miljoen luisteraars gemiddeld per dag; in de eerste week ontving men ruim 20.000 brieven van luisteraars. Het schip lag voor anker nabij Felixstowe, Verenigd Koninkrijk. De oorspronkelijke naam van het schip was MV "Fredericia", deze werd veranderd in MV "Caroline". Het monopolie van de BBC was nu doorbroken, Radio Caroline had meer luisteraars dan de BBC.
Radio Caroline North en Radio Caroline South.
Het eerste schip heette MV "Fredericia". Het had IMO nummer 5120609. Op Goede Vrijdag 27 maart 1964 begonnen testuitzendingen. De volgende dag, 28 maart 1964 om 12 uur Engelse tijd, ging de officiële uitzending van start. "Not Fade Away" van The Rolling Stones was als eerste te horen.
Radio Caroline fuseerde op 4 juli 1964 met Radio Atlanta, een station dat kort na Caroline was begonnen met uitzendingen. De MV "Fredericia" voer naar een ankerplaats voor het eiland Man in de Ierse Zee en kreeg de naam "Radio Caroline North". De MV "Mi Amigo" van Radio Atlanta bleef op zijn oude plek liggen en ging "Radio Caroline South" heten. Beide Carolines zonden uit op 199 meter, later 252,5 meter (m.b.t. frequentie 1187 kHz: omdat 9 in het Engels als 'nine' wordt uitgesproken en dit rijmt op Caroline moet daarom de frequentie in meters altijd op een 9 eindigen ook al is dit op zich onjuist, daarom zei Radio Caroline altijd dus hoewel foutief 259 i.p.v. 252 of 253 of 252½ meter. (North op 1169 kHz en South op 1187 kHz)) van de middengolf.
In het Verenigd Koninkrijk werd op 15 augustus 1967 een antizeezenderwet van kracht. Andere zeezenders stopten, maar de beide Carolineschepen gingen door. Maar op 3 maart 1968 leek het avontuur toch voorbij. Beide schepen werden weggesleept door Wijsmuller wegens betalingsachterstand en kwamen op 9 maart 1968 in Amsterdam aan.
Radio Caroline voor de Nederlandse kust.
Op 29 mei 1972 werden de Carolineschepen bij opbod openbaar verkocht. De "Mi Amigo" werd gekocht door Gerard van Dam en kwam via enkele stromannen in 1972 terug in het bezit van de Radio Carolineorganisatie.
Caroline begon daarop weer met uitzendingen, ditmaal vanaf een positie voor de kust van Scheveningen. Ook werden toen voor het eerst Nederlandstalige programma's uitgezonden. Na een muiterij aan boord in december 1972, waardoor het schip via IJmuiden naar de haven van Zaandam werd gesleept, wist het toch via een list (het willen oprichten van een zeezendermuseum) te ontsnappen naar de Noordzee, en kwamen er min of meer geregelde uitzendingen. Vanaf dat moment verhuurde Caroline bijna altijd haar tweede zender aan boord van de "Mi Amigo" aan een Nederlandstalige zender, zoals in 1973 Radio Atlantis en vanaf 1974 Radio Mi Amigo. In juni 1973 stopte Radio Caroline tijdelijk vanwege problemen met de generatoren. Na de uitzendtijden van Radio Atlantis nam Radio Seagull de Engelstalige nachtuitzendingen over. De naam was van Caroline in Seagull veranderd, omdat het format was veranderd van hits in alternatieve (lp-)muziek. In februari 1974 veranderde de naam echter weer terug in Radio Caroline.
Radio Caroline wederom voor de Engelse kust.
Op 29 augustus 1974 verliet de "Mi Amigo" zijn plaats voor de Nederlandse kust. De volgende dag ankerde het schip voor de kust van Engeland. Op 1 september werd het verdrag van Straatsburg in Nederland van kracht, maar net als Radio Caroline ging ook Radio Mi Amigo gewoon verder met uitzenden. Ook deze keer stopten een dag eerder, 31 augustus, de andere zeezenders (Veronica, Radio Noordzee Internationaal en Radio Atlantis).
Gedurende deze periode begon elke uitzending steevast met het karakteristieke "Calling Occupants of Interplanetary Craft" (1976) van de band Klaatu.
Caroline en Mi Amigo gingen door met uitzenden tot 20 oktober 1978 de generator het begaf. Beide stations verlieten die dag om 12:00 uur de ether. Mi Amigo keerde later vanaf een eigen schip terug, Caroline op 15 april 1979 met overdag Nederlandstalige programma's en 's avonds Engelstalig. Het zendschip was echter in zeer slechte conditie, omdat er sinds 1966 al geen onderhoud meer was gepleegd. Het zendschip kon immers niet zomaar even een haven invaren.
De "Mi Amigo" hield het nog tot 20 maart 1980. Die dag brak hij los van zijn ankers, kwam op een zandbank terecht en raakte lek. Een aantal uren later zonk hij, zonder slachtoffers. Een van de opvarenden was de latere Sky Radiodirecteur Ton Lathouwers.
Terugkeer voor de Engelse kust.
Het was lang wachten op nieuwe uitzendingen vanaf de Noordzee, maar Radio Caroline kwam in de zomer van 1983 terug vanaf de MV "Ross Revenge". Op 15 december 1984 was het Nederlandstalige Radio Monique te beluisteren vanaf dit zendschip. Er kwam nog concurrentie van een nieuwe zeezender, Laser 558, die zijn programma op Amerikaanse leest had geschoeid. Deze zender was gehuisvest op het zendschip "Communicator" dat in de buurt van de "Ross Revenge" lag. Radio Caroline vond bijna haar einde als zeezender toen de Britse en Nederlandse autoriteiten op 19 augustus 1989 een overval uitvoerden op de zender en aan boord van de "Ross Revenge" alles in beslag namen of kapot sloegen. Radio 819, zoals Radio Monique als derde naam had (na al een tijdje Radio 558 geheten te hebben), verdween definitief, evenals de religieuze kortegolfzender World Mission Radio, die storing veroorzaakte, deze zond uit op 6214 kHz en stoorde daardoor de noodfrequentie 6215 kHz, bron: https://cdn.denhaagfm.nl/luisteren/?src=totaal&amp;t%5Byear%5D=2023&amp;t%5Bmonth%5D=9&amp;t%5Bday%5D=2&amp;t%5Bhour%5D=24 en dan vanaf 59:00. Radio Caroline kwam zwakjes terug, op de reservezender, 21 kW, op 1 oktober 1989 maar werd op 558 kHz doelbewust gestoord door Spectrum Radio – zo'n 10 km ten zuidoosten van Londen – waaraan door de Engelse autoriteiten dezelfde frequentie was toegewezen. Uiteindelijk week men weer uit naar de 819 kHz, maar door financiële problemen én doordat per 1 januari 1990 de Marine Offence Act (MOA) "aangescherpt" werd (daarin werd medewerking met het tot stand komen van illegale uitzendingen in de ruimste zin des woords, verboden en werd de bevoorrading van de "Ross Revenge" bemoeilijkt) staakte Caroline ruim een jaar later op 5 november 1990 haar uitzendingen. In de herfst van 1991 moest uiteindelijk tijdens een zware storm de nog aanwezige bemanning van boord worden gehaald, nadat het (niet-uitzendende) schip van zijn ankers was geslagen en even daarna op een zandbank was beland. Vervolgens werd de "Ross Revenge" de haven van Dover binnengesleept.
Radio Caroline vanaf Engelse bodem.
De MV "Ross Revenge" ligt nu in de monding van het Blackwater. 
Ieder laatste weekend van de maand worden hiervandaan uitzendingen verzorgd door Radio Caroline die dan ook te horen zijn via de middengolfzender op 1386 kHz van Manx Radio. In Maidstone in Kent zijn de vaste radiostudio's gevestigd.
Sindsdien heeft Radio Caroline haar toevlucht genomen tot uitzendingen via de Astra1- en later de Eurobird1- en WorldSpace-satelliet en internet; uitzendingen die in 2013 eindigden. Vanaf 20 juli 2005 werden de uitzendingen van Radio Caroline echter ook dagelijks van één uur 's nachts Midden-Europese (zomer)tijd tot zes uur 's morgens ME(Z)T doorgegeven via de 50 kW-zender van RTI (Radio Tatras International) vanuit Riga, Letland, op de 1350 kHz AM. Maar ergens in juni 2006 is Radio Caroline hiermee gestopt, zodat de vroegere piratenzender net zoals vóór 20 juli 2005 niet meer via de ether te horen is. Wél is Radio Caroline sinds 12 juni 2006 te horen via Sky's electronic programme guide (EPG) op Sky Channel 0199. In mei 2017 raakte bekend dat Ofcom aan Radio Caroline een licentie had toegekend om uit te zenden op 648 kHz AM van de zendersite van Orford Ness. Deze ligt vlak aan zee zodat de ontvangst aan de andere kant van het Kanaal (vooral in Vlaanderen en Nederland) zeer goed is, zelfs met het betrekkelijk lage vermogen van 1 kW. De mast die het programma uitstraalt, werd vroeger gebruikt door de BBC World Service. Op 11 november 2017 begon Radio Caroline met testuitzendingen op deze frequentie, op 22 december startten de officiële uitzendingen.
In augustus 2021 heeft Ofcom toestemming gegeven om het vermogen van de 648kHz-zender op te drijven. Afhankelijk van de bronnen zou het toegestane vermogen tussen 4 en 10 kW ERP bedragen. In september 2021 heeft de Caroline-organisatie in Nederland een tweedehandse Harris DX25u-zender van 25 kW aangeschaft en geïnstalleerd op de Orfordness transmitting site. Sinds 26 november 2021 is die zender in gebruik met een vermogen van 4 kW. Het sterkere signaal bestrijkt nu East Anglia, East Midlands, Kent, Sussex en verder. De ontvangst is ook aanzienlijk verbeterd in Nederland, België, Frankrijk en Duitsland.

</doc>
<doc id="25500" url="https://nl.wikipedia.org/wiki?curid=25500" title="Benthuizen">
Benthuizen

Benthuizen is een dorp in de gemeente Alphen aan den Rijn, in de Nederlandse provincie Zuid-Holland. Benthuizen ligt ten noordoosten van Zoetermeer en telt ongeveer inwoners (). Een bezienswaardigheid in Benthuizen is de korenmolen De Haas uit 1772.
Geschiedenis.
De naam van het ambacht 'Benthusen' wordt voor het eerst genoemd in documenten in de 13e eeuw. In 1282 krijgt Dirk van Teylingen van Floris V, graaf van Holland, een gebied rond Waddinxveen in bruikleen. De grens van dat gebied wordt in de leenakte aangegeven met een aantal ambachten, waaronder 'Benthusen'. Het dorp moet dan ook voor die tijd ontstaan zijn, waarschijnlijk in de tiende en elfde eeuw. Tijdens deze periode nam de bevolking snel toe en werden de uitgestrekte veenwildernissen in dit gebied ontgonnen. Het toponiem 'Benthuizen' is een samenstelling van de uitgang '-huizen', dat een gangbare aanduiding voor een woongebied was vanaf de Karolingische periode, en 'bent' dat (onder andere (en in dit geval waarschijnlijk)) een andere benaming is voor struisgras.
Het afsteken van turf uit de veengronden in de omliggende gebieden vormde eeuwenlang een belangrijke bron van inkomsten voor de inwoners van het dorp, zoals ook terugkomt in het wapen van de voormalige gemeente Benthuizen (de langwerpige blokjes zijn turfbriketten). De intensieve turfwinning leidde tot het veranderen van grote stukken land in veenplassen. De bevolking van Benthuizen nam hierdoor af. De gehuchten Benthorn en Hogeveen raakten door deze ontwikkeling zelfs ontvolkt en zouden later bij de gemeente Benthuizen worden gevoegd. Na het inpolderen (de Benthuizerpolder ontstond) van de grote watermassa's nam de bevolking weer toe en kreeg het dorp een sterk agrarisch karakter. In deze tijd was de stad Rotterdam ambachtsheer van het dorp. In 1899 telde het dorp 645, voornamelijk hervormde, inwoners.
Tijdens de periode van grote woningbouwprojecten buiten de grote steden in de jaren '60 en '70 van de 20e eeuw verrees ook in Benthuizen veel nieuwbouw. Dit zorgde voor een aanzienlijk vergroting van het dorp en instroom van veel nieuwe bewoners van buiten de regio. In 2005 werd ten oosten van Benthuizen gestart met de aanleg van de HSL-Zuid (de tunnel van de HSL-Zuid onder het Groene Hart begint bij Benthuizen) en ten zuiden/zuidoosten van het dorp is het Bentwoud aangelegd. Tussen 2015 en 2025 zijn grotere en minder grootschalige nieuwbouwprojecten gepland, waaronder de nieuwe wijk 'Bentwijck', die aan de oostkant van het dorp zal verrijzen.
Gemeentelijke herindelingen.
Tot 1991 was Benthuizen een zelfstandige gemeente. Vanaf 1991 fuseerden de gemeentes Benthuizen, Hazerswoude en Koudekerk aan den Rijn in Rijneveld, vanaf 1993 genaamd Rijnwoude. In 2011 werd beslist dat de gemeente Rijnwoude zou fuseren met de gemeenten Boskoop en Alphen aan den Rijn. Gezien de ligging van Benthuizen vlak bij Zoetermeer besloot men een referendum te organiseren met de vraag of Benthuizen onderdeel van deze nieuwe gemeente moest worden of bij Zoetermeer moest gevoegd worden. Uiteindelijk koos ruim 70% voor de nieuwe ABR-gemeente (die later 'Alphen aan den Rijn' zou heten) en ruim 29 % voor Zoetermeer. Aldus is sinds 1 januari 2014 Benthuizen deel van de fusiegemeente Alphen aan den Rijn.
Verkeer en vervoer.
Benthuizen ligt aan de N209, plaatselijk met de naam 'Nieuwe Hoefweg' (tussen de aansluiting met de A12 en de 'Heerewegh') en 'Hoogeveenseweg' (tussen 'Heerewegh' en 'Provincialeweg', richting Hazerswoude-Dorp). Er zijn lokale uitvalswegen naar Zoetermeer, Hazerswoude-Dorp en Gelderswoude. Er zijn drie bushaltes op de Bentwoudlaan voor lijn 165 (Alphen - Hazerswoude - Zoetermeer). De lijn stopt in beide richtingen één tot twee keer per uur in Benthuizen en wordt geëxploiteerd door Arriva.

</doc>
<doc id="25501" url="https://nl.wikipedia.org/wiki?curid=25501" title="Santorini">
Santorini

Santorini (Grieks: , ook wel Thira of Thera, Grieks: , ), is een ringvormige eilandengroep in de Egeïsche Zee, die bij de Cycladen horen. Het ligt ten noorden van Kreta, ten zuiden van Naxos en Paros. Het grootste eiland heeft dezelfde naam, Santorini of Thira. In de eilandengroep liggen de eilanden Thira, Thirasia, Aspronisi, Paléa Kaméni, Néa Kaméni en op ruim 20 km Christiani. De vorm van de eilandengroep is door de Minoïsche uitbarsting ontstaan, een enorme eruptie van de vulkaan die er daarvoor stond. De hoofdstad heet Thira.
Santorini is een van de zestien Vulkanen van het Decennium die door de IAVCEI zijn aangewezen in verband met hun geschiedenis van grote uitbarstingen en de nabijgelegen bewoonde gebieden.
Santorini in mythes.
Thera komt van het Oudgriekse , dat jacht of jachtbuit betekende.
De naam Santorini is Venetiaans en afkomstig van Santa Irena oftewel Sint Irene, die in de derde eeuw op of bij dit eiland in ballingschap zou zijn gestorven. Over het ontstaan van het eiland bestaan diverse speculaties. Zo zou dit het eiland Atlantis zijn geweest en zou Plato met zijn verhaal over Atlantis zijn geïnspireerd door de vulkanische uitbarstingen hiervan. Het is mogelijk dat de wolk- en vuurkolom, die Mozes tijdens de tocht door de woestijn heeft gezien, uitbarstingen van de vulkaan van Santorini zijn geweest. Diverse van de plagen die Egypte troffen volgens het verhaal van Mozes, zoals duisternis die over dit land kwam en water dat ondrinkbaar werd, kunnen met uitbarstingen op Santorini in verband worden gebracht.
Uitbarsting in de Minoïsche tijd en latere vulkanische activiteit.
Er heeft zich op het eiland in de tijd van de Minoïsche beschaving een enorme uitbarsting van een vulkaan voorgedaan. Daarbij werd dusdanig veel lava uitgespuwd dat de oude stad Akrotiri onder 50 meter puimsteen verdween. De uitbarsting is van belang voor de chronologie van het 2e millennium v.Chr. in de Egeïsche Zee, omdat het bewijs van de uitbarsting is gevonden in de gehele regio. Over de exacte datum is echter nog veel discussie. Huidige schattingen op basis van de radiokoolstofdatering geven aan dat de uitbarsting plaatsvond tussen 1627 en 1600 v.Chr., maar deze datering komt niet overeen met de eerdere schatting van ongeveer 1550 v.Chr. gebaseerd op archeologische studies, die gebruikmaken van de chronologie van de faraonische dynastieën van Egypte.
De enige uitbarsting waarmee die van Santorini is te vergelijken, was die van de Krakatau in 1883, maar volgens schattingen was de explosie van Santorini nog veel sterker dan die van de Krakatau. Daarmee situeert de uitbarsting van Santorini zich eerder op het niveau van de uitbarsting van de Tambora in 1815. De dichtbevolkte noordkust van Kreta bevond zich op amper 140 km afstand van het epicentrum. Van het eiland Santorini, dat voorheen ongeveer een ronde schijf vormde met een 1200 m hoge centrale vulkaan, bleven amper nog de twee randsikkels met brokken over, die de huidige eilandengroep vormen. Op de noordkust van Kreta is de enige herinnering aan de vloedgolf een laag puimsteen boven de ruïnes van Knossos. Archeologen vonden tal van aarden en stenen vazen, glazuur, gereedschap en bronzen lingots en kleitabletten in het paleis, maar geen spoor van edele metalen of zilver, noch resten van menselijke slachtoffers. Santorini was daarvoor en is sindsdien meermalen getroffen door aardbevingen en vulkaanuitbarstingen, te weten in de jaren 46 v.Chr., 726, 1570, 1707, 1866, 1925, 1939, 1950 en in 1956.
In de geheel met zeewater gevulde caldeira zijn bij latere uitbarstingen weer kleine eilandjes ontstaan. Er barstte in 1650 onder water een vulkaan uit, de Kolumbo, als gevolg waarvan er op Santorini mensen omkwamen. Deze vulkaan was tot dan onbekend omdat hij volledig onder water lag en daar nog steeds ligt. De krater lag tijdens de Minoïsche uitbarsting nog op het eiland zelf. Naast deze vulkaan ligt er nog een twintigtal vulkanen onder water.
Geschiedenis.
Santorini was de bakermat van de Cycladische beschaving. In Akrotiri zijn nog de overblijfselen van de hoogstaande architectuur uit de Minoïsche tijd te zien.
Het eiland bleef na de vulkanische uitbarsting rond 1600 v.Chr. eeuwenlang onbewoond. Pas vanaf de achtste eeuw v.Chr. woonden er weer permanent mensen, nadat Dorische kolonisten uit Sparta zich er onder leiding van Theras vestigden. Op een strategische plek op de berg Mesa Vouno stichtten zij de stadstaat Thera, die het bestuurlijke centrum van het eiland werd.
Thera koos in de Peloponnesische Oorlog (431-404 v.Chr.) de zijde van Sparta, maar kwam onder Atheens gezag. Het werd in het Ptolemeïsche rijk een haven van Egypte en daarna viel het achtereenvolgens in handen van de Romeinen, de Byzantijnen en in 1204 van de Venetianen, die het eiland de naam Santorini naar Irene van Thessaloniki gaven. Venetië maakte het een onderdeel van het hertogdom Naxos. De Turken bezetten het van 1579 tot 1832, maar sindsdien zijn de Cycladen weer Grieks.
De aardbeving van 1956 richtte een grote verwoesting aan. Veel bewoners verlieten opnieuw Santorini, maar zij keerden in de volgende decennia geleidelijk terug. Er vestigden zich ook mensen uit andere delen van Griekenland en andere, vooral Europese landen. Door de toename van het toerisme is de bevolking sindsdien sterk gegroeid.
Verkeer en vervoer.
Vanaf de internationale luchthaven Santorini airport worden frequente verbindingen onderhouden met Athene. In de zomermaanden zijn er directe vluchten naar onder meer Amsterdam en Brussel. De oude haven Skala wordt door veel cruiseschepen aangedaan. Vanaf Skala kan men met een muilezel via een ezelpad omhoog, maar er is ook een kabelbaan. De nieuwe haven Anthinios wordt gebruikt door jachten en veerboten. Santorini is vanuit Iraklion op Kreta per boot in een dag te bezoeken.
Toerisme.
Toerisme is de voornaamste bron van inkomsten en werkgelegenheid op Santorini. De grootste attractie is het spectaculaire landschap van de caldeira met zijn loodrechte wanden, waar de witte dorpjes op en in zijn gebouwd. Bij tochten over het eiland komt men langs de rotspartijen die verschillende kleuren hebben, afhankelijk van het metaal waarvan er het meeste in de grond en het vulkanisch gesteente is. Meer ijzerhoudende rotsen zijn bijvoorbeeld roder.
Bij de ondergrondse, tamelijk intacte overblijfselen van de stad Akrotiri kan men zich een reëel beeld vormen van de hoogstaande Minoïsche beschaving die op het eiland heerste, voordat deze stad onder het puin verdween. Er is ook de archeologische vindplaats van het oude Thira, maar daar is een flinke klim voor nodig.
De mooiste stranden, van zwart, rood en bruin zand en kiezels, liggen in het zuiden en oosten van het eiland. Oia is bekend van de witte huisjes en blauwe-koepelkerkjes, die men vaak aantreft op ansichtkaarten en in Griekse reisgidsen en boeken. De archipel binnenvaren is een belevenis op zich. Per boot kan men een bezoek brengen aan de kleinere eilanden Thirasia en Nea Kameni en zwemmen in de warme zwavelhoudende bronnen in zee.
Lord Byron zei: "Het is de enige plaats die me ooit voldoening gaf", Norman Douglas: "Santorini heeft zeker een uitzicht dat niemand kan teleurstellen".
Thira.
De hoofdstad Thira van Santorini is sedert 2011 een fusiegemeente, een "dimos" en regionale eenheid, "periferiaki enotita", met 18.560 inwoners, in de Griekse bestuurlijke regio, "periferia", Zuid-Egeïsche Eilanden.
De twee deelgemeenten, "dimotiki enotita", van de fusiegemeente zijn:
Trivia.
Santorini is in het spel als 'map' nagemaakt. Het was tijdelijk in de uitgebreide competitieve spelmodus beschikbaar.

</doc>
<doc id="25503" url="https://nl.wikipedia.org/wiki?curid=25503" title="Thira">
Thira



</doc>
<doc id="25504" url="https://nl.wikipedia.org/wiki?curid=25504" title="Fira">
Fira



</doc>
<doc id="25505" url="https://nl.wikipedia.org/wiki?curid=25505" title="Thyra">
Thyra



</doc>
<doc id="25506" url="https://nl.wikipedia.org/wiki?curid=25506" title="Fyra">
Fyra

Fyra was de merknaam voor treindiensten die gebruikmaakten van de Hogesnelheidslijn Schiphol - Antwerpen. De dienst tussen Amsterdam en Breda werd door de High Speed Alliance (HSA) geëxploiteerd. Tussen Amsterdam en Brussel was sprake van een gezamenlijke exploitatie door de HSA en de Nationale Maatschappij der Belgische Spoorwegen (NMBS).
De internationale treindienst tussen Amsterdam en Brussel heeft slechts veertig dagen gereden, van 9 december 2012 tot en met 17 januari 2013. Hiervoor werden V250-treinstellen van AnsaldoBreda S.p.A. gebruikt. Wegens gebreken aan de V250 werd de dienst opgeheven.
De binnenlandse treindienst tussen Amsterdam en Breda maakt gebruik van Bombardier TRAXX-locomotieven en intercityrijtuigen. Sinds 15 december 2013 heet de dienst Intercity direct.
Naam.
Het woord "fyra" is Zweeds voor het getal vier en de naam duidt op de vier steden — Amsterdam, Rotterdam, Antwerpen en Brussel — waartussen werd gereden. De merknaam werd bedacht door het merknamenbureau Globrands Naming &amp; Strategy dat ook de naam "Thalys" bedacht. Het bedrijf stelde dat de naam "Fyra" makkelijk uit te spreken was en "trots en zelfvertrouwen" uitstraalde. Dit veranderde door aanhoudende problemen met de V250, waarna de naam werd gewijzigd, zie onder.
Geschiedenis van Fyra-treindiensten.
Onder de naam Fyra zijn twee treindiensten geëxploiteerd:
Fyra Amsterdam – Breda.
De eerste Fyra-treindienst begon op 7 september 2009 met TRAXX-locomotieven en reguliere intercityrijtuigen. In eerste instantie werd tussen de stations Amsterdam Centraal en Rotterdam Centraal gereden, één keer per uur, van maandag tot en met vrijdag, met maximaal 160 km per uur. Stapsgewijs werd de dienstregeling uitgebreid. Vanaf 12 april 2010 werd ook in het weekeinde en op feestdagen gereden en vanaf 4 oktober 2010 in een halfuursdienst en vanaf 12 december 2010 eveneens in het weekeinde. Vervolgens werd de dienst per 3 april 2011 doorgetrokken naar Station Breda.
De treindienst kende veel problemen, door softwareproblemen en problemen op de HSL-Zuid viel de trein vaak uit. Bijna drie jaar na de start van de dienst leek de Fyra in de zomer van 2012 na tal van tegenslagen meer succes te kennen. Desondanks waren er nog steeds regelmatige storingen in de dienst, zo strandden in de zomer van 2012 kort na elkaar twee treinen urenlang in de tunnel nabij Rotterdam-Overschie.
Wegens de problemen met de Fyra naar België, een dienst die spoedig werd opgeheven, heeft NS halverwege 2013 besloten de naam Fyra voor de dienst naar Breda te laten vervallen. Op 15 december 2013 werd de naam van de Fyra-dienst Amsterdam - Breda veranderd in Intercity direct.
Tarieven.
Bij het begin van de binnenlandse Fyra-treindienst werd de trein gepresenteerd als een echte hogesnelheidstrein, en de tarieven waren hier dan ook op gebaseerd. Er waren treingebonden vervoersbewijzen beschikbaar, maar reizigers konden ook met gewone NS-vervoersbewijzen reizen in combinatie met een toeslag. Een losse toeslag kon worden gehaald in de kaartautomaat. De toeslag was ook verplicht voor abonnementhouders van trajectabonnementen of een van de zes niet-trajectgebonden abonnementen. Frequente reizigers konden naast het gewone abonnement het 'Fyra Altijd Toeslagvrij'-supplement kopen, wat evenveel kostte als 26 losse toeslagen. De enige reizigers die geen toeslag betaalden waren kinderen met een Railrunner. De toeslagplicht gold tot 1 januari 2013 voor het hele traject van de binnenlandse Fyra-dienst, dus ook voor het traject Amsterdam – Schiphol waar de trein niet over de hogesnelheidslijn reed.
Volgens critici waren de tarieven van de Fyra te hoog, waardoor het aantal reizigers laag bleef. Om meer reizigers te trekken, bood NS Hispeed tot 1 februari 2011 goedkopere treinkaartjes via internet aan, wat bekendstond als superdiscount-tarief. Deze vervoerbewijzen waren geldig in een specifieke trein en niet in de gewone NS-treinen. Er was weinig belangstelling voor, vooral omdat voor de daluren een NS-vervoerbewijs met korting op gewone lijnen goedkoper bleef.
Vanaf 1 februari 2011 werd het tariefaanbod gewijzigd. Nadat de Fyra een maand lang toeslagvrij had gereden, werden lagere toeslagen ingevoerd. De toeslag voor een enkele reis Amsterdam – Rotterdam werd bijvoorbeeld verlaagd van € 7,40 naar € 2,70.
Met ingang van 1 januari 2013 werden de tarieven voor de Fyra-dienst Amsterdam - Breda opnieuw gewijzigd. Voortaan gold een toeslag van € 2,30 voor een enkele reis tweede klasse, en € 3,00 voor een enkele reis eerste klasse. Hierbij verviel de toeslag tussen Amsterdam en Schiphol. Per 15 december 2013 is vervolgens de toeslag tussen Rotterdam en Breda komen te vervallen. Dit gebeurde tegelijkertijd met de herbenoeming van de dienst naar Intercity direct.
Gevallen waarin geen toeslag was verschuldigd.
Bij een stremming op het conventionele net, bijvoorbeeld tussen Leiden en Schiedam of tussen Zwijndrecht en Lage Zwaluwe, was soms geen toeslag verschuldigd; dit gold soms ook bij een stremming elders, als de Fyra een logische omleidingsroute bood. Dit was bijvoorbeeld bij verstoringen tussen Gouda en Woerden (Fyra toeslagvrij tussen Schiphol en Rotterdam, omreisroute vanaf Utrecht dan via Schiphol) en tussen Utrecht en Eindhoven (Fyra toeslagvrij tussen Rotterdam en Breda, omreisroute vanuit de westelijke Randstad dan via Breda).
Fyra Amsterdam – Brussel.
De Fyra-dienst Amsterdam-Brussel werd in dienst gesteld op 9 december 2012, tegelijk werd de Beneluxtrein opgeheven. De stations Den Haag HS, Dordrecht en Roosendaal hadden hierdoor geen rechtstreekse intercity-verbinding meer met Antwerpen en Brussel, en de Fyra en de Thalys kregen een monopolie op de rechtstreekse verbinding Rotterdam – Antwerpen, het enige alternatief was de langzamere stoptrein Roosendaal – Antwerpen. Doordat de Fyra net als de Thalys marktgebonden prijzen hanteerde en geen abonnementen bood, ontstond er kritiek vanuit Nederland en België. Reizigersorganisaties Vereniging Reizigers Openbaar Vervoer (ROVER), Maatschappij voor Beter OV (MVBOV) en TreinTramBus beschuldigden NS van machtsmisbruik, en dienden een klacht in bij de Nederlandse Mededingingsautoriteit, de Nederlandse en Belgische overheden en de Europese Commissie. Ook de NMBS onderzocht of het mogelijk was de Beneluxdienst te behouden, eventueel door het bieden van twee binnenlandse Intercity-verbindingen met aansluiting in Roosendaal. Eind 2007 was dit al eens geprobeerd met twee ritten van de Beneluxtrein.
Tarieven.
Voor binnenlandse reizen op de lijn Amsterdam – Brussel werd in Nederland en België een toeslag geheven boven op de binnenlandse tarieven. In Nederland was de toeslag gelijk aan die op de lijn Amsterdam – Breda.
Voor internationale reizen werden vraaggebonden prijstarieven toegepast, een tarievensysteem dat grotendeels vergelijkbaar was met dat van de Thalys. Een vervoerbewijs was geldig op een specifieke trein, en werd gecombineerd met een standaard-stoelreservering. Supersaver-tarieven boden geen flexibiliteit, maar waren in ruil hiervoor de laagste tarieven die beschikbaar waren. Full Flex-tarieven waren duurder, maar boden de reiziger de mogelijkheid een Fyra-trein eerder of later nemen dan de geboekte trein, waarbij de geboden zitplaatsgarantie verviel. Deze vervoerbewijzen konden niet bij een ticketautomaat gekocht worden, maar moesten via internet geboekt worden of bij het loket met een balietoeslag. Voor het aansluitende traject in België kon voor de meeste tarieven een aansluitend vervoerbewijs gekocht worden van en naar alle stations in België (EBS; dit was al langer mogelijk voor de Thalys en de ICE). Het kon echter niet gebruikt worden op de Fyra tussen Antwerpen en Brussel. Deze vervoerbewijzen waren, afhankelijk van de rijrichting, geldig van een dag voor of tot een dag na de reservering. Dit tarief werd toegepast op alle aanvullende trajecten, ook op de korte trajecten.
Voor abonnees was in eerste instantie geen aanbod bedacht. Als tijdelijke regeling kon men met de combinatie van vrijreizen-abonnementen van NS en NMBS (trajectabonnementen en netkaarten) reizen, in combinatie met een betaalde reservering. De reservering gold hierbij tegelijk als toeslag, en kon men alleen online en per losse treinrit gemaakt worden. De reservering was geldig voor een bepaalde trein, maar men kon een trein eerder of later nemen, zonder garantie op een zitplaats.
Nadat er kritiek ontstond over de verplichte reservering werd een tijdelijk vervoersbewijs geïntroduceerd: het 'Jump-on ticket'. Dit was duurder dan de gebruikelijke 'Supersaver'-vervoersbewijs, maar was de gehele dag geldig. Dit 'Jump-on ticket' zou geldig blijven tot 1 april 2013.
Kritiek.
De lagere frequentie, de hogere tarieven, de afwezigheid van abonnementen, het niet geldig zijn van NS-kortingskaarten of de studentenkaart, het verplicht reserveren, het niet kunnen meenemen van fietsen en het vervallen van de rechtstreekse IC-treinen tussen Den Haag, Dordrecht en Roosendaal enerzijds en Antwerpen, Mechelen en Brussel anderzijds, leidden vanaf de eerste dag van de nieuwe treindienst tot een storm van kritiek van reizigers, consumentenorganisaties en de politiek. Na overleg tussen de NMBS en de HSA werd zes dagen na ingang van de nieuwe dienstregeling de verplichte reservering (voorlopig) afgeschaft.
Technische problemen.
Naast de bovengenoemde klachten waren er ook problemen met de betrouwbaarheid van het materieel. Al vanaf de eerste dag had het V250-materieel van de Fyra Amsterdam – Brussel te kampen met veel technische problemen. Zo vielen in de eerste week treinen regelmatig uit, en ontstonden er grote vertragingen. Alhoewel dit eerst aangemerkt werd als opstartproblemen, was dit een maand na de start van de treindienst nog steeds een probleem. Op de alternatieve route Antwerpen – Roosendaal raakte de stoptrein overvol, waardoor de NMBS genoodzaakt was om de treinen te verlengen. Volgens de NMBS konden de problemen nog maanden aanhouden.
Op 15 januari 2013 viel de helft van de Fyra-treinen uit wegens defect V250-materieel, terwijl de andere helft reed met vertragingen van gemiddeld een uur. Tussen Antwerpen en Breda of Roosendaal werden bussen ingezet. Als gevolg van de winterse omstandigheden vielen twee dagen later, op 17 januari, zeventien van de twintig treinen uit, ofwel 85%. Bij een van de enkele treinen die wel reed vond die dag een incident plaats, waarbij door ijsvorming een bodemplaat van een V250-stel losliet op hoge snelheid. Als gevolg van dit incident besloot de Belgische Dienst Veiligheid en Interoperabiliteit der Spoorwegen (DVIS) een dag later de inzet van het V250-materieel op de HSL 4 te verbieden, waardoor de Fyra-treindienst noodgedwongen gestaakt werd.
Vervanging van internationale Fyra door internationale intercity.
Direct na de opheffing van de Fyra-dienst Amsterdam-Brussel bleven twee reisopties over voor reizigers tussen westelijk Nederland en België, de Thalys (die door een beperkte capaciteit de vraag niet kon opvangen), en de route met de stoptrein Roosendaal – Antwerpen. Deze route duurde een uur langer dan met de oude Beneluxtrein en had twee overstappen nodig. Door het extra aantal reizigers die nu genoodzaakt was te reizen via deze route ontstond er grote drukte op de internationale treinen. De NMBS maakte op 21 januari, vier dagen na het staken van de Fyra-dienst bekend dat er vanaf 26 januari extra intercitytreinen gingen rijden tussen Antwerpen-Centraal en Roosendaal.
Het Belgische en het Nederlandse parlement besloten na het einde van de inzet van de V250 een gemeenschappelijke hoorzitting te houden over de Fyra-problematiek. Tijdens de hoorzitting, welke op 28 januari 2013 in Brussel gehouden werd, werd meegedeeld dat Prorail en Infrabel ruimte hadden gevonden om dagelijks zestien keer per dag een reguliere intercitytrein te laten rijden tussen Den Haag en Brussel. Om ook tussen Amsterdam en Den Haag te kunnen rijden, moest de dienstregeling worden aangepast, omdat sinds 9 december treinen van en naar de Hanzelijn de oude treinpaden hadden ingenomen. De (Nederlandse) rijtuigen van de vroegere Beneluxtrein waren beschikbaar, maar de (Belgische) locomotieven moesten nog beschikbaar komen.
Op 1 februari 2013 deelden de Nederlandse staatssecretaris Wilma Mansveld en NMBS-directeur Marc Descheemaecker mee dat met ingang van 18 februari op werkdagen een intercitytrein zou gaan rijden tussen Den Haag en Brussel, op de route van de vroegere Beneluxtrein. De reistijd, volgens de dienstregeling, zou 2 uur en 15 minuten zijn. Op zaterdag en zondag zou de trein niet verder dan Antwerpen rijden, vanwege werkzaamheden op het Belgische spoor. Reizigers van en naar Amsterdam zouden in Den Haag of Rotterdam moeten overstappen omdat het baanvak tussen Amsterdam en Den Haag geen ruimte bood voor extra treinen. In de eerste weken reden twee treinen per dag, vanaf 11 maart is dat aantal verhoogd tot acht dagelijkse treinen. Voor deze trein is geen reservering en geen toeslag van toepassing.
Het ontbreken van een adequate treindienst Amsterdam - Brussel leidde tot klachten uit de noordvleugel van de Randstad. Zo liet op 13 maart 2013 de Stadsregio Amsterdam weten dat zij een rechtstreekse intercityverbinding tussen Amsterdam en Brussel terug wilden.
De NS kondigde op 15 april 2013 aan dat er voor de dienstregeling 2014 ruimte op het spoor was aangevraagd voor zestien intercitytreinen per dag tussen Amsterdam en Brussel. Onderzocht zou worden of er wel of niet via de hogesnelheidslijn kon worden gereden en met welk materieel. Op 20 augustus 2013 bleek dat de NS bij Prorail geen ruimte op het spoor had aangevraagd voor het trajectdeel Amsterdam - Den Haag, zodat de opgeheven Beneluxtrein niet zou herleven met de dienstregeling 2014. De reden hiervoor was dat er geen capaciteit gevonden was voor de Beneluxtrein noordelijk van Den Haag HS. Ter aanvulling zouden wel extra Thalys-treinen ingelegd worden, maar door een tekort aan materieel zouden er niet meer dan twee treinen extra per dag ingezet kunnen worden. Met ingang van de dienstregeling 2014 zou de markt voor treinvervoer tussen Nederland en België verdeeld worden in twee groepen, reizigers zouden dan de keuze krijgen tussen de Thalys met hogere tarieven en reserveringsplicht, en de langzamere Beneluxtrein zonder reserveringsplicht en met lagere prijzen. Vanaf eind 2013 reden er 16 ingekorte Beneluxtreinen per dag. Met ingang van de dienstregeling 2015, eind 2014, is er een mogelijkheid ontstaan om de Beneluxtrein te verlengen naar Amsterdam, waardoor de oude route in ere hersteld kon worden. De reistijd is echter veel langer (ongeveer een halfuur) dan de oude dienstregeling met Beneluxtrein. Dat is gedeeltelijk veroorzaakt door de omweg langs de luchthaven van Brussel, maar ook door een suboptimaal en zeer robuust rijpad in Nederland.
Gevolgen eindigen Fyra-treindienst.
Parlementaire enquête in Nederland.
Een meerderheid in het Nederlandse parlement stemde op 4 juni 2013 in met het houden van een parlementaire enquête naar de problematiek rond de Fyra-treinen. Met het onderzoek is na de zomer begonnen.
Op 4 juli 2013 werd Madeleine van Toorenburg gekozen als voorzitter van de parlementaire enquête. In de commissie hebben verder zitting Ard van der Steur (tot hij werd benoemd tot minister van Veiligheid en Justitie in het kabinet-Rutte II), Mei Li Vos, Vera Bergkamp, Machiel de Graaf, Henk van Gerven en Ton Elias (als vervanger van Van der Steur).
Op 19 december 2013 werd de parlementaire enquêtecommissie Fyra geïnstalleerd. De openbare verhoren begonnen op 18 mei 2015; op 28 oktober 2015 kwam de enquêtecommissie met haar eindrapport, dat dezelfde dag leidde tot het aftreden van staatssecretaris Wilma Mansveld.
De hoofdconclusie van de enquêtecommissie luidde:
Rapport Ernst &amp; Young aankoopprocedure V250.
De raad van bestuur van de NMBS besloot op 3 juni 2013 een onderzoeksrapport van Ernst &amp; Young over de aankoopprocedure van de V250 aan justitie te geven. Dat gebeurde conform de Belgische wetgeving die overheidsinstanties en ambtenaren verplicht om het Openbaar Ministerie in te lichten als er een vermoeden bestaat dat er een strafbaar feit gepleegd is. Het rapport was aangevraagd door Descheemaecker, zonder dat hij zijn directiecomité inlichtte. Een dag later besloot het parket in Brussel een justitieel vooronderzoek te starten naar mogelijke onregelmatigheden. Onderzocht wordt wat de reden is waarom AnsaldoBreda de stukprijs van een V250 tussen december 2003 en februari 2004 verhoogde van 18,9 naar 20,7 miljoen euro. De Italianen waren de enigen die een offerte indienden. Nagegaan wordt of het bedrijf daar op oneigenlijke gronden achter was gekomen en om die reden de prijs verhoogd had.
Het bedrijf Lloyd's Register werd door de NS en de NMBS ingeschakeld om de bouw te begeleiden en kreeg tegelijkertijd een opdracht van AnsaldoBreda om de V250 te keuren. Het bedrijf keurde de treinstellen goed. Zie ook onder.
Gevolgen voor HSA.
Al in 2007 was er de vrees dat een faillissement van de HSA dreigde. Eind januari 2011 berichtte het Nederlandse Ministerie van Infrastructuur en Milieu dat op de exploitatie van de Fyra-diensten zodanige verliezen geleden werden dat de HSA zonder financiële hulp failliet zou gaan. Reden waren de veel te hoge uitgaven voor HSA tegenover de lager dan ingeschatte inkomsten. Het kostte de Nederlandse staat honderden miljoenen euro's om het faillissement af te wenden. Een in juni 2011 gepubliceerd onderzoek van het Nederlandse dagblad NRC Handelsblad bevestigde dat er in de aanbestedingsprocedure veel te hoog was geboden en dat er grote misverstanden waren tussen de NS en het Ministerie van Verkeer en Waterstaat.
Imago en reputatieschade.
Volgens experts was het imago van de V250 en de merknaam Fyra niet meer te redden. Imago-expert Rudy van Belkom zei dat er voor NS HiSpeed niets anders op zat dan een andere leverancier te zoeken, de naam te veranderen en het opnieuw te proberen.
De NS haalde op 4 juni 2013 de merknaam Fyra uit de advertenties voor de overgebleven Fyra-dienst op het traject Amsterdam – Breda. Met ingang van de dienstregeling 2014 staat de dienst Amsterdam - Breda bekend als Intercity direct.
Dubbelrol.
Het bedrijf Lloyd's Register speelde volgens dagblad De Telegraaf een opmerkelijke dubbelrol in het Fyra-drama. Lloyd’s werd door NS en NMBS ingeschakeld om de bouw te begeleiden en kreeg tegelijkertijd een opdracht van bouwer AnsaldoBreda om de Fyra te keuren. Lloyd’s verleende de Fyra volgens ingewijden een licentie "omdat de keuring een momentopname is. Echter is het dan niet duidelijk wat er met een trein gebeurt als er tienduizend kilometers mee gereden wordt."
Fyra Den Haag/Breda – Antwerpen/Brussel.
In 2005 werd tussen Nederland en België overeengekomen dat er een internationale Fyra-verbinding zou komen tussen Den Haag en Brussel, via Breda. In een later stadium liet de NMBS echter weten geen geld te hebben om de Fyra te laten rijden naar Den Haag. Ook zou volgens de Belgen de lijn onrendabel zijn.
Op 3 december 2012 werd besloten dat er een Fyra-dienst van Breda naar Antwerpen zou komen maar dat Den Haag geen Fyra-dienst zou krijgen. Op het traject Breda – Antwerpen zou vanaf 8 april 2013 acht keer per dag een trein gaan rijden. Er zou geen reserveringsplicht en toeslag komen. Door het buitendienst stellen van de V250 is dit echter nooit gebeurd.
In februari 2013 bleek dat de Belgische spoorwegen de verbinding Den Haag – Brussel nimmer gewild hadden en daarom het hiervoor nodige twintigste treinstel niet besteld hadden.
Concurrentieplannen.
Op 16 januari 2013 nam de gemeente Den Haag het initiatief om te onderzoeken of er alsnog een rechtstreekse treindienst tussen Den Haag en Brussel over gewoon spoor kan worden gerealiseerd. Volgens de Europese regels is het internationaal treinvervoer een vrije markt en kan geen vervoerder tegengehouden worden om een treindienst op te zetten. (Er zijn echter beperkingen mogelijk op het vervoer van binnenlandse reizigers (Cabotage). Nederland heeft deze beperkingen zeer breed geïnterpreteerd ter bescherming van het NS-monopolie, waardoor het in praktijk zeer moeilijk is een renderende treindienst op te zetten met tegenwerking van NS en de staat.) Als partner werd Arriva gevonden, dat daardoor een concurrentiestrijd aan zou binden met de NS. Eind juni 2014 werd het project echter gestaakt, omdat er geen sluitende businesscase gemaakt kon worden en er inmiddels een andere treindienst reed die Den Haag rechtstreeks met Antwerpen en Brussel verbond.
Reizigersaantallen.
Bij de start van de Fyra lag het aantal reizigers op een laag niveau. Dit resulteerde in 2010 buiten de spits in een gemiddelde bezetting van 5 procent van de zitplaatsen, waardoor vervoerder NS Hispeed verwachtte vijftien jaar verlies te lijden op de treindienst. Om te voorkomen dat de exploitant High Speed Alliance failliet ging, werd een aangepaste businesscase ingediend bij de minister. Mede hierdoor kreeg HSA enkele malen uitstel voor de aan de Nederlandse overheid te betalen vaste vergoeding voor de concessie.
Na een verlaging van de toeslagen van de Fyra nam het aantal reizigers toe. Begin 2013 was de gemiddelde bezettingsgraad van Fyra Amsterdam – Rotterdam rond de 22%, in de spits oplopend tot 33%. In het artikel over de HSL-Zuid zijn reizigersaantallen van elk kwartaal raadpleegbaar.
Snelheid.
De trein kon het traject Amsterdam – Brussel (212 km) in 1 uur en 46 minuten afleggen; een gemiddelde snelheid van 120 km/h, inclusief de stops.

</doc>
<doc id="25507" url="https://nl.wikipedia.org/wiki?curid=25507" title="Thirasia">
Thirasia

Thirasia, Grieks: Θηρασία, of Therasia is een klein eiland in de Egeïsche Zee. Het is een van de zes eilanden van Santorini en ligt tegenover Thera, dat het grootste van de zes is. 

</doc>
<doc id="25508" url="https://nl.wikipedia.org/wiki?curid=25508" title="Aspronisi">
Aspronisi



</doc>
<doc id="25510" url="https://nl.wikipedia.org/wiki?curid=25510" title="Zuid Holland">
Zuid Holland



</doc>
<doc id="25511" url="https://nl.wikipedia.org/wiki?curid=25511" title="Gemini 4">
Gemini 4

Gemini 4 was in 1965 de tweede van tien bemande ruimtevluchten in het kader van het Amerikaanse Geminiprogramma. Piloot Edward White voerde tijdens deze vlucht als eerste Amerikaan een ruimtewandeling uit.
Dit was de eerste "Gemini"-vlucht die meerdere dagen duurde. Het belangrijkste doel van de vlucht was om de systemen van het ruimtevaartuig voor langere tijd te testen, en te onderzoeken hoe de bemanning gedurende meerdere dagen in de ruimte functioneerde. Anders dan de Mercury-capsules waren de "Gemini"'s in staat hun baan om de aarde te wijzigen, iets wat noodzakelijk was om een koppeling met een ander ruimtevaartuig tot stand te brengen. Tijdens de vlucht van de "Gemini 4" werd dit systeem voor het eerst beproefd. Een echte koppeling stond nog niet op het programma: commandant McDivitt moest proberen zijn capsule vlak bij de uitgebrande tweede trap van de draagraket te manoeuvreren. Hij zag deze op een paar honderd meter afstand in dezelfde baan als hijzelf vliegen en deed datgene wat instinctief voor de hand lag: hij gaf gas. Tot zijn verbazing, en die van de vluchtleiders, raakte hij alleen maar verder van de rakettrap verwijderd. Na het verstoken van de helft van de brandstof, waarbij hij alleen maar verder van zijn doel afraakte, gaf hij het maar op. Uit een analyse achteraf bleek navigeren in de ruimte nogal eigenaardig te werken. Door gas bij te geven raakte een toestel in een hogere baan om de aarde, met een lagere hoeksnelheid. Hierdoor raakte het juist verder verwijderd van datgene wat het probeerde in te halen. De juiste manier om iets in te halen was, paradoxaal genoeg, remmen. Hierdoor kwam de capsule in een lagere baan, met een hogere hoeksnelheid, en begon het doel in te halen. Was dit eenmaal gebeurd, dan pas moest gas worden bijgegeven om weer in dezelfde baan als het doelwit te komen. Toen astronauten en vluchtleiders dit eenmaal beseften verliepen de koppelingen een stuk beter.
De ruimtewandeling die Edward White uitvoerde was de eerste ruimtewandeling door een Amerikaan. Het luik van de "Gemini 4" werd 4 uur en 18 minuten na de lancering geopend, en 12 minuten later ging White naar buiten. hij was nog wel met een "umbulical cord" aan zijn ruimtepak met het ruimteschip verbonden. Gezagvoerder James McDivitt maakte vanuit het ruimtevaartuig foto's van de in de ruimte zwevende White. Deze iconische foto's van de astronaut aan zijn "navelstreng" werden over de hele wereld gepubliceerd. White kon manoeuvreren met behulp van een gaspistool, dat fungeerde als een soort stuwraketje. Hij kon zichzelf in een bepaalde richting bewegen door met het gaspistool precies de andere kant op te schieten. Het was de bedoeling dat de ruimtewandeling 9 minuten zou duren, maar White keerde pas terug nadat hij 20 minuten buiten was geweest. In totaal duurde de ruimtewandeling 36 minuten (de tijd tussen openen en sluiten van het luik). Deze ruimtewandeling was haastig in het vluchtschema opgenomen, omdat enkele maanden eerder tijdens de vlucht van de Voschod 2 de Rus Alexei Leonov als eerste in de geschiedenis in de ruimte wandelde.
De volgende twee en halve dag vloog de "Gemini 4" in een baan rond de aarde zonder verdere manoeuvres uit te voeren, om zodoende brandstof te besparen.
De capsule van de "Gemini 4" landde 65 km naast het beoogde punt in de Atlantische Oceaan.
"Gemini 4" was de eerste Amerikaanse ruimtevlucht die werd geregeld vanuit het "mission control center" in Houston, Texas.
De capsule van de "Gemini 4" wordt tentoongesteld in het National Air and Space Museum (Smithsonian Institution) in Washington D.C., Verenigde Staten.

</doc>
<doc id="25516" url="https://nl.wikipedia.org/wiki?curid=25516" title="Pompoenslingeren">
Pompoenslingeren

Pompoenslingeren (Eng: Pumpkin Chunkin') of "pompoenschieten" is een sport in het zuiden van de Verenigde Staten waarbij apparaten pompoenen afschieten. Deze trok een aantal jaren veel publiek en winnaars konden optreden in de latenighttalkshows van David Letterman en Jay Leno.
Definitie.
Pompoenslingeren is een competitieve activiteit waarbij een team een toestel bouwt om pompoenen zo ver mogelijk te werpen. In 2007, toen het record al een aantal jaar op 1.351,48 meter stond, bereikten de pompoenen al snelheden van rond de 400 mijl per uur, ongeveer 640 kilometer per uur. De pompoenen moesten daarbij heel blijven tot ze de grond raakten.
De meestgebruikte mechanismen zijn katapulten, werparmen, ballista's of luchtkanonnen. Van 1986 tot 2013 vonden er jaarlijks wedstrijden pompoenslingeren plaats in de Amerikaanse staat Delaware, die door de organisatie wereldkampioenschappen genoemd werden.
Transport van de werptoestellen kan op formaliteiten stuiten, omdat ze als wapens beschouwd kunnen worden.
Varianten.
Nauwkeurigheid of afstand kan de bedoeling zijn.
Bij een slingerbaan met een vijver is nauwkeurigheid nodig. Hierbij moet elk team een verankerde, drijvend gehouden ton raken met een ondermaatse pompoen. De speler is gewoonlijk een jongen onder de tien jaar, de slingeraar meestal zijn vader. Als de kalebas de ton raakt luidt er een klok, bij een misser klinkt er een plons.
Bij het afstandschieten vestigde het luchtkanon "Big 10" in 2010 in Moab (Utah) een record van 1690,24 meter.
Europees pompoenslingeren.
In Bikschote, een plaats in West-Vlaanderen, werd de enige jaarlijkse wedstrijd van het Europese vasteland gehouden. De reeks was in 2004 begonnen als een ludieke strijd tussen twee dorpen. De organisatie duidde de reeks aan als Europees kampioenschappen. Hierbij werden pompoenen worden zo ver mogelijk weggeslingerd, maar in 2009 kon er tussendoor ook gemikt worden op een rijdende auto. Sinds 2011 wordt er jaarlijks een Belgisch kampioenschap georganiseerd in Kasterlee, provincie Antwerpen.

</doc>
<doc id="25521" url="https://nl.wikipedia.org/wiki?curid=25521" title="Alija Izetbegović">
Alija Izetbegović

Alija Izetbegović (Bosanski Šamac, 8 augustus 1925 – Sarajevo, 19 oktober 2003) was een Bosnische moslim-activist en politicus alsmede president van Bosnië en Herzegovina.
Levensloop.
Izetbegović werd geboren in het stadje Bosanski Šamac in Bosnië en Herzegovina. Hij bezocht de universiteit van Sarajevo waar hij in 1956 afstudeerde in rechten.
Een groot deel van zijn leven bracht hij door als advocaat.
Twee keer werd hij door het communistische bewind van Joegoslavië gevangengezet op beschuldiging van 'pan-islamitische activiteiten' waaronder het schrijven van zijn hoogst controversiële boek "The Islamic Declaration" (1970). In het boek haalde hij Pakistan aan als een voorbeeld voor de Bosnische samenleving en zei hij dat 'er geen vrede of co-existentie kan zijn tussen het islamitische geloof en niet-islamitische samenlevingen en politieke instellingen'.
Tijdens een rechtszaak die begon op 10 april 1983 werden Izetbegović en twaalf anderen (waaronder Melika Salihbegović en Hasan Čengić) beschuldigd van:
Ook werden zij ervan beschuldigd contacten te onderhouden met reactionairen in het buitenland en het verspreiden van vijandige propaganda binnen Joegoslavië. Enkele beschuldigden hadden de islamitische republiek Iran bezocht.
Samen met Fikret Abdić stichtte Izetbegović in 1989 de Partij voor Democratische Actie ("Stranka Demokratske Akcije", SDA). Hoewel Abdić bij de verkiezingen in 1990 meer stemmen kreeg, werd Izetbegović de eerste president van de Joegoslavische deelrepubliek Bosnië en Herzegovina.
Na de verkiezingen van 1990 vormde de SDA een regeringscoalitie met de Kroatische Partij (HDZ). Izetbegović bezette daarin de post van president .
Burgeroorlog.
Nadat Slovenië en Kroatië zich onafhankelijk verklaarden van Joegoslavië en werden erkend door de internationale gemeenschap, ontstond de vraag of Bosnië en Herzegovina door moest gaan in een rompstaat Joegoslavië die door Servië werd gedomineerd of een onafhankelijk land moest worden. Aangezien twee van de drie constitutionele bevolkingsgroepen van Bosnië en Herzegovina geen federatie met Servië of Kroatië wilden werd er op 29 februari en 1 maart 1992 een referendum over de onafhankelijkheid van Bosnië en Herzegovina uitgeschreven.
Na het referendum (opkomst 64-67%), dat werd gesteund door Bosnische moslims en katholieken (Bosnische Kroaten) en geboycot door Bosnische Serviërs, riep de president van Bosnië en Herzegovina (Izetbegović) op 3 maart 1992 de onafhankelijkheid uit. Als reactie op het referendum riepen de Bosnische Serviërs op 27 maart 1992, onder leiding van Radovan Karadžić, een eigen Servische Republiek van Bosnië-Herzegovina uit en verklaarden de oorlog aan de nieuwe republiek Bosnië en Herzegovina, waarbij ze de toegang naar de verschillende Bosnische steden versperden. Dit wordt gezien als de oorzaak van de Bosnische oorlog tussen de Bosniakken (die door de westerse media Bosnische moslims werden genoemd), de Bosnische Kroaten en de Bosnische Serviërs.
Bosnische Serviërs wilden zich niet afscheiden van het restdeel van Joegoslavië, waarvan Slovenië en Kroatië al geen deel meer uitmaakten, omdat zij zich verbonden voelden met Servië.
Op 6 april 1992 werd de onafhankelijkheid van de Republiek Bosnië-Herzegovina formeel erkend door de Europese Gemeenschap en de Verenigde Staten. Op 22 mei 1992 werd de Republiek Bosnië-Herzegovina lid van de Verenigde Naties.
Een drie jaar durende oorlog met Bosnische Serviërs, die gesteund werden door Servië, volgde.
Fikret Abdić verscheen weer op het toneel als rivaal van zijn voormalige partner door het vestigen van een machtsbolwerk in zijn geboortestreek Cazinska Krajina waar hij de Autonome Provincie West-Bosnië (niet te verwarren met het huidige kanton West-Bosnië) stichtte, die volledig omringd was door Servische troepen en die strijd leverde met de moslimregering in Sarajevo. De splintergroep van Abdić werd later opgeslokt door het Bosnische regeringsleger van Izetbegović.
Verdrag van Dayton.
Uiteindelijk werd de Servische opmars tot staan gebracht, nadat na de massamoord in Srebrenica de NAVO ingreep. Het Bosnische regeringsleger begon in augustus 1995 aan een opmars en in november 1995 tekenden de presidenten Izetbegović, Tuđjman (van Kroatië) en Milošević (van Servië) een vredesovereenkomst in Dayton waarmee de vijandelijkheden tussen Bosniakken, Serviërs en Kroaten formeel beëindigd werden.
In september 1996 werd Izetbegović herkozen in het drie-presidentschap van Bosnië en Herzegovina, waarvan hij tot oktober 1998 de voorzitter was. Ook in 2000 bekleedde hij acht maanden dit voorzitterschap, waarna hij op 74-jarige leeftijd terugtrad uit de politiek.
Bosnische Serven en Kroaten hebben geprobeerd Izetbegović voor het Joegoslaviëtribunaal in Den Haag te krijgen op beschuldiging van genocide en andere misdaden gedurende de oorlog, maar het hof verklaarde zich niet ontvankelijk.
Overlijden.
Izetbegović overleed in oktober 2003, op 78-jarige leeftijd, aan verwondingen die hij opliep tijdens een val. Op eigen verzoek werd hij begraven tussen de gevallenen op de erebegraafplaats Kovaci in Sarajevo. In de nacht van 11 augustus 2006 werd zijn grafmonument zwaar beschadigd door een bomaanslag. Volgens de autoriteiten bleef zijn lichaam intact.
Izetbegović liet een vrouw en drie kinderen achter. Zijn zoon Bakir Izetbegović trad in zijn voetsporen en was tussen 2010 en 2018 lid van het presidentschap van Bosnië en Herzegovina.
Publicaties.
Van de hand van Izetbegović verschenen diverse boeken. Zijn publicatie "Islam Between East And West" is sinds 1984 een internationale bestseller.
Andere werken zijn "The Islamic Declaration", "Problems of Islamic Renaissance", "My Escape to Freedom", "Notes from Prison", "1983-1988" en recenter zijn memoires in "Inescapable Questions: Autobiographical Notes".

</doc>
<doc id="25522" url="https://nl.wikipedia.org/wiki?curid=25522" title="Eddy Boutmans">
Eddy Boutmans

Eddy Seraphina Maria Boutmans (Antwerpen, 6 februari 1948) is een Belgisch voormalig politicus voor Agalev.
Levensloop.
Eddy Boutmans liep school aan het Onze-Lieve-Vrouwecollege te Antwerpen en studeerde rechten aan de Rijksuniversiteit Gent, waar hij tot doctor in de rechten promoveerde in 1970. Hij werd werkzaam als advocaat en specialiseerde zich in mensenrechten.
Hij werd in de jaren 1970 politiek actief in en rond Antwerpen. Hij was een van de stichters van de Antwerpse alternatieve boekenbeurs Het Andere Boek en was jaren actief in de Antwerpse buitenparlementaire actie- en politieke groeperingen. Hij is lange tijd voorzitter geweest van de pluralistische vereniging Vrienden van Cuba. Bij de gemeenteraadsverkiezingen van 1982 vormde hij samen met onder meer Mieke Vogels en enkele radicaal-linkse partijen zoals SAP een alternatieve politieke lijst voor de Antwerpse gemeenteraadsverkiezingen onder de naam ELA (Ekologisch Links Alternatief). Bij de verkiezingen van 1988 gebeurde hetzelfde onder de naam Regenboog. Dit was echter niet erg succesvol en het volgende jaar stapte hij over naar Agalev.
Van 1995 tot 1999 zetelde Boutmans in de Senaat, waar hij voorzitter was van de Agalev-fractie. Bij de verkiezingen van 1999 werd hij vervolgens verkozen in de Kamer van volksvertegenwoordigers. Hij bleef dit niet lang aangezien hij toetrad tot de paars-groene regering-Verhofstadt I als staatssecretaris van Ontwikkelingssamenwerking, wat hij bleef tot in 2003. Tijdens zijn periode als staatssecretaris slaagde hij er onder andere in om zowel op Belgisch als Europees niveau akkoorden te bereiken om de hoogte van het bedrag dat aan ontwikkelingssamenwerking besteed wordt te verhogen.
Verder is hij de bezieler van Africalia, een soort van permanente Europalia, een sponsoringproject voor Afrikaanse cultuur zowel in Afrika als in België.
Na de politiek.
Na de verkiezingsnederlaag van Agalev in 2003 trok Boutmans zich terug uit de actieve politiek en ging weer studeren aan de Katholieke Universiteit Leuven, waar hij in 2004 een diploma in de aanvullende studie van de sociale en culturele antropologie behaalde. In 2005 werd hij lid van de raad van beheer en in 2011 lid van het uitvoerend bureau van UNICEF België. In 2013 volgde hij Christian Wiener op als voorzitter van UNICEF België.. In 2019 volgde Roland Steisel hem in deze hoedanigheid op.
Sinds 2016 is hij lid van de Federale Deontologische Commissie.

</doc>
<doc id="25523" url="https://nl.wikipedia.org/wiki?curid=25523" title="Cenozoicum">
Cenozoicum



</doc>
<doc id="25527" url="https://nl.wikipedia.org/wiki?curid=25527" title="Kimi Raikkonen">
Kimi Raikkonen



</doc>
<doc id="25531" url="https://nl.wikipedia.org/wiki?curid=25531" title="Field Effect Transistor">
Field Effect Transistor



</doc>
<doc id="25532" url="https://nl.wikipedia.org/wiki?curid=25532" title="Saint Vincent en de Grenadines">
Saint Vincent en de Grenadines

Saint Vincent en de Grenadines (Engels: "Saint Vincent and the Grenadines") is een onafhankelijk land in de Caribische Zee ten noorden van Grenada. Het maakt deel uit van het Brits Gemenebest en bestaat uit het circa 20 kilometer lange Saint Vincent en een aantal kleine eilandjes - de Grenadines, waaronder Bequia, Baliceaux Island, Mustique, Petit Mustique island, Savan Island, Petit Canouan, Canouan, Mayreau, Tobago Cays, Union Island en Petit St Vincent Island. De hoofdstad van het land is Kingstown op het eiland Saint Vincent. Het land is een monarchie (een Commonwealth realm) met als staatshoofd Charles III.
Geschiedenis.
De eilanden werden in 1719 door Frankrijk op de inheemse bevolking veroverd. Bij de Vrede van Parijs (1763), gesloten tussen Groot-Brittannië, Frankrijk en Spanje, werden Saint Vincent en de Grenadines aan Groot-Brittannië toegewezen. In 1979 werd het land officieel onafhankelijk.
Geografie.
De eilandengroep vormt een onderdeel van de Bovenwindse Eilanden van de Kleine Antillen. "Bovenwinds" in de naam van de eilandengroep verwijst naar de ligging ten opzichte van de heersende noordoostelijke passaatwind.
De geografie van het belangrijkste eiland Saint Vincent is grotendeels vulkanisch, en omvat maar weinig vlakke bodem. Er is ook een groot verschil tussen de kustlijnen aan beide kanten van het eiland. De windwaartse kant (de oostkust) is zeer rotsachtig, terwijl de lijzijde (de westkust) uit vele zandige stranden bestaat en veel meer baaien heeft.
Staatsinrichting.
Saint Vincent en de Grenadines is een constitutionele monarchie en heeft Charles III als staatshoofd. De koning wordt er in de praktijk vertegenwoordigd door een gouverneur-generaal. Het parlement van het land bestaat uit één kamer (de "House of Assembly") en heeft een zittingsperiode van vijf jaar. De regering wordt geleid door de premier; sinds 2001 is dit Ralph Gonsalves.
"Zie ook":
Bestuurlijke indeling.
Het land is onderverdeeld in zes parishes; vijf voor Saint Vincent en een voor de Grenadines.
Cultuur.
Ten westen van de stad Kingstown ligt Fort Charlotte, vernoemd naar Charlotte van Mecklenburg-Strelitz (1744-1818), de echtgenote van koning George III. Het fort is gebouwd in 1806. Andere bezienswaardigheden op de eilanden zijn drie kerken: de Anglicaanse kathedraal gewijd aan St.-George uit het begin van de 19e eeuw, de katholieke kathedraal uit 1823 en de Methodistenkerk met een fraai orgel en glas in lood-ramen. 
De traditionele cultuur is te zien op de markt van Kingstown, waar naast lokale etenswaren ook ambachtelijke producten worden verkocht. 
Het landelijke radiostation wordt deels door de staat gefinancierd, de pers is volledig privé. In het land verschijnen één dagblad en drie weekbladen. Naast het particuliere televisiekanaal zijn er een aantal particuliere radiostations. 
Saint Vincent neemt sinds 1988 deel aan de Olympische Spelen met een team van 2-8 atleten. Er werden nog geen medailles behaald.

</doc>
<doc id="25535" url="https://nl.wikipedia.org/wiki?curid=25535" title="Congo-Brazzaville">
Congo-Brazzaville

Republiek Congo (Frans: "République du Congo"), ook wel Congo-Brazzaville (uitspraak: [ˌkɔŋɣo ˈbrɑzavil]) of Congo genoemd, is een land in Centraal-Afrika, grenzend aan Gabon, Kameroen, de Centraal-Afrikaanse Republiek, Congo-Kinshasa en de exclave Cabinda van Angola. Het is een voormalige Franse kolonie.
Geschiedenis.
Congo werd oorspronkelijk tot de 15e eeuw vooral bewoond door pygmeeën. Van de 15de tot de 19e eeuw werden veel Congolezen als slaven weggevoerd. In de 19e eeuw bereikte de Franse ontdekkingsreiziger Pierre Savorgnan de Brazza, op zoek naar de bron van de Ogooué, Nkuna, een buitenpost van de Mfoa-stam die later Brazzaville werd genoemd. Pierre Savorgnan de Brazza sloot in 1880 een verdrag met een plaatselijk stamhoofd waarna het gebied onder Franse "bescherming" kwam. In 1885 en 1887 werden de grenzen van de nieuwe Franse kolonie getrokken. In 1891 werd de kolonie Frans-Kongo officieel opgericht.
In 1910 werd Congo-Brazzaville onderdeel van Frans-Equatoriaal-Afrika, in 1946 werd het een overzees gebied en in 1958 een autonome republiek binnen de Franse Gemeenschap met de nationalist Fulbert Youlou, een vroegere priester, als premier.
In 1960 verkreeg Congo volledige onafhankelijkheid en werd de Republiek Congo uitgeroepen. Youlou werd president en vormde een coalitieregering bestaande uit drie partijen. In 1962 deed president Youlou de drie partijen fuseren tot de Mouvement National pour la Révolution. De president deed er alles aan om zijn Bakongo-stamgenoot Joseph Kasavubu van Congo-Kinshasa aan de macht te houden.
In 1963 werd Youlou verdreven en werd Alphonse Massamba-Débat president. Hij voerde een gematigd linkse koers en verbeterde de betrekkingen met Congo-Kinshasa nadat kolonel Mobutu daar de macht had overgenomen. Op 4 september 1968 greep majoor Marien Ngouabi de macht en werd president. De Parti Congolais du Travail werd de enige toegestane partij. De partij baseerde zich op het marxisme-leninisme en Ngouabi werd tot secretaris-generaal van de PCT gekozen. In 1970 werd de Volksrepubliek Congo uitgeroepen.
Ngouabi's buitenlandse beleid richtte zich vooral op de Sovjet-Unie en Frankrijk, met welke landen hij nauwe samenwerking nastreefde. In maart 1977 werd president Ngouabi vermoord. Oud-president Alphonse Massamba-Débat werd in verband met de moord terechtgesteld. Als opvolger van Ngouabi werd Jacques Yombi-Opango aangesteld, die voorzitter werd van het Militaire Comité van de PCT. In 1979 verkreeg Congo een burgerbewind met Denis Sassou-Nguesso als president en secretaris-generaal van de PCT.
In juli 1987 vond er een mislukte militaire staatsgreep tegen het bewind van president Sassou-Nguesso plaats. In september van dat jaar wist hij met hulp van Franse troepen een opstand in het noorden van het land neer te slaan.
Eind 1989 werd een oppositiepartij opgericht, de "Unie voor Congolese Democratie". In 1991 maakte Sassou-Nguesso zijn plannen voor de omvorming van Congo naar een democratie bekend. In 1992 werd een nieuwe, democratische grondwet aanvaard en werd de landsnaam in "Republiek Congo" gewijzigd. De monopoliepositie van de PCT werd afgeschaft.
Bij de parlementsverkiezingen in 1992 werd de "Union panafricaine pour la Démocratie sociale" (UPADS) de grootste partij. Pascal Lissouba werd president en benoemde Stéphane Bongho-Nouarre tot premier. In oktober 1997 schafte president Lissouba deze post echter af. In 1993 won de UPADS de verkiezingen opnieuw, maar de oppositie beschuldigde de partij van fraudepraktijken. Opstanden en onlusten tussen 1993 en 1997 leidden tot veel doden. In 1996 werd de vrijheid van meningsuiting opgeschort en kwam er een einde aan de vrije pers.
Oud-president Denis Sassou-Nguesso, die na een verblijf in Frankrijk zich weer in Congo bevond, werd door president Lissouba waarschijnlijk gezien als een potentiële bedreiging. Lissouba gaf het leger opdracht de woning van Sassou-Nguesso te omsingelen, maar Sassou-Nguesso's eigen militie verzette zich. Sassou-Nguesso wist te ontkomen en met steun van zijn militie en Angola wist hij in oktober 1997 een staatsgreep te plegen en liet zich tot president uitroepen. Sassou-Nguesso beloofde na drie jaar de democratie te herstellen.
In 2002 won de zittende president met 90% van de stemmen de presidentsverkiezingen en er kwam een nieuwe grondwet die de president veel macht toekende. Bij de presidentsverkiezingen van 2009 werd Sassou-Nguesso wederom verkozen als president, ditmaal met ruim 78% van de stemmen. Deze verkiezingen werden door de oppositiepartijen geboycot.
In augustus 2010 vierde Congo-Brazzaville zijn 50-jarige onafhankelijkheid. De president liet weten dat het land echter nog een lange weg te gaan heeft en pas echt onafhankelijk zal zijn als afgerekend wordt met de grote armoede.
In maart 2015 kondigde Sassou-Nguesso een referendum aan waarin hij voorstelde de limiet op presidentiële termijnen (in 2002 vastgelegd op twee termijnen) te verlengen. In 2016 werd hij bij de presidentsverkiezingen gekozen voor een derde termijn van zeven jaar.
Geografie.
Grootste steden.
Het land heeft een hoge urbanisatiegraad. Ongeveer de helft van de bevolking woont in twee steden, Brazzaville en Pointe-Noire. Met een bevolkingsdichtheid van 15 inwoners/km² is het land relatief dunbevolkt vergeleken met andere Afrikaanse landen.
De tien grootste steden van Congo-Brazzaville zijn op:
Klimaat.
Het land ligt dicht bij de evenaar en het klimaat is het hele jaar door constant. De jaarlijkse gemiddelde temperatuur is 24 °C, met kleine verschillen per maand. Er zijn drie klimaatzones, in het zuiden en uiterste noorden heerst een tropisch savanneklimaat (klimaatclassificatie van Köppen: Aw) en in het midden van het land een combinatie van tropisch regenwoudklimaat (Af) en moessonklimaat (Am). Er valt omstreeks 1000 millimeter neerslag per jaar in het zuiden terwijl in het midden de neerslag ongeveer tweemaal zo hoog uitkomt. De minste neerslag valt in de periode juni tot september.
Bestuurlijke indeling.
Congo-Brazzaville is verdeeld in twaalf departementen, waarvan er twee uit een gemeente bestaan, de hoofdstad Brazzaville en Pointe-Noire. De departementen zijn verder ingedeeld in 46 districten en gemeenten.
Bevolking.
Talen.
De talen in Congo-Brazzaville zijn Frans, Kikongo, Kituba en Lingala. De meest verspreide taal is het Kikongo.
Economie.
Het land had in 2016 een bruto binnenlands product van US$ 7,8 miljard. De landbouw is de belangrijkste sector wat betreft werkgelegenheid, maar ook de energiesector maakt een groot onderdeel uit van de economie. Een groot deel van het bnp en de staatsinkomsten zijn hieraan gerelateerd. In 1973 kwam de aardolieproductie op gang en in de periode 2007-2016 lag de productie gemiddeld op zo'n 270.000 vaten olie per dag. Met de bekende reserves is dit productieniveau nog zo'n 15 jaar vol te houden. In maart 2017 nam Total SA het offshore olieveld Moho Nord in productie. Het veld ligt 75 kilometer voor de kust van Pointe-Noire en heeft een productiecapaciteit van 100.000 vaten per dag. Total heeft 53,5% van de aandelen, Chevron 31,5% en de Société Nationale des Pétroles du Congo de laatste 15%. Medio 2018 is het land lid geworden van de OPEC. De olie-inkomsten zijn niet altijd even nuttig besteed en andere sectoren als de land- en bosbouw zijn in de verdrukking gekomen.
Volgens de Atlas-methode van de Wereldbank was het bruto nationaal inkomen van het land in 2016 US$ 8,7 miljard of 1700 dollar per hoofd. Wordt rekening gehouden met de koopkrachtpariteit, dan ligt het inkomen op zo'n US$ 5300 per hoofd.
Armoede.
Volgens het Ontwikkelingsprogramma van de Verenigde Naties leefde aan het begin van de 21e eeuw in Congo-Brazzaville 42,3% van de bevolking onder de armoedegrens.
Politiek.
Politieke partijen zijn de Parti Congolais du Travail en de Union panafricaine pour la Démocratie sociale (UPADS). Van 1969 tot 1990 was de PCT de enige toegelaten partij van het land. De partij was op marxistisch-leninistische leest geschoeid. In 1990 werd een meerpartijenstelsel ingevoerd.
In 1992 werd er een tweekamerparlement ingesteld. Het hogerhuis draagt de naam Senaat "(Sénat)" en het lagerhuis draagt de naam Nationale Vergadering "(Assemblée nationale)". In beide huizen van het parlement van de Republiek Congo domineert de PCT.

</doc>
<doc id="25543" url="https://nl.wikipedia.org/wiki?curid=25543" title="Duran Duran">
Duran Duran

Duran Duran is een Britse newwaveband uit Birmingham opgericht in 1978 door Nick Rhodes en John Taylor. Niet veel later sloot Roger Taylor zich aan bij de groep, in 1980 gevolgd door Andy Taylor (geen familie) en zanger Simon le Bon.
Duran Duran werd bij het grote publiek vooral bekend door de vele spraakmakende muziekvideo zoals Girls on Film tijdens het begin van muziekzender MTV in 1981.
Op 22 oktober 2021 verscheen het 15e album Future Past van de Britse band, precies 40 jaar na het debuut. Het album kwam binnen op plek 3 in Groot-Brittannië, de hoogste notering sinds 1983.
Geschiedenis.
De groep werd in 1978 in Birmingham opgericht door Nick Rhodes en John Taylor. Na een korte periode met enkele bezettingswisselingen (met onder andere Stephen Duffy op zang), bestond de band uiteindelijk uit Simon le Bon (zang), Nick Rhodes (keyboards), Roger Taylor (drums), Andy Taylor (gitaar) en John Taylor (basgitaar), geen van allen familie van elkaar. Hun debuutalbum "Duran Duran" uit 1981 bevat een succesvolle mengeling van disco, new wave en op David Bowie en Roxy Music geënte pop. Hiermee brak de groep, mede dankzij sterke singles als "Planet Earth" en "Girls On film", direct door in Groot-Brittannië.
In 1982 verscheen het album "Rio", waarna ook de rest van de wereld volgde. De van dit album afkomstige single "Hungry Like The Wolf" betekende hun doorbraak in de VS en de aanstekerballade "Save A Prayer" werd een wereldhit. De leden van Duran Duran waren vanaf die tijd supersterren. Naast de muziek vielen de videoclips op (die veelvuldig door het opkomende MTV werden gedraaid), evenals de tot in de puntjes verzorgde kleding. 
Vooral vrouwelijke tieners stonden vooraan bij hun concerten en de "Duranmania" grensde soms aan hysterie. De tv-special "Live! Hammersmith 1982" die in 2009 op dvd werd uitgebracht, laat dit goed zien. 
In 1983 volgden de single "Is There Something I Should Know" en het commercieel meest succesvolle album "Seven and the Ragged Tiger", met daarop de jaren 80-klassieker "The Reflex". De groep ging op wereldtournee, die werd vastgelegd in de rockumentary "Sing Blue Silver", de muziekfilm (met bijbehorend live-album) "Arena" en de tv-special "As The Lights Go Down" (die in 2010 op dvd verscheen en in 2019 als een vinyl live-album). 
In 1984 scoorde de groep wederom een grote hit met het nummer "The Wild Boys", waarna de groep een korte rustpauze nam. John en Andy Taylor vormden in 1985 samen met Robert Palmer en Chic-drummer Tony Thompson de rockgroep The Power Station (hit: "Some Like It Hot") en LeBon en Rhodes stichtten de groep Arcadia (hit: "Election Day"), waarvan ook drummer Roger Taylor deel uitmaakte en waarbij voor een artistiekere aanpak gekozen wordt. Op het album "So Red The Rose" zongen o.a. Sting en Grace Jones mee. Tussendoor had Duran Duran met de James Bondtitelsong "A View To A Kill" een hit en traden ze op op het grootschalige Live Aid-concert in Philadelphia. 
Eind 1985 werd duidelijk dat Roger Taylor genoeg had van het sterrendom, waarna hij de groep verliet. Even later vertrok ook gitarist Andy Taylor om een matig succesvolle solocarrière te beginnen (album: "Thunder").
In 1986 namen de drie overgebleven bandleden samen met producer Nile Rodgers het comebackalbum "Notorious" op, waarvan de titelsong een grote hit wordt. In mei 1987 trad de band twee avonden in Rotterdam op, hun eerste Nederlandse optredens sinds 1981, waarvan een aantal nummers op de promo-ep "Duran Goes Dutch" verschijnt. De piek van hun succes leek dan echter bereikt.
In 1988 verscheen het album "Big Thing", dat nog maar een matige respons opriep, en het in 1990 verschenen "Liberty" werd door nagenoeg iedereen geheel genegeerd. De hysterische fans waren verdwenen en Duran Duran miste aansluiting bij de populaire muzikale trends van begin jaren 90. 
In 1993 leek het tij te keren; ex-Missing Persons-gitarist Warren Cuccurullo was toen toegetreden als vast bandlid. Met het sterke soft-rockalbum "Duran Duran" (ook bekend als "The Wedding Album") en de single "Ordinary World" liet de groep zien nog steeds niet uitgerangeerd te zijn. Het succes was echter van korte duur. De single "Come Undone" kwam in Nederland niet verder dan de tipparade, een concert in Ahoy' moest na 2 nummers worden afgebroken wegens stemproblemen van Le Bon en het coveralbum "Thank You" (1995) werd door critici de grond in geboord.
John Taylor verliet de groep tijdens de opnames van het album "Medazzaland" (1997), dat door EMI enkel in de VS werd uitgebracht, waarna het label de groep helemaal liet vallen. Het album getiteld titel "Pop Trash" (2000) werd geen succes, en de band leek veroordeeld tot een bestaan van lager allooi zoals optredens in de casino's van Las Vegas. De steeds grotere en dominantere rol van gitarist Cuccurullo leidde met name bij Le Bon tot veel onvrede.
Vanaf 2000.
Rhodes en Le Bon, als enige originele bandleden, besloten in 2001 de drie Taylors te polsen voor een reünie van de "fab five", die hier wel wat in zagen. Cuccurullo werd aan de kant gezet en in 2003 ging de band in de originele bezetting weer op tournee. De fans van weleer waren ouder geworden, maar kwamen "en masse" naar de reünieoptredens die, bij gebrek aan nieuw materiaal bijna louter uit greatest hits bestonden. 
In 2004 verscheen het album "Astronaut", dat door pers en publiek goed ontvangen werd. De single "(Reach Up For The) Sunrise" werd zelfs een bescheiden radiohit. In 2005 deed de groep in het kader van de "Astronaut-tour" ook Nederland aan. Dat de groep moeite blijft houden met het vasthouden van het momentum bleek uit een teleurstellend optreden op Live 8 in juli 2005. 
Eind 2005 bezorgde DJ Ferry Corsten de groep een hit met het nummer "Fire", dat een sample bevat van het nummer "Serious" uit 1990. Het nummer "Nice" van "Astronaut" verscheen als download-only single. Ook verscheen een live-dvd opgenomen in het Wembley Stadium in Londen tijdens de reünietournee. 
De band was eind 2006 op tournee in Oost-Europa wanneer het bericht naar buiten werd gebracht dat Andy Taylor de groep wederom had verlaten. Naar verluidt kon hij zich niet vinden in de muzikale koers die de groep samen met producers Timbaland, Nate Hills en Justin Timberlake ingeslagen is. Het eerste product van die samenwerking, de single "Falling Down", verscheen in oktober 2007, een maand later gevolgd door het album "Red Carpet Massacre" dat in de pers goed werd ontvangen, maar door het publiek nagenoeg genegeerd werd en later door de band zelf wordt afgedaan als "te veel Timberlake/Timbaland, te weinig Duran". Ter promotie van de release van dit album traden de vier overgebleven leden op in een aantal shows in het Barrymore Theatre op Broadway. 
De band trad in juni 2008 wederom op in Amsterdam. In 2008 verscheen ook de autobiografie van Andy Taylor ("Wild Boy: My Life in Duran Duran") waarin hij het management de schuld geeft van zijn breuk met de groep twee jaar eerder. Het contract met platenmaatschappij Sony eindigde in 2009. In 2010 werkte de groep samen met producer Mark Ronson aan een nieuw te verschijnen album. Het album "All you need is now" was vanaf 21 december 2010 op iTunes te downloaden. De bijbehorende single "All you need is now" werd uitgebracht als download only. Begin 2011 werd een uitgebreidere versie van het album "All you need is now" op cd en later ook op vinyl uitgebracht, op hun eigen Tape Modern label. Het album kreeg overwegend goede kritieken en betekende een terugkeer naar de sound van "Rio". In het nummer "Safe" is Ana Matronic van de Scissor Sisters te horen.
In het najaar van 2011 werd een live-album opgenomen "Diamond in the mind", dat in het voorjaar van 2012 werd uitgebracht op cd, dvd en bluray. Een serie optredens in 2011, waaronder een gepland optreden op 11 juni van dat jaar in het ADO Stadion in Den Haag, moest worden afgelast vanwege stemproblemen van Le Bon. In 2012 verscheen de autobiografie van John Taylor, "Into the pleasure groove", waarin hij openhartig spreekt over zijn langdurige verslaving aan alcohol en cocaïne. In 2015 stond de band op Night at the Park in Den Haag. 
In september 2015 verscheen het album "Paper Gods", dat over het algemeen goed ontvangen werd. Op dit album werd samengewerkt met een aantal gastartiesten, waaronder John Frusciante, Kiesza, Lindsay Lohan, Janelle Monáe en producer Mr Hudson. Een prominente rol is weggelegd voor Nile Rodgers, die een aantal nummers produceerde en met zijn kenmerkende gitaargeluid te horen is op de single "Pressure Off". In 2016 begon de band aan de "Paper Gods Tour", die tot in 2019 voortduurt en zich vooral op het Amerikaanse continent en in Azië afspeelde, met uitzondering van een handvol festivaloptredens in Europa. In 2018 bracht de groep het live-album "Budokan" op vinyl uit, met daarop een aantal nummers van hun optreden met Nile Rodgers in Japan in 2017.
Vanaf 2020.
De band maakte plannen voor het 40-jarig jubileum, geplande optredens in 2020 werden echter vanwege de coronapandemie geannuleerd. Begin 2021 verscheen de single "Five Years", een cover van David Bowie en een samenwerking met Bowie-pianist Mike Garson. In mei 2021 verscheen de eerste single van het nieuwe album "Future Past", "Invisible", dat in oktober 2021 uitkwam. Het album werd erg goed ontvangen in Groot-Brittannië met een plek 3, de hoogste notering sinds 1983. De band werkte onder meer samen met Mark Ronson, ex-Blur-gitarist Graham Coxon en Giorgio Moroder. Sinds juli 2022 is Duran Duran bezig aan hun Future Past tour in de Verenigde Staten.
De band, inclusief de ex-leden Andy Taylor en Warren Cuccurullo, werd in november 2022 opgenomen in de Rock &amp; Roll Hall of Fame. De groep trad bij de inhuldiging echter in de huidige vierpersoonsbezetting op en las een persoonlijke brief van Andy Taylor voor, waarin deze bekendmaakte aan vergevorderde prostaatkanker te lijden. In oktober 2023 verscheen het zestiende studioalbum van de band getiteld "Danse Macabre" met als thema halloween, dat buiten de VS nauwelijks aandacht kreeg. Het album bestaat grotendeels uit covers die bij het thema passen en nieuwe versies van drie eigen nummers: "Love Voudou", "Secret Oktober 31st" en "Super Lonely Freak" (een medley van "Lonely in Your Nightmare" en "Super Freak" van Rick James. Ex-leden Cuccurullo en Andy Taylor speelden op een paar nummers de gitaarpartijen in. In 2024 zal een deluxe uitgave van het album met extra nummers uitkomen.

</doc>
<doc id="25544" url="https://nl.wikipedia.org/wiki?curid=25544" title="De Amsterdam">
De Amsterdam



</doc>
<doc id="25547" url="https://nl.wikipedia.org/wiki?curid=25547" title="Constantijn Huygens">
Constantijn Huygens

Constantijn Huygens (Den Haag, 4 september 1596 – aldaar, 28 maart 1687) was een Nederlandse dichter, diplomaat, geleerde, componist, architect en polyglot.
Huygens staat bekend als een van de grootste dichters uit de Gouden Eeuw. Hij was tevens secretaris van twee prinsen van Oranje: Frederik Hendrik en Willem II. In Voorburg liet hij het nog steeds bestaande buiten Hofwijck bouwen, bedoeld om even bij te kunnen komen van de Haagse politiek.
Huygens bespeelde verschillende instrumenten (luit, gitaar, viola da gamba en klavecimbel) waarvoor hij een groot aantal werken schreef. Muziek vond hij belangrijker dan zijn letterkundige werken, die hij volgens eigen zeggen in zijn weinige vrije tijd schreef.
Constantijn Huygens was de vader van de staatsman en natuurkundige Constantijn Huygens jr. en de geniale natuur- en wiskundige Christiaan Huygens. Hij deelt een graf met zijn zoon Christiaan in de Grote Kerk in Den Haag.
Naar Huygens is een literaire prijs genoemd, de Constantijn Huygens-prijs en het Huygens Instituut voor Nederlandse Geschiedenis.
Biografie.
Jeugdjaren.
Constantijn Huygens werd geboren op 4 september 1596 te 's-Gravenhage, als tweede zoon van Christiaan Huygens (senior) – secretaris van de Raad van State – en Susanna Hoefnagel, een zuster van de Antwerpse schilder Joris Hoefnagel. De naam Constantijn verwijst naar de "constantia", de standvastigheid van de stad Breda in de vrijheidsstrijd (Constantijns peetoom was burgemeester van Breda). Constantijns moeder Susanna kwam uit Antwerpen. In zijn komedie "Trijntje Cornelis" (1653) gaf Huygens het Antwerps, dat hij kende van zijn moeder in zijn jeugd en de latere bezoeken aan Antwerpen, zeer fraai en treffend weer.
Muziek.
Constantijn kreeg een gedegen opvoeding en ontpopte zich al vroeg als een begaafd kind. Zijn vader had zo zijn eigen opvattingen over educatiemethoden en hield zijn kinderen thuis om ze daar deels door hemzelf, deels door zorgvuldig geïnstrueerde gouverneurs, te laten onderwijzen. Vanaf Constantijns vijfde jaar kregen hij en zijn broer Maurits muziekonderricht. Ze begonnen met zanglessen en leerden noten lezen met behulp van goudkleurige knopen op hun jasjes. Opvallend is dat Christiaan sr. de jongens het 'moderne' systeem van zeven notennamen bijbracht, in plaats van de traditionele maar veel ingewikkeldere hexachorden. Twee jaar later begonnen de eerste lessen op de viola da gamba. Daarna volgden de luit en het klavecimbel. Met name voor het luitspel legde Constantijn een uitzonderlijk talent aan de dag. Reeds op zijn elfde werd hem gevraagd luit te spelen voor een groep Deense gezanten; in 1618, op zijn eerste diplomatieke reis, speelde hij voor koning Jacobus I van Engeland.
Talen.
Het lezen en schrijven en vreemde talen leren de kinderen van Christiaan en Susanna spelenderwijs. Frans krijgen zij onder de knie door gebeden op te zeggen in het Frans en het spreken in het Frans leren zij van gevluchte Franse hugenoten.
Daarnaast leerde hij Latijn en op latere leeftijd Italiaans en Engels. Verder bleek hij een uitstekend rekenaar en schrijver. Op zijn elfde schreef hij zijn eerste Latijnse versjes. Hij bestudeerde de klassieke schrijvers, maar zijn ouders waakten ervoor dat hij een boekenwurm zou worden. Het praktisch doel, de vorming tot een welopgevoed staatsburger, stond voorop. Daarom leerde hij eveneens paardrijden, schermen, tekenen en boetseren. Deze stimulans tot zelfontplooiing kwam gedeeltelijk voort uit het humanistische gedachtegoed, maar vooral uit het calvinistische, dat ontplooiing van de door God gegeven talenten nastreefde.
Broer en zusters.
Naast zijn broer Maurits had Constantijn vier jongere zusters, Elisabeth (overleden 1612, 14 jaar oud), Catharina (overleden 1618, 17 jaar oud), Geertruyd (drie jaar jonger dan Constantijn) en Constantia (zes jaar jonger dan Constantijn). De opvoeding van de meisjes was met name gericht op de voorbereiding tot het huwelijk en het moederschap. Ze leerden lezen, schrijven en Frans. Het was gebruikelijk dat de vrouw de leiding had over het huishouden.
Eerste gedicht.
In de periode van het Twaalfjarig Bestand volgde Constantijn onderwijs in wiskunde, rechten en logica en leerde hij daarnaast omgaan met piek en musket. In 1614 kreeg hij les van Pieter de Vooys op het spinet. Eveneens in 1614 schreef hij zijn eerste Nederlandse gedicht, geïnspireerd door de Franse dichter Du Bartas, waarin hij het boerenleven prijst.
Eerste liefde.
Op zijn negentiende kreeg Huygens een verhouding met Dorothea van Dorp, een vier jaar oudere vrouw uit Den Haag. De relatie kwam in 1616 tot een einde toen Dorothea verliefd werd op een ander. Enkele jaren later zou opnieuw een hechte vriendschap ontstaan tussen Huygens en Van Dorp, maar het kwam ook toen niet tot een huwelijk.
Studie.
In 1616 trokken Maurits en Constantijn naar de academie in Leiden, waar zij zich lieten inschrijven voor de studie Rechten. Hun studie was vooral bedoeld om maatschappelijke contacten te leggen die hen later zouden kunnen helpen bij het opbouwen van een loopbaan. Maurits werd al spoedig teruggeroepen om zijn zieke vader te assisteren bij zijn werkzaamheden als secretaris van de Raad van State. Constantijn rondde zijn studie af in 1617 en keerde daarna terug naar Den Haag.
In 1618 volgde Constantijn een korte stage (zes weken) bij Athonis de Hubert, een advocaat in Zierikzee. De Hubert was iemand die zeer begaan was met de taal en letteren. Hij pleegde zelfs in 1623 overleg met Hooft, Reael en Vondel over taal en spelling.
Jong diplomaat.
In het najaar van 1618 kreeg Constantijn een plaats in het gevolg van Dudley Carleton, de Engelse gezant bij de Staten, die voor korte tijd naar Engeland ging. Ook Jacob de Gheyn reisde mee. In de zomer verbleef Huygens in Londen in de woning van de Nederlandse ambassadeur Noël de Caron. Daar leerde hij veel mensen kennen en kon hij zijn Engels oefenen.
In 1620, tegen het eind van het Bestand, reisde Huygens als secretaris van ambassadeur François van Aerssen mee naar Venetië. De heenreis liep via Nijmegen, Heidelberg, Tübingen, Schaffhausen, Zürich, de Splügenpas, Verona en Vicenza en duurde zeven weken. Hij was verrukt van het Teatro Olimpico en andere gebouwen, ontworpen door Andrea Palladio. Het gezelschap voer met een boot over de Brenta. Het doel van deze missie was evenwel het verwerven van protestantse steun in de oorlog tegen Spanje en het verleggen van de militaire aandacht naar Duitsland. Huygens had zijn functie binnen het gezantschap mede te danken aan zijn talenkennis. Hij maakte een goede indruk op de doge Antonio Priuli. Huygens had graag kennisgemaakt met de geleerde monnik Paolo Sarpi, om hem persoonlijk een brief te overhandigen afkomstig van Daniël Heinsius, maar Sarpi weigerde stappen te ondernemen waar hij later op zou kunnen worden aangesproken. Huygens ging wel op bezoek bij de kunsthandelaar Daniël Nijs om diens collectie klassieke standbeelden te bewonderen. Hij hoorde in een kerk muziek die werd uitgevoerd door vier teorben, twee cornetten, twee fagotten, twee violen, een contrabas, een orgel en een koor van tien of twaalf stemmen onder leiding van de wijdvermaarde Claudio Monteverdi. Huygens bleek een durfal en beklom op de terugweg de spits van de toren van de kathedraal van Straatsburg (142 meter) aan de buitenkant.
Een jaar later reisde hij als secretaris van zes gezanten van de Staten naar Engeland. In oktober 1622 werd hij door koning James I tot ridder geslagen.
Eerste gepubliceerde dichtwerken.
In 1617 verscheen voor het eerst een gedicht van Huygens in druk: "Larmes sur la Mort de feu Monsieur Maurice de Nassau", een rouwklacht over de dood van Maurits van Nassau jr. (1604-1617), een buitenechtelijke zoon van Prins Maurits van Oranje en Margaretha van Mechelen.
In 1619 kwam Huygens in contact met Anna Roemers Visscher en Pieter Cornelisz Hooft. Met Anna wisselde Huygens heel wat gedichten. In 1621 ontstond er ook een gedichtenuitwisseling met Hooft. Beide dichters probeerden elkaar te overtreffen.
In zijn jeugd had Huygens voornamelijk gedichten geschreven in de Latijnse en Franse taal. De Zeeuwse dichter Jacob Cats stimuleerde hem te dichten in het Nederlands. In oktober 1621 stuurde Huygens een lang gedicht aan Cats, "Batava Tempe". Dit werk was een lofzang op zijn geboorteplaats Den Haag en meer in het bijzonder op het Voorhout, waar hij woonde. In december begon hij aan een ander lang dichtwerk, "’t Kostelick Mal", een bijtende satire op de dwaasheid van de mode. Deze was volgens Huygens kenmerkend voor de "inconstantia" (wispelturigheid), waar de nuchtere, christelijke mens niets mee van doen wil hebben.
In 1623 vond het huwelijk plaats tussen Maria Tesselschade en Allard Crombalch. Voor deze gelegenheid werden verzen geschreven door Huygens, Hooft en Vondel. Tijdens het feest flirtte Constantijn met Machteld van Kampen, en dat gaf hem inspiratie tot het gedicht "Vier en vlam".
In 1624 voltooide Huygens "Zedeprinten" (karakterschetsen), een verzameling satirische, moralistische gedichten met persoonsbeschrijvingen in de stijl van de Griekse geleerde Theophrastus. "Zedeprinten" bevat portretten van beroepsbeoefenaren, zoals de koning, de soldaat, de gezant en de hoveling. Ook in 1624 schreef Huygens "Stede-stemmen en dorpen", een bundel tienregelige gedichten over achttien steden en zes dorpen in Holland en West-Friesland. Het belangrijkste thema van dit werk is het heldendom van de Hollanders in de strijd tegen Spanje. Huygens beschouwde "Zedeprinten" en "Stede-stemmen en dorpen" als zijn beste vroege werken.
In 1625 verscheen de bundel "Otia" of "Ledige uren", waarin al zijn dichtwerken tot dan toe zijn gepubliceerd. Dit jaar vormde de afsluiting van Huygens' jeugd- en vormingsjaren. Hij kreeg een vaste betrekking als secretaris van Frederik Hendrik, die, na het overlijden van prins Maurits, tot stadhouder was benoemd.
Huwelijk met Suzanna van Baerle.
In 1626 werd Constantijn verliefd op Suzanna van Baerle (1599-1637). Eerdere hofmakerijen van de familie Huygens om haar voor zijn broer Maurits te winnen, waren mislukt. Constantijn schreef diverse sonnetten voor haar, waarin hij haar zijn 'Sterre' noemt. Op 6 april 1627 vond het huwelijk plaats, dat Huygens in zijn "Dagh-werck" beschrijft. Aan "Dagh-werck", dat bijna 2000 regels telt, heeft Huygens gedurende zijn hele huwelijk met Suzanna geschreven. Ze kregen vijf kinderen; in 1628 werd hun eerste zoon, Constantijn, geboren, in 1629 volgde Christiaan, in 1631 Lodewijk en in 1632 Philips. In 1637 werd dochter Susanna geboren, maar twee maanden na de bevalling overleed haar moeder Suzanna. Enige weken later verhuisde de familie naar het Huygenshuis.
Diplomaat.
Constantijn Huygens maakte een voorspoedige loopbaan door, ondanks de tegenslagen; het overlijden van zijn moeder (1633) en zijn vrouw. In 1630 werd hij benoemd tot raad en rekenmeester, hetgeen inhield dat hij de Oranjes assisteerde in het beheer van hun goederen. Deze betrekking leverde hem zo’n 1000 gulden per jaar op. In hetzelfde jaar kocht hij de heerlijkheid Zuilichem. Hij kon zich voortaan heer van Zuilichem noemen. In 1632 benoemde Lodewijk XIII van Frankrijk hem tot ridder in de Orde van Saint-Michel. In 1643 zou nog het verlof volgen om voortaan in zijn wapen een gouden lelie op een blauw veld te voeren.
In 1634 ontving Huygens van Frederik Hendrik een stuk grond in Den Haag aan de noordzijde van het Binnenhof (het huidige Plein), vlak bij de plek waar een goede vriend van Huygens, graaf Johan Maurits van Nassau, rond dezelfde tijd zijn huis (Mauritshuis) liet bouwen. Het huis van Huygens droeg op de voorgevel drie standbeelden van vrouwen, drie zinnebeelden van de voorwaarden waaraan een goed bouwwerk dient te voldoen; symmetrie, sterkte en gemak.
In deze periode stond Huygens in contact met diverse geestverwanten. Zo maakte hij begin jaren 30 kennis met René Descartes. Ook had hij contacten met P.C. Hooft (hij beoordeelt diens "Historiën") en met Rembrandt van Rijn. Hij schreef poëzie (hij had veel belangstelling voor de poëzie van John Donne, van wie hij gedichten vertaalde), componeerde en musiceerde.
Weduwnaar.
Na de dood van Suzanna in 1637 nam zijn nicht Catharina Sweerius de leiding van het huishouden in huize Huygens op zich. Constantijn kon maanden niet dichten van verdriet. Uiteindelijk dichtte hij, geïnspireerd door Petrarca, het sonnet 'Op de dood van Sterre' (in 1638). Hij voegde het gedicht toe aan zijn "Dagh-werck", dat hij verder onvoltooid liet: De dag is nog niet om, maar zijn Sterre is al dood. Nadat hij het onvoltooide werk aan verscheidene vrienden ter goedkeuring had laten lezen, publiceerde hij het uiteindelijk in 1658 als deel van zijn "Koren-bloemen".
Na een paar jaar als weduwnaar kocht Huygens een stuk grond in Voorburg om er zijn buitenverblijf Hofwijck te laten bouwen. Het huis werd in 1642 ingewijd door vrienden en verwanten. In zijn buiten wilde Constantijn ontsnappen aan de wereld en in stilte op adem komen. In hetzelfde jaar overleed zijn broer Maurits. Ook dit verlies trof Constantijn diep. Nederlandse poëzie schreef hij dat jaar weinig, wel veel epigrammen in het Latijn. Kort daarna begon hij aan het schrijven van puntdichten in het Nederlands, veelal speels van aard.
In 1642 begeleidt Constantijn een bezoek aan Nederland van koningin Henriette Maria, de vrouw van koning Karel I van Engeland. Een van haar hofdames is Utricia Ogle. Constantijn valt voor haar en haar zangkunst en hij maakt nieuwe arrangementen op de klavier voor de liederen die zij zingt. Ook wijdt hij vele versregels aan haar. Als Constantijn haar hoort zingen in zijn tuin op zijn buiten, Hofwijck, zegt hij dat zij zingt als een nachtegaal. Huygens onderhield gedurende lange tijd een correspondentie met haar. Een paar jaren later draagt hij een hele liederenbundel aan deze zangeres en klaveciniste op: Pathodia sacra et profana, in 1647 uitgegeven in Parijs. Deze bundel omvat 39 composities met sacrale teksten in het Latijn en in het Frans en met Italiaanse profane teksten van amoureuze aard.
In 1644-’45 schreef Huygens een wat ernstiger werk. Als nieuwjaarsgeschenk voor Leonore Hellemans, de echtgenote van P.C. Hooft, dichtte hij de "Heilighe Daghen", een serie sonnetten op de christelijke feestdagen. In 1647 volgde een ander werk waarin spel en ernst verenigd zijn, het gedicht "Ooghentroost", gericht aan Lucretia van Trello, die halfblind dreigde te worden. Het gedicht moest haar troost bieden.
In 1645 gingen zijn beide zonen Constantijn jr. en Christiaan in Leiden studeren. In die jaren ging het steeds slechter met stedendwinger Frederik Hendrik, Huygens beschermheer en vertrouweling, en in 1647 overleed hij ten slotte. De nieuwe stadhouder Willem II koesterde veel waardering voor Huygens en gaf hem de heerlijkheid Zeelhem in eigendom. In 1650, twee jaar na het eind van de Tachtigjarige Oorlog, stierf hij echter op jeugdige leeftijd. Zijn opvolger Willem III van Oranje-Nassau werd een week later geboren. De dood van Willem II vormde het begin van het Eerste Stadhouderloos Tijdperk.
In 1648 schreef Huygens "Twee ongepaerde handen" op een klavecimbel. Dit werk wordt wel in verband gebracht met Marietje Casembroot, een vijfentwintig jaar jongere klaveciniste, met wie hij zijn liefde voor muziek kon delen.
In 1650-1652 schreef Huygens het hofdicht "Hofwijck", waarin hij de genietingen van zijn buitenverblijf beschrijft. Er wordt wel gedacht dat het gedicht "Hofwijck" Huygens’ poëtisch testament vormde, een memento mori voor hemzelf. Hij had vele dierbaren verloren in die tijd: Hooft (1647), Barlaeus (1648), Maria Tesschelschade (1649) en Descartes (1650).
Stadhouderloos tijdperk.
Met de intrede van het stadhouderloze tijdperk in 1651 was er minder werk voor Huygens als secretaris. Daarbij kreeg hij steeds minder waardering van de weduwe van Frederik Hendrik, Amalia van Solms. Het accent van Huygens’ werkzaamheden verschoof steeds meer naar zijn voorzitterschap van de Domeinraad der Oranjes. Hij moest in die tijd voor zijn betrekkingen regelmatig reizen. 
In deze periode correspondeerde Huygens ook met verschillende andere geleerde en kunstzinnige vrouwen in binnen- en buitenland, onder wie Anna Maria van Schurman en Margaret Cavendish.
Cavendish had een boek, "Poems and fancies", geschreven, dat een lange paragraaf bevat met haar ideeën over de atoomtheorie. Kennelijk had Constantijn Huygens dit geschrift gelezen. Nadat hij door zijn muzikale vriendin Utricia Ogle, nicht van William Cavendish, aan Margaret was voorgesteld, begonnen zij een uitgebreide correspondentie. Constantijn en Cavendish, die zelf ook dichtte en toneelstukken schreef, ontmoetten elkaar tweemaal in Antwerpen en correspondeerden uitgebreid met elkaar over wetenschappelijke ontwikkelingen en filosofie. Hij vertaalde delen van haar werk in het Latijn, zodat het ook toegankelijk was voor geleerden in andere landen. Een deel van hun correspondentie wijdden zij aan het fenomeen "Prins Ruperts druppel" en wat de oorzaak is van de exotische eigenschappen daarvan: de druppel is nog niet met een mokerslag kapot te krijgen, terwijl de druppel ontploft als een stukje van haar staart wordt afgebroken. Zij kunnen het beiden niet verklaren.
In deze periode had Huygens moeite zijn zoons aan een bestuurlijke betrekking te helpen. Christiaan ambieerde geen bestuurlijke functie, hij had zijn zinnen op de wetenschap gezet en bouwde een wereldreputatie op. In 1657 overleed Philips na een korte ziekte tijdens een gezantschapsreis in Pruisen. In datzelfde jaar werd Huygens ernstig ziek, maar hij genas op wonderbaarlijke wijze. Rond de kerstdag verscheen de verzameluitgave van zijn Nederlandse gedichten, de "Koren-bloemen". Enkele belangrijke onderdelen zijn "Heilighe Daghen" (1645), "Ooghen-troost" (1647), "Hofwijck" (1653) en "Trijntje Cornelis" (1653).
Het laatstgenoemde werk, een komedie, beschrijft de avonturen van een Zaanse schippersvrouw die bij een bezoek aan Antwerpen terechtkomt aan de zelfkant van de maatschappij. Dit stuk, geschreven in sappig dialect, getuigt van een zeldzaam taal- en uitdrukkingsvermogen van de auteur. Huygens vond het stuk zelf echter te plat voor opvoering in een schouwburg, en benadrukte dat hij het stuk in vrij korte tijd geschreven had, als ontspanning.
In 1660 trouwde dochter Suzanna met neef Philips Doubleth, de zoon van Huygens’ zus Geertruijd. In 1661, inmiddels grootvader geworden, werd Huygens door de kring der voogden van Willem III naar Frankrijk gestuurd om Orange terug in het bezit van de Oranjes te krijgen. Als resultaat werd de landstreek in 1665 ontruimd en teruggeven aan de Oranjes.
Bij zijn terugkeer in Nederland zag Huygens voor het eerst de nieuwe, bestrate tolweg door de duinen van Den Haag naar Scheveningen, die hij zelf in 1653 had ontworpen. Deze Scheveningseweg loopt van het Haagse Noordeinde naar de Oude Kerk in Scheveningen. In het boek "Zee-straet "(1667) beschrijft Huygens zijn ontwerp, de argumenten voor de aanleg van de weg en de tegenstand die hij ontmoette.
In 1667 schaften de Staten van Holland het stadhouderschap af met het Eeuwig Edict. Huygens was daar tegen. In het volgende jaar werd Willem III gehuldigd als eerste edele van Zeeland.
Rampjaar 1672.
In het Rampjaar 1672 werden de Nederlanden vanuit het zuiden aangevallen door de Franse koning, die doordrong tot Utrecht, waar hij werd tegengehouden door de Hollandse waterlinie. Vanaf zee vielen Engeland en Frankrijk aan en werden tegenhouden door de Hollandse vloot. Vanuit het oosten viel Bernhard von Galen, bisschop van Münster, het noordoosten aan en belegerde in de zomer de stad Groningen. Op 20 augustus 1672 vond de moord op de gebroeders De Witt plaats.
Onder leiding van de Prins van Oranje werden alle binnenvallende vijanden in twee jaar verdreven. De ambteloze zoons van Huygens kregen de kans een betrekking te bemachtigen. Constantijn jr. was al vóór de moord op de gebroeders De Witt als secretaris van Willem III aangesteld en Lodewijk werd benoemd tot drost van Gorcum, maar werd in 1676 aangeklaagd wegens machtsmisbruik.
Tijdens het rampjaar verscheen de tweede druk van de "Koren-bloemen"; de bundel bevat 27 boeken. Nieuw zijn de "Zee-straet", "Mengelingh" (een afdeling ernstige gedichten van na 1657) en zeven boeken met 'snel-dicht'. Omdat Huygens ouder werd, zocht hij steeds vaker zijn toevlucht in de muziek. In totaal heeft hij circa 769 composities geschreven.
Laatste jaren.
In 1676 sneuvelde admiraal Michiel de Ruyter, in maart 1677 werd diens gebalsemde lichaam in de Amsterdamse Nieuwe Kerk bijgezet. Huygens was aanwezig als president van de prinselijke Domeinraad en vertegenwoordiger van de Oranjes. In datzelfde jaar trouwde Willem III met prinses Mary, de dochter van de hertog van York.
In 1678 schreef Huygens een autobiografie: "De vita propria, sermonum inter liberos" (Mijn leven, verteld aan mijn kinderen). Dit Latijnse leerdicht was niet bedoeld voor publicatie maar alleen voor zijn mannelijke nakomelingen, die een voorbeeld moesten nemen aan zijn leven.
In februari 1680 bezocht Huygens de eerste Nederlandse operaproductie, opgezet door Dirck Strijcker. Zijn zoon Constantijn jr. trok met zijn gezin uit het huis van zijn vader. Om het geroddel dat daarna ontstond te weerleggen, schreef Huygens zijn "Cluijs-werck", waarmee hij ons een blik gunde in het doen en laten in de laatste fase van zijn leven.
Op Goede Vrijdag 28 maart 1687 overleed Constantijn Huygens op negentigjarige leeftijd. Hij was na het overlijden van Susanna van Baerle, 50 jaar eerder, nooit hertrouwd. Een week later werd hij in de Grote Kerk te Den Haag begraven.

</doc>
<doc id="25551" url="https://nl.wikipedia.org/wiki?curid=25551" title="Stereo-isomeren">
Stereo-isomeren



</doc>
<doc id="25553" url="https://nl.wikipedia.org/wiki?curid=25553" title="Wintergast">
Wintergast

Een wintergast is een vogel die in het winterhalfjaar noordelijk gelegen streken waarin hij heeft gebroed, verlaat om in zuidelijker gelegen streken met een gematigder klimaat te overwinteren. Aldus verlaten miljoenen vogels Scandinavië en Noord-Rusland. Degenen die "zuidwest"waarts trekken, komen naar Nederland, België, West-Frankrijk en Zuid-Engeland en soms nog verder. In deze streken is het klimaat gematigder onder invloed van de Golfstroom. Daardoor blijft er wel voedsel aanwezig.
Echte wintergasten in Nederland zijn:

</doc>
<doc id="25554" url="https://nl.wikipedia.org/wiki?curid=25554" title="Sawa (stad)">
Sawa (stad)

Muang Sawa was de oude naam voor de stad Luang Prabang in Laos. Sawa is een verbastering voor het woord Java. Het is waarschijnlijk dat de stad deze naam heeft gekregen naar aanleiding van de Javaanse invasie van het koninkrijk Chenla. De dominante macht in het gebied tussen de 6e en 8e eeuw na Christus. Nan Chao bemoeide zich steeds vaker met de koninkrijkjes in de midden Mekong vallei en dit resulteerde in 709 in de bezetting door het koninkrijk Nan Chao. Khun Lo begon in de 8e eeuw een dynastie die uit 15 koningen bestond en ongeveer een eeuw zou heersen. Khun Lo zijn vader was Khun Borom, de koning van Sibsong Chutai (Koninkrijk van de twaalf prinsen) en waarschijnlijk ook koning van Nan Chao. Hij wordt ook geassocieerd met de Laotiaanse legende van de creatie van de wereld. Khun Lo was Khun Boroms oudste zoon.
De andere zoon van Khun Borom, khun Chaiyapongse, kwam naar Noord Thailand en vestigde daar het koninkrijk van Yonok (Chiang Saen) in 773, met de hoofdstad bij Yonoka Nakorn (Chiang Saen). Dit was de voorloper van Lanna Thai en het eerste Thai koninkrijk in het gebied dat nu bekendstaat als Thailand. 
De einddatum is niet precies bekend, maar de heerschappij van de dynastie van khun Lo eindigde voor de noordelijke expansie van het Khmer rijk onder Indravarman I (877 - 889). De Khmers vestigden ook een uitpost bij Xay Fong, het hedendaagse Vientiane. Canthaphanit, de heerser van Xay Fong kwam naar muang Sawa en werd vreedzaam geaccepteerd als de nieuwe heerser na het vertrek van het koninkrijk Nan Chao. Canthapanit en zijn zoon heersten voor een lange tijd, en in hun tijd veranderde de naam van Muang Sawa in de Thaise naam Xieng Dong Xieng Thong. De dynastie raakte uiteindelijk betrokken bij de strubbelingen tussen een aantal koninkrijkjes. 
Onder Khun Chuang, een oorlogszuchtig heerser, werd het rijk verder uitgebreid. Hij heerste ongeveer van 1128 - 1169. Hij voerde opnieuw het Siamese administratieve systeem uit de 7e eeuw in. Tijdens zijn heerschappij werd het Theravada boeddhisme vervangen door het Mahayana-boeddhisme. Van 1185 tot 1191 onder Jayavarman VII maakte Muang Sawa even deel uit van het khmer rijk. In 1271 begon Praya Lang, laatste koning van deze dynastie, zijn heerschappij over een onafhankelijk Sawa. Hij stierf kinderloos in 1316.
In 1316 werd koning Luang Ngum heerser over Sawa. Hij werd nog opgevolgd door zijn zonen: Phi Fa en Kham Hiao. Maar in 1353 kwam er een einde aan een onafhankelijk Sawa door de verovering van de stad door koning Fa Ngum, de kleinzoon van Luang Ngum. Hij stichtte het koninkrijk Lan Xang.

</doc>
<doc id="25555" url="https://nl.wikipedia.org/wiki?curid=25555" title="Lijst van koningen van Sawa">
Lijst van koningen van Sawa

Dit is een lijst met de koningen van het koninkrijk Sawa voor zover bekend. Voor zover bekend zijn ook de jaartallen vermeld. Tussen haakjes staan de alternatieve namen of spellingen van de koningen vermeld:

</doc>
<doc id="25556" url="https://nl.wikipedia.org/wiki?curid=25556" title="Khun Lo">
Khun Lo

Khun Lo was de oudste zoon van Khun Borom en de eerste koning van Muang Sawa. Alle Laotiaanse koningshuizen claimen dat ze een directe afstamming zijn van zijn dynastie. Hij stierf in 780 en werd opgevolgd door Khun Sung.

</doc>
<doc id="25557" url="https://nl.wikipedia.org/wiki?curid=25557" title="Khun Borom">
Khun Borom

De Lao beschouwen Khun Borom als de vader van hun ras. Geschiedschrijvers nemen aan dat hij koning P'i Lo Ko was van Nan Chao van 729 - 746 en ook koning van Sibsong Chutai. Hij veroverde de Thaise koninkrijken in Zuid-China en Noord-Laos.
Khun Lo was Khun Boroms oudste zoon. De andere zoon van Khun Borom, khun Chaiyapongse, kwam naar Noord-Thailand en vestigde daar het koninkrijk van Yonok (Chiang Saen) in 773, met de hoofdstad bij Yonoka Nakorn (Chiang Saen). Dit was de voorloper van Lanna Thai en het eerste Thai-koninkrijk in het gebied dat nu bekendstaat als Thailand. 
Volgens de legende daalde hij neer uit de hemel1 (volgens geleerden Nan Chao, China) in de 8e eeuw. Hij landde bij Muang Then 2. Hij stichtte zeven staten voor zijn zeven zoons, waaronder Muang Sawa voor zijn oudste zoon Khun Lo. Muang Sawa wordt beschouwd als de voorganger van Lan Xang.

</doc>
<doc id="25558" url="https://nl.wikipedia.org/wiki?curid=25558" title="Nan Chao">
Nan Chao

Nan Chao of Nan Zhao is een historisch land in het zuidwesten van China, dat bevolkt werd door de Dai, een volk dat etnisch nauw verwant is aan de Thais in Zuidoost-Azië. In de 7e eeuw (Thaise geschiedschrijving 679) migreerden de Thais in het noordwesten van Tonkin verder naar het noordwesten. Dit bracht hen in de regio die nu Yunnan heet, alwaar ze een nieuwe staat stichtten.
Nan Chao breidde zijn macht uit en controleerde belangrijke handelsroutes, waaronder de zuidelijke zijderoute. Cultureel gezien was deze staat een voorloper van de latere staten in Laos (Sibsong Chutai, Muang Sawa), Thailand (Yonok) en Myanmar (Shan). Nan Chao was verantwoordelijk voor de verspreiding van het boeddhisme en het principe van de maharaja (koning). 
Bestuur.
Bestuurlijk was Nan Chao onderverdeeld in 10 prefecturen met de naam Kien. Verder organiseerden de koningen de bevolking en het leger in eenheden van 100, 1000 en 10.000. Ook de titel "chao" (prins) komt van oorsprong uit Nan Chao. 
Volgens Chinese geschiedschrijvers was het Nan Chao van het midden van de 9e eeuw een goed georganiseerde semi-militaristische staat, bevolkt door verschillende etnische groepen. De koning was heerser, en had een hof dat was onderverdeeld in "ministeries", die verantwoordelijk waren voor onder andere:
Geschiedenis.
De legers veroverden gebieden zo ver weg als het noorden van Thailand en Myanmar en zouden zelfs een expeditie tegen Chenla ondernomen hebben. In het noorden strekte de macht zich uit tot de grens met Tibet en met Sichuan, dat onder de Chinese Tang-dynastie stond. De Tibetanen zagen in Nan Chao een bondgenoot tegen de Tang-dynastie. Om de twisten tussen de Tang en Nan Chao te beëindigen, die de Chinese keizer veel geld kosten, liet een Chinese keizer de koning van Nan Chao met een van zijn dochters trouwen. De Tang-heersers, van gemengd Han-Chinese, Xianbei en Turkse afkomst, bouwden China uit tot een expansief rijk. De eerste keizers breidden de Chinese macht uit naar Korea en Centraal-Azië. De aanleg van het Grote Kanaal tussen het opkomende zuiden en het strategisch belangrijke noorden, de bouw van twee grote hoofdsteden en de groeiende binnenlandse en buitenlandse handel stimuleerden de economische ontwikkeling. De bevolking kon daardoor van 50 miljoen tot ongeveer 80 miljoen inwoners groeien. 
Volgens Chinese geschiedschrijvers zijn er in de jaren 650, 745 en 787 ambassadeurs vanuit Nan Chao ontvangen aan het hof van de Tang. Er zouden ook ambassades zijn gestuurd naar Tibet in de jaren 750 en 820.
Een van de koningen van Nan Chao, Pi Lo Ko (aangenomen wordt dat dit Khun Borom is, hij regeerde ongeveer van 729 - 746), veroverde onder andere de gebieden rond Sibsong Chutai. En stuurde zijn zoon Khun Lo om muang Sawa te besturen (voorloper van Lan Xang en de andere zoon van Khun Borom, khun Chaiyapongse, kwam naar het noorden van Thailand en vestigde daar het koninkrijk Yonok (Chiang Saen) in 773, met de hoofdstad bij Yonoka Nakorn (Chiang Saen). Dit was de voorloper van Lanna Thai en het eerste Thaise koninkrijk in het gebied dat nu bekendstaat als Thailand.
In 1253 werd Nan Chao veroverd door de Mongoolse keizer Koeblai Khan, stichter van de Yuandynastie. Het gebied werd als de provincie Yunnan aan Kublai Khans rijk toegevoegd. Veel etnische Thais vluchtten hierop naar het zuiden en vestigden zich in Lanna Thai en Sukhothai, gebieden die al door eerdere golven van Thaise migranten overspoeld waren. 
Lijst van heersers.
Er zijn 14 namen van koningen bekend uit deze periode:
Zie ook.
Koninkrijk Dali (953-1253)

</doc>
<doc id="25559" url="https://nl.wikipedia.org/wiki?curid=25559" title="Luang Ngum">
Luang Ngum

Luang Ngum werd koning van Sawa in 1316, na de dood van koning Praya Lang. Zijn officiële naam en titel: Somdetch Brhat-Anya Suvarna Kamabangsa Phragna Souvanna Kam Phong Rajadharani Sri Sudhana. 
Koning Praya Lang was kinderloos gestorven, daarom werd koning Luang Ngum door een groep nobelen gekozen. Hij had verscheidene vrouwen, waaronder Nang Kamnan een Cambodjaanse. Hij verbande zijn zoon koning Phi Fa omdat deze incest had gepleegd met Nang Kamnan. 
Koning Luang Ngum had zover bekend vijf zonen en vier dochters, waaronder:

</doc>
<doc id="25560" url="https://nl.wikipedia.org/wiki?curid=25560" title="Phi Fa">
Phi Fa

Phi Fa was de koning van Sawa van ? - 1343. Zijn officiële naam en titel: Somdetch Brhat-Anya Phya Vath Rajadharani Sri Sudhana. Zijn naam was Yak-fa maar hij werd door zijn vader later "Phi Fa" genoemd wat "de duivel" betekent. Hij werd door zijn vader Luang Ngum in ? verdreven omdat hij incest had gepleegd met zijn stiefmoeder Nang Kamnan. Hij volgde zijn vader op na diens dood als koning. Hij stierf in 1343. Zijn broer Kham Hiao volgde hem op. Hij had 2 zoons en 2 dochters, waaronder:

</doc>
<doc id="25563" url="https://nl.wikipedia.org/wiki?curid=25563" title="Kham Hiao">
Kham Hiao

Kham Hiao was een broer van koning Phi Fa en een zoon van koning Luang Ngum. Zijn officiële naam en titel: Somdetch Brhat-Anya Kham-Hiao Rajadharani Sri Sudhana. 
Hij was koning van Sawa van 1343 tot 1353. Hij pleegde zelfmoord omdat hij weigerde nog langer tegen zijn neef, Fa Ngum strijd te leveren.
Koning Kham Hiao had voor zover ons bekend twee dochters:

</doc>
<doc id="25564" url="https://nl.wikipedia.org/wiki?curid=25564" title="Nena (zangeres)">
Nena (zangeres)

Gabriele Susanne Kerner (Hagen, 24 maart 1960), beter bekend onder de naam Nena, is een Duitse zangeres, actief in de popmuziek. De gelijknamige band Nena scoorde in de jaren tachtig grote hits met onder andere "99 Luftballons", dat een wereldhit werd, "Nur geträumt", "Leuchtturm", "Fragezeichen" en "Irgendwie, irgendwo, irgendwann". In 1989 ging Nena solo. Aanvankelijk met minder succes dan in de periode met de band. In 2002 maakte zij echter een succesvolle comeback. De productie uit de periode van de band Nena meegeteld heeft ze naar schatting wereldwijd meer dan 22 miljoen platen verkocht. Zij is ook werkzaam geweest als actrice en presentatrice.
Privéleven.
Nena werd op 24 maart 1960 geboren in Hagen als Gabriele Susanne Kerner. Zij groeide de eerste 5 jaar van haar jeugd op in Breckerfeld. De familie verhuisde vervolgens naar Hagen. Zij heeft een jongere broer en een jongere zus. Haar ouders zijn gescheiden. De naam Nena gebruikt zij al sinds haar kindertijd. Die naam, die in het Spaans "klein meisje" betekent, kreeg ze na een vakantie met haar ouders in Spanje, waar de lokale bevolking haar zo noemde. Sindsdien noemt zij zichzelf en haar omgeving haar ook zo. Omdat zij de naam Nena ook privé en reeds sinds haar jeugd gebruikt is dit geen pseudoniem.
Zij ging naar het gymnasium, maar maakte de opleiding niet af. Op verzoek van haar ouders volgde ze vervolgens een opleiding tot goudsmid. Na de periode van de band The Stripes verruilde zij Hagen voor Berlijn om daar de band Nena te vormen. Zij bleef tot midden jaren negentig in Berlijn wonen.
Tussen 1979 en 1987 had Nena een relatie met Rolf Brendel, drummer van de band Nena. In 1987 leerde Nena de Zwitserse acteur Benedict Freitag kennen. Samen met Benedict Freitag kreeg zij in 1988 een zoontje, dat door medische fouten zwaar gehandicapt ter wereld kwam. Nena verkeerde rondom de bevalling zelf ook in levensgevaar. In 1989 overleed haar zoontje vlak voor zijn eerste verjaardag. In 1990 kreeg Nena een tweeling, een jongen en een meisje. Nena en Benedict Freitag scheidden in 1992. Met haar huidige partner, drummer Philipp Palm, met wie zij niet getrouwd is, kreeg zij in de jaren negentig nog twee zonen. Zij heeft zes kleinkinderen (stand 2022).
Carrière.
Muzikaal begin (1977–1981).
In november 1977 leerde Nena in een Hagense discotheek de gitarist Rainer Kitzmann kennen. Hij vroeg haar als zangeres in zijn band The Stripes plaats te nemen. In 1978 volgden de eerste live-optredens en de band kreeg een platencontract. De eerste single "Ecstasy" verscheen eind 1979. Een lp, "The Stripes", verscheen in 1980. Vervolgens werden er nog drie singles uitgegeven. De elpee en de singles hadden geen succes. De band trad in 1981 met het lied "Tell me your name" nog op in het Duitse televisieprogramma "Disco". Hetzelfde jaar ging de band uit elkaar. Nena vertrok vervolgens met drummer Rolf Brendel van de band "The Stripes" naar Berlijn, om daar samen met hem, gitarist Carlo Karges, bassist Jürgen Dehmel en toetsenist Uwe Fahrenkrog-Petersen de band Nena te vormen.
Band Nena (1982–1987).
Tussen 1982 en 1987 was Nena zangeres van de band Nena. Het feit dat de zangeres en de band dezelfde naam hadden, heeft weleens tot verwarring geleid.
Het bekendste lied van de band Nena is "99 Luftballons" uit 1983, dat in onder meer Nederland en Vlaanderen een nummer 1-hit werd. Hoewel er een Engelstalige versie van bestaat die in het Verenigd Koninkrijk op 1 kwam, was het de Duitstalige versie die de Amerikaanse top haalde. In Duitsland was "Nur geträumt" in 1982 hun eerste hit. De band maakte vier Duitstalige albums, één half Engelstalig-half Duitstalig album en één geheel Engelstalig album. De Engelstalige liedjes waren vertalingen van de Duitstalige versies. Moeilijker te vertalen liedjes kregen een gedeeltelijk of geheel nieuwe tekst op dezelfde melodie. In 1987 ging de band uit elkaar.
Nena gebruikt de liedjes uit de periode van de band Nena tegenwoordig als solozangeres nog steeds.
Nena is de jaren 80 ook werkzaam geweest als actrice. In 1983 speelde Nena in de film "Gib Gas – Ich will Spaß", aan de zijde van de destijds populaire Neue Deutsche Welle-zanger Markus. Nena zingt zes nummers in deze film en één duet met Markus. In 1985 had zij een gastrol in de film "Richty Guitar" en in 1987 speelde zij een rol in de film "Der Unsichtbare".
Solocarrière (1989–).
In 1989 begon Kerner een solocarrière onder de naam Nena. Haar eerste soloalbum uit 1989 kreeg de naam "Wunder gescheh'n", evenals de eerste single van het album, dat een bescheiden hit werd. In de jaren negentig volgden nog 4 popalbums: "Bongo girl" (1992), "Und alles dreht sich" (1994), "Jamma nich" (1997) en "Wenn alles richtig ist, dann stimmt was nich" (1998), maar Nena scoorde geen grote hits meer en de albums behaalden geen hoge verkoopcijfers. Langzaam verloor zij de aandacht van het grote publiek. Zij gaf in de jaren negentig nog wel optredens en concerten, maar voor een kleiner publiek dan in de jaren tachtig. In 2001 bracht zij het popalbum "Chokmah" uit.
In 1990 is Nena ook begonnen met het uitbrengen van albums met kinderliedjes, waarna t/m 2008 verscheidene kinderalbums verschenen. Er werden zelden singles van deze albums uitgegeven.
In de jaren 90 was Nena ook te zien als presentatrice op de Duitse televisie.
Comeback.
Nena bracht in augustus 2002 in samenwerking met de Duitse DJ WestBam de single "Oldschool baby" uit dat een bescheiden hit werd. Het nummer behoort tot een album van WestBam.
Hoewel zij nooit helemaal afwezig was geweest, maakte Nena eind 2002 een comeback. Samen met oud-lid van de band Nena, Uwe Fahrenkrog-Petersen, maakte zij een nieuw album. Ze kwamen op het idee om liedjes uit voornamelijk de periode van de band Nena, maar ook een paar liedjes uit haar solocarrière te remixen tot nieuwere versies. Het moderniseren van deze oude liedjes sloeg aan; zowel bij de fans uit de jaren 80, als bij de jeugd. Van het bijbehorende album "Nena feat. Nena" werden ruim 1,5 miljoen exemplaren verkocht. Het album werd in Duitsland bekroond met drievoudig platina. In Duitsland werden als single uitgebracht: "99 Luftballons (new version)", "Leuchtturm (new version)", dat deels een nieuwe tekst kreeg, "Wunder geschehen (new version)", "Anyplace, Anywhere, Anytime (new version)" en "Nur geträumt (new version)". In 2003 scoorde ze samen met Kim Wilde in een deel van Europa een hit met "Anyplace, Anywhere, Anytime", een tweetalige "remake" van "Irgendwie, irgendwo, irgendwann" en "Anyplace, anywhere, anytime" uit 1984. Het was de vierde single uit het album "Nena feat. Nena". Onder meer in Nederland haalde de single de nummer 1-positie. In Vlaanderen stond de single op nummer 2. Na "Anyplace, anywhere, anytime" werd in Nederland en België, zonder al te veel succes, de nieuwe versie van "99 Luftballons" uitgebracht. In 2003 volgde een dvd onder de titel "Nena feat. Nena live". In 2004 volgde een live cd onder de titel "Nena live Nena".
In 2004 bracht zij in samenwerking met elektronische muziekgroep Toktok het nummer "Bang Bang" uit en in samenwerking met de reggaeband Sam Ragga Band het nummer "Schade".
In 2005 kwam een geheel nieuw album uit onder de naam: "Willst du mit mir gehn". De single "Liebe ist" landde op de eerste plek van de Duitse hitlijst. De tweede single "Willst du mit mir gehn" haalde plaats 6 in de Duitse charts. De derde single werd "Lass mich". Het album bevatte twee cd's. Eén met studio-opnamen (album rood) en één met unpluggedliedjes (album oranje). Het 'rode album' werd opgenomen in een studio in Berlijn en het 'oranje album' werd opgenomen op Mallorca. Het 'oranje album' is zeer experimenteel met nummers die langer duren dan 8 minuten, waardoor het commercieel niet interessant is. Het 'rode album' bevat het commercieel interessantere deel, met veel uptempo pop-liedjes en een aantal ballads. Het met platina bekroonde album haalde plaats 2 van de Duitse album-hitlijst. "Willst du mit mir gehn" is het laatste album tot op heden (2013) dat ook in Nederland en Vlaanderen is uitgebracht.
In 2006 bracht zij in samenwerking met Duncan Townsand het lied "Caravan of Love" uit. Een cover van the Housemartins uit 1985.
In 2007 zong zij in samenwerking met Olivier Pocher en Stephan Remmler de soundtrack voor de film Vollidiot in. Het nummer kreeg de naam "Ich kann nix dafür". Een nummer op de melodie van het lied "Young Folks" van Peter Bjorn en John uit 2006.
In Duitsland, Oostenrijk en Zwitserland kwam in 2007 het album "Cover me" uit. De dubbel-cd bevatte zowel Duitse als Engelse coversongs. Op de cd bevond zich één nieuw liedje; "Mach die augen auf", tevens de eerste single van het album. Als tweede single werd "Ich werde dich Lieben" uitgebracht en als derde single "Mein Weg ist mein Weg". Het album haalde plaats 6 van de Duitse album-hitlijst.
In Duitsland, Oostenrijk en Zwitserland, kwam in 2009 het album "Made in Germany" uit. Het album telde 13 nieuwe liedjes. Als eerste single werd "Wir sind Wahr" uitgegeven, als tweede "Du bist so gut für mich", als derde "In meinem Leben", dat plaats 4 van de Duitse hitlijst haalde en als vierde "Geheimnis". Het in Duitsland met goud bekroonde album haalde plaats 3 van de Duitse album-hitlijst. "Made in Germany" is het eerste popalbum uitgebracht door Nena's eigen platenmaatschappij Laugh &amp; Peas Entertainment &amp; Lifestyle GmbH. In 2008 bracht zij al een kinderalbum uit onder haar eigen label. In 2010 werd een liveversie van het album uitgebracht onder de naam "Made in Germany live". In 2011 volgde een dvd onder de titel "Made in Germany live in concert".
In 2009 werd "99 Luftballons" opnieuw geremixt tot een nieuwere versie, waarvan de videoclip werd uitgezonden in het kader van "Summer of the 80s" door de Duitse televisiezender ARTE. Deze nieuwe versie lijkt overigens meer op de originele versie dan de versie uit 2002.
Op 1 mei 2010 gaf Nena in Amsterdam een concert. Het was haar eerste optreden sinds jaren in Nederland. Het optreden vond plaats in Paradiso. Op de dvd "Made in Germany live" zijn beelden te zien van dit concert. Het concert maakte deel uit van de Europa-tour. Nena toerde voor het eerst in ruim 25 jaar weer door een deel Europa. In de tussentijd heeft zij vrijwel alleen opgetreden in Duitsland, Oostenrijk en Zwitserland. Later in 2010 gaf zij nog drie optredens in Nederland: één op Parkpop in Den Haag, één op Retropop in Emmen en één in de Rodahal in Kerkrade.
In 2010 bracht zij in de Duitstalige landen een nieuwe versie van het lied "Haus der drei Sonnen" uit 1985 uit. Ditmaal in duet met Peter Heppner. "Haus der drei Sonnen" had in 2002, ten tijde van Nena feat. Nena, nog geen nieuwe versie gekregen. Het lied was onderdeel van het verzamelalbum "Best of Nena". "Best of Nena" is het enige best-of album dat door Nena zelf is samengesteld. In 2011 bracht zij in de Duitstalige landen in samenwerking met Die Atzen de single "Strobo Pop" uit. Het nummer behoort tot een album van Die Atzen.
Op 2 november 2012 kwam, in de Duitstalige landen, het nieuwe album "Du bist gut" uit. Het album kwam binnen op plaats 2 van de Duitse albumscharts. De eerste single "Das ist nicht alles" kwam uit op 26 oktober 2012. In 2013 kwam de tweede single "Besser gehts nicht" uit. Het 15 nummers tellende album is grotendeels opgenomen op IJsland, in de studio van de IJslandse band Sigur Rós. Het album werd uitgebracht in een standaard versie en deluxe versie. De deluxe versie biedt een bonus cd, met een aantal live opnamen en een aantal nieuwe versies van oude nummers. Het album is in Duitsland inmiddels met een gouden plaat bekroond.
Op 13 december 2014 gaf Nena in Saasveld een dubbel concert met Kim Wilde, Saasveld Live! De eerste helft van het concert werd verzorgd door Kim Wilde, de tweede helft door Nena. In het tweede deel zongen ze samen hun hit uit 2003 "Anyplace, anywhere, anytime".
Op 27 februari 2015 kwam, in de Duitstalige landen, het nieuwe album "Oldschool" uit. De eerste single werd "Lieder von Frueher". De tweede single werd "Berufsjugendlich" en als derde werd "Genau jetzt" uitgebracht.
Nena heeft (naar schatting) wereldwijd inmiddels meer dan 22 miljoen platen verkocht (meegenomen de verkochte platen uit de periode van de band Nena). Het gaat hier om singles (lp, cassette, cd, betaalde download), albums (lp, cassette, cd, betaalde download), video's en dvd's. Zij behoort hiermee tot de succesvolste artiesten uit de Duitse muziekgeschiedenis.
In 2020 verscheen het nieuwe album met de titel "Licht". De gelijknamige eerste single kwam uit op Nena's 60e verjaardag, op 24 maart 2020.
Andere werken.
In 2005 kwam Nena's autobiografie "Nena: willst du mit mir gehn" uit, die zij samen met Claudia Thesenfitz schreef. De oorspronkelijke werktitel van het boek luidde "Ich bin", maar werd tengunste van het album "Willst du mit mir gehn" veranderd. In de Duitse bestsellerlijst kwam het boek binnen op plaats 3.
In 2007 kwam Nena negatief in het nieuws omdat zij tijdens een optreden voor medewerkers van een Duitse verzekeringsmaatschappij toeschouwers zou hebben beledigd. De zaak kwam voor de rechter en deze besliste dat Nena een deel van de verkregen geldsom moest terugbetalen.
In 2007 opende Nena ook een school in Hamburg, die zij met een aantal anderen oprichtte. De school kreeg de naam: "Neue Schule Hamburg". Het was de eerste school in Duitsland georganiseerd volgens het concept van de Sudbury school. In de Duitse (roddel)pers werd bericht over wanordelijkheden op de school, maar dit zou inmiddels zijn opgelost.
In september 2009 gaf Nena aan aanhanger te zijn van de Indiase goeroe Osho en vertelde ze dat ze dynamische meditatie beoefent. Nena is vegetariër.
Nena was tussen 2011 en 2013 te zien als coach in de eerste drie seizoenen van The Voice of Germany.
In 2017 en 2018 was Nena, samen met haar dochter, een van de coaches in de Duitse versie van "The Voice Kids".
in 2019 brengt Nena met haar dochter een kledingcollectie uit in samenwerking met het Duitse merk "Tom Tailor." In 2020 komt er ook een nieuwe collectie uit.
Filmografie.
Als actrice:
Als nasynchronatrice:
Als presentatrice:
Als jurylid/coach:

</doc>
<doc id="25565" url="https://nl.wikipedia.org/wiki?curid=25565" title="Kim Wilde">
Kim Wilde

Kim Wilde, geboren als Kim Smith (Chiswick, 18 november 1960), is een Brits zangeres en tuinierster. Ze debuteerde in 1981 met het new-wave-nummer "Kids in America", een top 10-hit in Nederland en nummer 2 in Engeland. In 1987 haalde ze de nummer 1 in Amerika met haar versie van The Supremes' "You Keep Me Hangin' On".
Wildes carrière was onvoorspelbaar, met veel pieken en dalen. Tussen 1998 en 2005 was ze voornamelijk bekend als tuinierster in Engeland. In 2006 keerde ze met redelijk succes terug als soloartiest, na haar eerste nummer 1-hit in Nederland in 2003 samen met Nena.
Biografie.
Kim Wilde werd in Chiswick, wat tegenwoordig een district van Londen is, geboren als eerste kind van Marty Wilde, bekend rock-'n-roll-zanger in de jaren 50 en Joyce Baker, die deel uitmaakte van de Vernons Girls.
Als kind ging Kim naar de Oakfield Preparatory School in Dulwich. Ze verhuisde met haar familie naar het graafschap Hertfordshire toen ze negen jaar oud was. Daar ging ze naar de Presdales School in Ware. Haar opleiding volgde ze aan de kunstacademie in St. Albans.
Tijdens de jaren 80 had Wilde een aantal relaties. Eerst werd ze de vriendin van saxofonist Gary Barnacle. In 1988 kreeg ze een relatie met Calvin Hayes van de band Johnny Hates Jazz. In 1993 had Kim een kortstondige relatie met tv-presentator Chris Evans.
Op 1 september 1996 trouwde Kim Wilde met Hal Fowler, haar medespeler in de musical "The Who's Tommy". Ze wilden zo snel mogelijk een gezin stichten.
Op 3 januari 1998 werd hun eerste zoon geboren. Twee jaar later, op 13 januari 2000, volgde een dochter.
Carrière.
Ze tekende een contract bij Mickie Mosts RAK Records in 1980 nadat ze was ontdekt als zangeres en popster tijdens het zingen van achtergrondvocalen bij een opname van haar jongere broer Ricky Wilde.
Kims eerste single, Kids in America, werd uitgebracht in januari 1981. Het was meteen een groot succes, nummer 2 in de Engelse singles-hitparade en top 5 in heel Europa. In Amerika bereikte de single een jaar later nummer 25 in de Billboard Hot 100 en aan het eind van het jaar stond het op nummer 85 in de year-end Hot 100 chart voor 1982. Het wordt wereldwijd nog altijd gezien als Kim Wildes bekendste song.
Het debuutalbum "Kim Wilde" werd later in 1981 uitgebracht en bracht nog twee hits voort: "Chequered Love" (Top 10 in Engeland, Australië en Duitsland en nummer 2 in Nederland) en "Water On Glass". Het werd gevolgd in 1982 door het album "Select", vol songs met synthesizers en de mid-tempo ballade "Cambodia" en de melodramatische tweede single "View From a Bridge". In Frankrijk stond "Cambodia" acht weken lang op nummer 1, in Nederland behaalde het de tweede plaats.
Indertijd was er wat verbazing over Kims weigering om live op te treden. Haar eerste concerten vonden plaats in september 1982 in Denemarken. Een maand later ging ze op tournee in Engeland. In november 1983 trad ze op in Zaal Volksbelang in Mechelen.
Wilde won in 1983 de Best Female Vocalist Award tijdens de jaarlijkse uitreiking van de British Phonographic Industry Awards. Na het tegenvallende succes van Wildes single "Love Blonde" en haar derde album "Catch As Catch Can" in 1983 verliet ze RAK Records. In de zomer van 1984 tekende ze een contract met MCA Records, waarmee ze de eerste periode van haar carrière beëindigde.
1984-1998: MCA Records.
Tot 1984 was het merendeel van haar songs geschreven door haar vader Marty en haar broer Ricki Wilde, maar Kim begon nu ook zelf te schrijven en componeren. De eerste twee zelfgeschreven songs verschenen op het album "Teases &amp; dares", dat twee kleine hits bevatte: "The second time" (nummer 24 in Nederland) en "The Touch" (nummer 20 in Nederland)
Op haar vijfde album, "Another Step" (1986), had Wilde een nog groter aandeel in de composities. Dit album bevatte tevens haar grootste succes met een cover van the Supremes classic "You Keep Me Hangin' On". Na de hoogste plek te hebben bereikt in Australië en Canada en nummer 2 in Engeland, werd het in de zomer van 1987 een nummer 1-hit in Amerika. Daarmee werd ze de vijfde Engelse zangeres die nummer 1 werd in de US Billboard Hot 100, na Petula Clark, Lulu, Sheena Easton, and Bonnie Tyler. Pas in maart 2008 zou Leona Lewis met haar single "Bleeding Love" Kim opvolgen.
Wilde gaf later toe dat ze de song 'niet enorm goed kende' voordat ze het opnam.
In 1988 bracht Kim Wilde haar best verkopende album uit: "Close", dat in Nederland 43 weken in de albumhitparade zou staan, met nummer 7 als hoogste positie. Er kwamen vier Top 40-hits uit voort: "Hey mister Heartache", "You Came", "Never Trust a Stranger" en "Four Letter Word". De release van het album viel samen met Michael Jacksons "Bad"-tournee, waar zij in het voorprogramma optrad in heel Europa. Hoewel ze hem alleen ontmoette tijdens het poseren van een promotiefoto, had de mogelijkheid met hem te toeren een zeer positieve invloed op haar carrière.
Wilde bracht in 1990 het album "Love Moves" uit. Het album probeerde het succes van "Close" uit te bouwen, maar hoewel de werkwijze niet noemenswaardig was veranderd had het publiek haar alweer verlaten. Opnieuw toerde Kim in het voorprogramma van een grote ster, deze keer met David Bowie tijdens zijn "Sound &amp; Vision"-tour.
Een samenwerking met Rick Nowels, songwriter voor o.a. Belinda Carlisle, resulteerde in het gitaar-georiënteerde "Love Is Holy" en het album "Love Is" (1992). In 1993 bracht ze haar eerste officiële compilatie-album uit, met als nieuwe track het dansbare "If I Can't Have You", een cover van het Yvonne Elliman-nummer (geschreven door de Bee Gees voor de film "Saturday Night Fever").
In 1995 bracht Kim het album "Now &amp; forever" uit. De single "Breakin' away" bereikte slechts de tipparade, verder succes bleef uit.
Wilde sloeg een nieuwe weg in toen ze van februari 1996 tot februari 1997 optrad als Mrs. Walker in de London West End musicalproductie van Tommy. Hier ontmoette ze Hal Fowler, met wie ze op 1 september 1996 trouwde.
Wilde nam in 1997 nog een nieuw album op, maar na complicaties binnen de platenmaatschappij MCA werd het contract in 1998 ontbonden. Het album werd nooit uitgebracht.
Tuinieren.
Tijdens haar eerste zwangerschap realiseerde Wilde zich dat ze voor haar kinderen een gezonde leefomgeving wilde creëren. Ze volgde colleges aan het prestigieuze Capel Manor college om tuinbouw te studeren. Toen het Britse tv-station Channel 4 op zoek ging naar talent om een tuinprogramma te presenteren, kwamen ze uit bij Capel Manor, en bij Wilde. Ze werd aangetrokken als designer voor het programma "Better Gardens". Een jaar later stapte ze over naar de BBC, waar ze twee seizoenen van Garden Invaders opnam. In 2005 deed zij voor het eerst mee aan de Royal Horticultural Society Chelsea Flower Show en won een gouden medaille en de titel 'best in show' in de categorie Courtyard Gardens. Ze brengt tevens haar eerste boek uit: "Gardening with children" (Collins, 2005). Dit boek wordt een jaar later, in maart 2006, uitgebracht in Nederland als "Tuinieren met kinderen".
Haar tweede boek volgde in april 2006, getiteld "The First-time Gardener", uitgebracht in Nederland in 2007 als "Tuinieren!".
All about Alice (2001).
Kim Wilde en David Fountain maakten de tuin 'All about Alice' voor de Tatton Flower Show die plaatsvond van 18 tot 21 juli 2001.
De tuin verbeeldde het verhaal van Alice in Wonderland. De tuin was gebouwd op twee verdiepingen, met een grote eikenboom als centrale blikvanger. De onderste verdieping toonde een gat dat steeds kleiner leek te worden, zoals het konijnenhol waar Alice haar avonturen begon.
De bovenste verdieping verbeeldde vier verhalen uit Alice' avonturen.
De tuin kreeg de 'Best Show Garden' prijs.
The Cumbrian Fellside Garden (2005).
Kim Wilde en Richard Lucas ontwierpen en maakten 'The Cumbrian Fellside Garden' voor de RHS Chelsea Flower Show in Londen in 2005.
Deze romantische tuin uit Cumbria was geïnspireerd door het heuvellandschap van het Lake District. Een voortdurend waterstroompje wordt door een sleuf door de tuin geleid, als simpel en relaxed onderdeel. De achterzijde van de tuin was voornamelijk wild; de natuur wordt teruggedrongen in haar poging om territorium te winnen. Wilde bloemen groeien in het lange gras en in de voegen van de muren. De voorkant van de tuin is romantisch beplant met verschillende bloemen. Leisteen uit Cumbria werd gebruikt als ondergrond.
De tuin won een gouden medaille en de 'Best in show' prijs in de categorie Courtyard Gardens, plus de BBC RHS People's Award voor kleine tuinen.
Comeback in de muziek.
Maar de muziek zat haar intussen nog altijd in het bloed. Op 13 januari 2001 trad ze voor het eerst in vier jaar weer op, als gast in een lokaal liefdadigheidsconcert verzorgd door de ABBA-tributeband Fabba. Als gevolg hiervan trad ze aan het eind van 2001 op in de Here &amp; Now Tour, een concertserie rondom de muziek van de jaren 80, samen met artiesten als Paul Young, The Human League en Howard Jones. Dit was zo'n succes dat ze dit de drie jaren daarna herhaalde. Nieuwe muziek was er ook; in 2001 nam ze een nieuwe track op ("Loved") voor een compilatie-album, en die track werd onverwacht een hit in België.
Anyplace, Anywhere, Anytime.
Kim Wilde en de Duitse zangeres Nena ontmoetten elkaar toevallig op een feest in Berlijn. Nena vroeg Wilde toen het nummer "Anyplace, Anywhere, Anytime" samen op te nemen. Dit nummer is een tweetalige remake van de versies "Irgendwie, irgendwo, irgendwann" en "Anyplace, Anywhere, Anytime", gezongen door Nena en uitgebracht in 1984. Het duet was een succes in Europa. Opmerkelijk genoeg is het lied niet in het Verenigd Koninkrijk uitgebracht. In Nederland en Oostenrijk heeft het duet op nummer 1 gestaan in de hitlijsten. De videoclip voor het nummer is opgenomen in Londen.
Op 8 september 2006 werd een nieuw album uitgebracht door EMI: "Never say never". De eerste single verscheen kort daarvoor in Nederland: een nieuwe versie van het nummer "You came". In 2007 ging ze voor het eerst sinds 1994 weer op tournee, waarbij ze ook enkele malen Nederland aandeed.

</doc>
<doc id="25566" url="https://nl.wikipedia.org/wiki?curid=25566" title="Trekvogel">
Trekvogel

Een trekvogel is een vogelsoort waarvan (vrijwel) alle individuen uit het broedgebied wegtrekken om op geruime afstand daarvan te overwinteren. Door in de herfst naar een zuidelijker overwinteringsgebied te trekken ontvluchten ze slechte omstandigheden (onder andere gebrek aan voedsel) in het broedgebied. Soorten als bijvoorbeeld boerenzwaluw, die helemaal afhankelijk zijn van vliegende insecten, hebben in de winter in Nederland en omgeving niets meer te zoeken. In de lente vindt de terugkeer plaats. 
Een trekvogel wordt ook wel "trekker", "wegtrekker" of "migrant" genoemd. Het tegenovergestelde van een trekvogel is een standvogel. Deze blijft wel in zijn broedgebied overwinteren.
Oriëntatie.
Er bestaan verschillende theorieën over het terugvinden van de weg van trekvogels.
Indeling vogelsoorten naar trekgedrag.
De volgende driedeling is mogelijk:
Vaak zijn de populaties uit Noord-Europa trekvogel en die uit Zuid-Europa standvogel. Nederland neemt veelal een tussenpositie in, er zijn daar veel deeltrekkers.
Trekroutes.
De trekroutes over Europa lopen in noord-zuid richting. Er is een westelijke en een oostelijke route. De westelijke route loopt langs Scandinavië, Nederland, Frankrijk, Spanje en via de Straat van Gibraltar en Marokko naar de Afrikaanse landen ten zuiden van de Sahara. De oostelijke route loopt langs de arctische gebieden, Scandinavië, Duitsland, over de Alpen naar Italië en via de Bosporus naar Afrika.
Op hun trekroutes komen Europese trekvogels steeds meer obstakels tegen zoals windturbines en hoogspanningskabels.
Voorbeelden trekvogels.
Bij de Nederlandse broedvogels zijn dat onder andere:

</doc>
<doc id="25568" url="https://nl.wikipedia.org/wiki?curid=25568" title="Alhambra (fort)">
Alhambra (fort)

Het Alhambra (Arabisch: قصر الحمراء - qasr alhamrā' - Rode Paleis) is een middeleeuws paleis en fort van de Moorse heersers van het koninkrijk Granada in Andalusië (Zuid-Spanje). Het bevindt zich op een heuvelachtig plateau aan de zuidoostelijke grens van de stad Granada. Het hele complex van het Alhambra heeft een oppervlakte van 140.000 m².
Het uitgebreide complex werd na de verovering van het koninkrijk Granada in 1492 door het katholieke koningspaar als een zeer belangrijke buit gezien. Hun kleinzoon keizer Karel V gaf na zijn bezoek aan Granada in 1526 opdracht tot de bouw van een renaissancistisch paleis midden in het Alhambra, waarvoor een deel van het Alhambra werd afgebroken. Zijn vrouw droeg er zorg voor dat wat nu rest bleef bestaan.
Vanwege de fijn uitgevoerde islamitische kunst en de zeer grote waarde van de kunstschatten, is het een populaire trekpleister voor kunststudenten in Europa. Binnenin zijn er mooie decoraties die toegeschreven worden aan Yusuf I. Veel kunstschatten van het Alhambra zijn gerestaureerd en zo een goed voorbeeld van Moorse kunst op het Europese vasteland.
Wie het Alhambra wil bezoeken, moet vooral rekening houden met de quota die de
UNESCO heeft gesteld qua bezoekersaantallen: per dag mag maar een beperkt aantal bezoekers het Alhambra binnengaan, dus wie op goed geluk een bezoek wil brengen, loopt een groot risico niet toegelaten te worden, en vooraf boeken is verstandig. Evengoed valt er rondom het Alhambra ook veel te zien, want de natuur en omgeving en het bouwwerk aan de buitenkant zijn op zich al de moeite van het bezoek waard, met uitzicht op de Sierra Nevada en de vlakte van Córdoba.
In de tuinen van het Alhambra staat de Parador van Granada, het vroegere klooster van Sint-Franciscus waar oorspronkelijk de katholieke koningen werden begraven. Verder vindt men er het Generalife.

</doc>
<doc id="25570" url="https://nl.wikipedia.org/wiki?curid=25570" title="Nachtbus">
Nachtbus

De nachtbus is een bus die 's nachts rijdt, voornamelijk om mensen die laat uit geweest zijn ('stappers') naar huis te brengen. Nachtbussen rijden na de laatste rit van de gewone dienstregeling.
Nachtbussen rijden niet dezelfde routes als de bus, tram of metro overdag. Omdat er minder nachtlijnen zijn, worden meerdere gebieden met een nachtlijn bediend.
In de grotere steden rijden vaak 'stadsnachtbussen' en vanaf de kleinere steden rijden soms 'streeknachtbussen'. In de meeste steden en regio's rijden de nachtbussen alleen op vrijdag- en zaterdagavond. Doordeweekse nachtbussen zijn vaak beperkt tot een of twee ritten vlak na middernacht of vroeg in de ochtend.
Nederland.
Omdat de exploitatie van de nachtbus duurder is dan de bus overdag, is de OV-chipkaart soms niet geldig. De vervoerder verkoopt dan aparte kaartjes, die niet gesubsidieerd worden door het Ministerie van Verkeer en Waterstaat. Daarom is de prijs ervan vaak hoger dan in het reguliere streekvervoer.
In verschillende Nederlandse steden rijden of reden nachtbussen, onder andere in Amsterdam, Den Haag, Rotterdam (tot medio maart 2020), Tilburg, Utrecht, Groningen, Breda, Arnhem, Almere en Nijmegen. Daarnaast rijden er verschillende streeklijnen van en naar grotere plaatsen.
België.
In Vlaanderen wordt nachtvervoer, net zoals het andere openbaar bus- en tramvervoer, geëxploiteerd door De Lijn. In de steden Antwerpen, Brugge, Gent, Kortrijk, Leuven en Oostende zijn er nachtbussen. In Brussel heeft de MIVB een nachtnet van 17 lijnen, "Noctis" genaamd. Het nachtvervoer in Wallonië wordt verzorgd door TEC.
Op de meeste plaatsen is er enkel in het weekend nachtvervoer. In Kortrijk is dit op donderdagnacht.

</doc>
<doc id="25571" url="https://nl.wikipedia.org/wiki?curid=25571" title="Setúbal (stad)">
Setúbal (stad)

Setúbal is een stad in Portugal en de hoofdstad van het gelijknamige district Setúbal. Met 123.496 inwoners (2021) is het de vierde stad van het land. De stad ligt aan de noordkant van het estuarium van de Sado. Het is de derde zeehaven van het land en heeft een belangrijke scheepsbouwindustrie.
Geschiedenis.
Tijdens de Romeinse tijd was de naam van de stad "Caetobriga". Een vloedgolf maakte in 412 een einde aan de nederzetting. De stad was vanaf het begin van de 8e eeuw in het bezit van de moslims van Al-Andalus. In 1217 werd de stad veroverd door het leger van Alfons II van Portugal. De "Igreja de Jesus" in manuelstijl dateert uit de 15e eeuw.
Sport.
Vitória Setúbal is de betaaldvoetbalclub van Setúbal en speelt haar wedstrijden in het "Estádio do Bonfim". De club won drie keer de Portugese voetbalbeker.

</doc>
<doc id="25573" url="https://nl.wikipedia.org/wiki?curid=25573" title="Gemeente Antwerpen">
Gemeente Antwerpen



</doc>
<doc id="25577" url="https://nl.wikipedia.org/wiki?curid=25577" title="Gemini 5">
Gemini 5

Gemini 5 was de derde van tien bemande ruimtevluchten in het kader van het Amerikaanse Geminiprogramma. Met deze vlucht van bijna acht dagen namen de Verenigde Staten voor het eerst het duurrecord voor bemande ruimtevluchten in handen.
Het was de tweede en laatste ruimtevlucht voor gezagvoerder Gordon Cooper. Hij was niet de eerste ruimtevaarder in de geschiedenis die voor de tweede keer in de ruimte vloog (dat was Virgil Grissom), maar wel de eerste die voor de tweede keer "in een baan om de aarde" vloog. Voor piloot Charles Conrad was het de eerste ruimtevlucht.
Gemini 5 vormde het begin van een traditie die bekendstaat als de "mission patch", een door de bemanning ontworpen embleem dat symbool staat voor de vlucht. In het embleem van Gemini 5 stond als motto de woorden "Eight days or bust", doelend op de poging om met deze vlucht een duurrecord te vestigen. NASA had wat moeite met dit motto en eiste van de bemanning dat deze woorden tot het einde van de missie afgeplakt zouden worden, voor het geval dat de missie voortijdig moest worden afgebroken. Het verhaal gaat ook dat NASA zich ook zorgen maakte over de mogelijke associatie met vrouwenborsten, vanwege het woord "bust".
Twee uur en 25 minuten na de lancering werd vanuit de Gemini 5 een minisatelliet uitgezet, de zogenaamde rendezvous evaluation pod (REP). Een doel van de Gemini 5 was het testen van systemen waarmee rendezvous manoeuvres uitgevoerd moesten worden, daarbij zou de rendezvous evaluation pod als referentiepunt worden gehanteerd. Deze oefening ging echter niet door vanwege problemen met een brandstofcel. Later werd dit probleem verholpen en op de derde dag van de vlucht werd alsnog een rendezvous oefening gehouden met een denkbeeldig doel.
Daarnaast was een doel om te onderzoeken hoe de bemanning gedurende een ruimtevlucht van acht dagen zou functioneren.
Voor het grootste deel van de vlucht had de bemanning bijzonder weinig te doen. Charles Conrad, die bekendstond als hyperactief, zou gezegd hebben dat deze vlucht het moeilijkste was wat hij ooit had gedaan. Een ongelukje met gevriesdroogde garnaaltjes zorgde er nog voor dat de capsule gevuld werd met kleine roze "satellietjes".
De Gemini landde 145 km (volgens sommige bronnen 170 km) naast het beoogde doel in de Atlantische Oceaan. Dit werd veroorzaakt doordat vanaf de grond verkeerde coördinaten naar de boordcomputer werden gezonden.
De capsule van de Gemini 5 wordt tentoongesteld in NASA Johnson Space Center's Visitor Center in Houston, Texas, Verenigde Staten.
Een brandstoftank van de eerste trap van de Titan-raket overleefde de klap op het water en werd kort na de lancering geborgen. Deze is, bijna zestig jaar na de lancering, vanaf 2023 tentoongesteld in Hangar C, onderdeel van het Cape Canaveral Space Force Museum.

</doc>
<doc id="25578" url="https://nl.wikipedia.org/wiki?curid=25578" title="Treinmachinist">
Treinmachinist



</doc>
<doc id="25579" url="https://nl.wikipedia.org/wiki?curid=25579" title="Tamme kastanje">
Tamme kastanje

De tamme kastanje ("Castanea sativa") is een loofboom uit de napjesdragersfamilie ("Fagaceae"), die van nature voorkomt in het Middellandse Zeegebied. De boom kan een hoogte bereiken van 25 tot 35 meter.
Kenmerken.
De tamme kastanje is herkenbaar aan de lange, grof gezaagde lancetvormige bladeren. Deze zijn glanzend donkergroen aan de bovenzijde en de onderzijde is iets lichter. Na het uitlopen van de bladeren verschijnen de hoofdjesachtige mannelijke bloemen die als een parelsnoer aan rechtopstaande, lange katjes zitten. De vrouwelijke bloemen bevinden zich aan de basis van de katjes, omgeven door een groene, schubachtig bebladerde vruchtbeker. Kevertjes, vliegen en bijen zijn de bestuivers van de tamme kastanje. Van de mannelijke bloemen gaat een geur uit die kevers aanlokt en op de stempel bevindt zich een zoetsmakend druppeltje nectar. Aan de rijpe vrucht blijft vaak de mannelijke, aarvormige bloeiwijze zitten.
De vruchten zijn leerachtige, glanzend bruine noten. Meestal zitten er drie bijeen in een geelbruine, gestekelde, vrij grote vruchtbeker (cupola). Deze openen zich met vier kleppen. De stekels zijn een soort afweerwapen tegen de voortijdige aanval door vogels en eekhoorns.
Meerstammigheid is een bekend verschijnsel bij de tamme kastanje.
Vrucht.
De vrucht van de tamme kastanje is een noot die met twee tot vier stuks in een bolster (napje) zitten. Deze bolster wordt gevormd door schutbladen. De vruchten ("kastanjes") kunnen, nadat de stekelige bolster is verwijderd, worden gekookt, geschild en gegeten. Dit is in tegenstelling tot de kastanjes van de giftige paardenkastanje ("Aesculus hippocastanum"), die overigens bij een geheel andere familie behoort, de zeepboomfamilie ("Sapindaceae"). De herfst is de tijd dat de rijpe vruchten vallen.
Onder meer eekhoorns, gaaien, kraaien, muizen, wilde zwijnen en mensen eten de kastanjes. Zij zorgen ervoor dat de bomen zich in het wild verspreiden.
Ook veel insecten eten van de kastanjes, waarvan "Curculio elephas" de belangrijkste is. Verder zijn te noemen: de gewone spiegelmot ("Cydia splendana"), gewone dwergbladroller ("Pammene fasciana"), "Xyleborus dispar" en sinds 2002 ook de tamme-kastanjegalwesp ("Dryocosmus kuriphilus").
Verspreiding en habitat.
De tamme kastanje is inheems in Zuid-Europa, Noord-Afrika en West-Azië. Daar groeit hij in mediterrane eikenbossen in gebieden met warme zomers en zachte winters, meestal op silicaathoudend gesteente. Ten noorden van de Alpen is het een oude cultuurplant en vaak verwilderd.
Men heeft verondersteld dat de Romeinen de tamme kastanje naar Noord-Europa gebracht hebben. Volgens nieuwe onderzoekingen groeide hij daar al tijdens het late ijzertijdperk rond 200 voor Christus. Mogelijk hebben de Kelten de eetbare vruchten meegenomen en voor verspreiding gezorgd. Dat lukte vooral in de warmere gebieden van het Rijndal. Later gingen de Romeinen de tamme kastanje steeds vaker verbouwen om hun legioenen van voedsel te voorzien. In middeleeuwse kloostertuinen werd hij doelgericht aangeplant.
In Zuid-Engeland staan heel grote exemplaren. In Noord-Amerika zijn de aaneengesloten bossen van de Amerikaanse tamme kastanje ("Castanea dentata") door de kastanjepest voor het grootste deel verdwenen.
Verspreiding in België en Nederland.
In Nederland en België komt de boom verwilderd voor en verder op oude landgoederen. Hij is hier ingevoerd door de Romeinen vanwege de vruchten. Met name in het zuidoosten van Nederland zijn vrij veel oudere tamme kastanjes te vinden. Monumentale exemplaren zijn te vinden bij Beek-Ubbergen (de Kabouterboom in het Kastanjedal), in Arnhem en op diverse plaatsen in Limburg.
Plantengemeenschap.
De tamme kastanje is een kensoort voor het zomereik-verbond ("Quercion roboris").
Gebruik.
Culinair.
De vruchten van de tamme kastanje kunnen, in tegenstelling tot die van de paardenkastanje, gegeten worden. Men kan de kastanjes rauw eten, poffen, roosteren of koken. Ook kan men gedroogde kastanjes verwerken in meel.
In vele landen in met name Midden-Europa worden gepofte kastanjes meteen na de oogst in de nazomer op straat verkocht. In veel landen, onder andere in Frankrijk, Zuid-Tirol en Hongarije is de kastanjepuree ("crème de marron", "gesztenyepüré") geliefd in desserts of als bijgerecht. Kastanjepuree is in blik of gemalen uit de diepvries te koop. In Nederland worden kastanjes wel gepoft of gekookt.
In het Italiaanse Casola in Lunigiana worden gedroogde tamme kastanjes gemalen en het meel gebruikt voor het bakken van het brood "la marocca di Casola", dat voor het grootste deel uit tammekastanjemeel bestaat en verder aangevuld wordt met tarwebloem.
Hout.
Het hout van de boom (de genormeerde naam is kastanje) is uitstekend timmerhout: het lijkt qua kleur en structuur op eiken. De volumieke massa is iets lager, maar het heeft een hoge duurzaamheid doordat er veel looizuur in het (kern)hout zit. Hierdoor verkleurt het hout in contact met ijzer.
Het hout van de tamme kastanje is fijnvezelig en goed bestand tegen vocht. Het is ongeveer even duurzaam als Europees eikenhout en geschikt voor het vervaardigen van tuinmeubels, bruggen, steunpalen voor druivenstokken en vaten. Kastanjehout wordt ook veel gebruikt om hekken en afrasteringen van te maken.
Eigenschappen
Levensduur.
De tamme kastanje heeft een levensverwachting van 200 tot 500 jaar. Op het Italiaanse eiland Sicilië staat in de gemeente Sant'Alfio, op de hellingen van de vulkaan Etna, een tamme kastanje, de Kastanjeboom van de Honderd Paarden, die ongeveer 2500 jaar oud zou zijn.
Naamgeving.
Zijn naam heeft de tamme kastanje waarschijnlijk te danken aan de Griekse stad Kastanéia in Pontus, een historische landstreek aan de kust van de Zwarte Zee, waar men hem op grote schaal cultiveerde. De Romeinen veranderden zijn naam in Castanea. Het woord sativa betekent gecultiveerd, nuttig of verzadigend.
Cultivars.
Er zijn ook speciaal gekweekte en geënte variëteiten die grotere kastanjes leveren, meestal één per bolster.

</doc>
<doc id="25580" url="https://nl.wikipedia.org/wiki?curid=25580" title="MCN">
MCN



</doc>
<doc id="25581" url="https://nl.wikipedia.org/wiki?curid=25581" title="Anatoli Karpov">
Anatoli Karpov

Anatoli Jevgenjevitsj Karpov (Russisch: )
(Zlato-oest, 23 mei 1951) is een Russisch schaker. Hij is grootmeester en voormalig wereldkampioen.
Biografie.
In 1969 werd hij jeugdwereldkampioen een jaar nadat hij al het jeugdtoernooi in Groningen op zijn naam schreef. In 1971 won hij zijn eerste grote toernooi in de Sovjet-Unie, het Aljechin Memorial, en tevens zijn eerste internationale toernooi, in Hastings. In 1973 begon hij aan een opmars naar het wereldkampioenschap door samen met Viktor Kortsjnoj het Interzone-toernooi van Leningrad te winnen. In 1974 versloeg hij in de kandidatenmatches achtereenvolgens Lev Poloegajevski (5½-2½), Boris Spasski (7-4) en Kortsjnoj (12½-11½).
In 1975 had hij om het wereldkampioenschap tegen Bobby Fischer moeten spelen, maar deze weigerde zijn titel te verdedigen. Karpov werd daarna tot wereldkampioen uitgeroepen. Hij bleek geen papieren wereldkampioen, maar speelde veel toernooien en won ze bijna allemaal, zoals Portoroz/Ljubljana 1975, Skopje 1976, Amsterdam 1976, het kampioenschap van de Sovjet-Unie in 1976, Las Palmas 1977, Tilburg 1977 en Bugojno 1978.
In 1978 verdedigde Karpov de wereldtitel in Baguio (Filipijnen) tegen Kortsjnoj. Deze was inmiddels de Sovjet-Unie ontvlucht en de match had dan ook een sterk politieke lading. Er werd gespeeld om zes winstpartijen, waarbij remises niet telden. Karpov bouwde een 5-2-voorsprong op, Kortsjnoj kwam terug tot 5-5, maar Karpov won uiteindelijk met 6-5 (of 16½-15½).
In 1979 won Karpov samen met Michail Tal het 'supertoernooi' van Montréal en in Nederland won hij toernooien in Waddinxveen en Tilburg. Ook in 1980 liet hij er geen twijfel over bestaan wie de beste was. Hij won in Bad Kissingen, Bugojno, Amsterdam (IBM-toernooi) en wederom Tilburg. In 1981 won hij Linares en Bugojno en speelde in Merano (Italië) opnieuw tegen Kortsjnoj om de wereldtitel. Karpov bleek deze keer veel sterker en won met 6-2 (11-7).
De jaren daarna brachten weer een aantal toernooi-overwinningen, zoals Londen 1982, Turijn 1982 (beide gedeeld met Ulf Andersson), Tilburg 1982, het kampioenschap van de Sovjet-Unie 1983, Hannover 1983, Tilburg 1983, Londen 1984 en Oslo 1984.
Ook in 1984 begon zijn eerste match met Garri Kasparov om de wereldtitel. Deze in Moskou gespeelde match ging weer om zes winstpartijen. Na 9 partijen stond Karpov met 4-0 voor en leek een slachting ophanden. Er volgde echter een enorme reeks remises, slechts onderbroken door één winstpartij van Karpov en één van Kasparov. Kasparov won de 47e en 48e partij.&lt;br&gt;
Hoe het zou zijn afgelopen is een open vraag, want FIDE-voorzitter Florencio Campomanes brak op dit punt de match af en bepaalde dat er een nieuwe moest worden gespeeld. Deze match vond in 1985 plaats, eveneens in Moskou. Karpov kwam eerst nog even naar Amsterdam om het OHRA toernooi te winnen, maar verloor de tweede match tegen Kasparov met 11-13. In 1986 won Karpov in Brussel en Bugojno, alvorens in Londen en Leningrad aan te treden voor een revanchematch tegen Kasparov. Deze derde match verloor Karpov met 11½-12½. In 1987 speelde Karpov in Linares, niet in het toernooi, maar tegen Andrei Sokolov in een 'superfinale' van het kandidatentoernooi. Karpov won makkelijk (7½-3½) en verwierf zo het recht om weer tegen Kasparov om het wereldkampioenschap te spelen. Deze in 1987 in Sevilla gespeelde match eindigde in 12-12, waarmee Kasparov wereldkampioen bleef.
Onmiddellijk na de match in Sevilla reisde Karpov naar Wijk aan Zee om Hoogovens 1988 te winnen. In 1988 werd hij verder winnaar in Brussel, 2e in Amsterdam (achter Kasparov), 2e in Belfort (achter Kasparov), gedeeld (met Kasparov) kampioen van de Sovjet-Unie en winnaar in Tilburg. In 1989 moest hij weer meedraaien in de kandidatenmatches en versloeg daarin Johann Hjartarson met 3½-1½ en Artur Joesoepov met 4½-3½. Hij won ook nog een toernooi in Skelleftea (samen met Kasparov). In 1990 versloeg Karpov Jan Timman in de finale van de kandidatenmatches met 6½-2½ en mocht daarna voor de vijfde keer tegen Kasparov aantreden voor een match om het wereldkampioenschap. Karpov verloor weer nipt met 11½-12½.
1991 bracht toernooi-overwinningen in Reggio Emilia en Reykjavik (samen met Vasyl Ivantsjoek) en winst (4½-3½) op Viswanathan Anand in de volgende kandidatencyclus. Het jaar daarop verloor Karpov echter verrassend de halve finale van Nigel Short (4-6). Hij won wel toernooien in Madrid, Biel en Baden-Baden. In 1993 won hij Hoogovens, dat jaar gespeeld volgens een knock-outformule, en vervolgens ook in Dortmund en Dos Hermanas. In datzelfde jaar werd hij onverwacht weer wereldkampioen. Kasparov en Short besloten hun WK-match buiten de FIDE om te spelen, waarop de FIDE een match tussen Karpov en Jan Timman organiseerde. Karpov won met 12½-8½.
Het toernooi van Linares was in 1994 uitzonderlijk sterk bezet, met Karpov, Kasparov, Aleksej Sjirov, Vladimir Kramnik, Gata Kamsky, Anand, Veselin Topalov en Boris Gelfand. Kasparov kondigde van tevoren aan dat de winnaar zich 'wereldkampioen toernooischaak' mocht noemen. Of hij achteraf zo blij was met deze uitspraak staat te bezien, want Karpov won het toernooi met 11 uit 13. Dat was de beste toernooiprestatie uit zijn loopbaan en wellicht uit de hele geschiedenis. Daarna begon Karpovs schaakkracht te tanen en werden toernooi-overwinningen zeldzaam.
Karpov bleef wel tot 1999 wereldkampioen. In 1995 was de regel dat de wereldkampioen mee moest doen vanaf de halve finale. Karpov versloeg daarin Gelfand met 6-3 en won vervolgens in 1996 de finale van Kamsky met 10½-7½. In 1998 moest hij in een korte match de titel verdedigen tegen Anand, de winnaar van het eerste knock-outtoernooi om het wereldkampioenschap. De match eindigde 3-3 waarna Karpov een rapid play-off met 2-0 won. In 1999 trok hij zich terug uit het toernooi om het wereldkampioenschap omdat hij het niet eens was met de hem toebedeelde plaats in dat toernooi.
De laatste jaren heeft Karpov zich wat teruggetrokken uit het serieuze schaak en speelt voornamelijk nog rapid- en exhibitiepartijen.
Karpov-variant van de Aljechin-opening.
Anatoli Karpov heeft de schaakopening Aljechin geanalyseerd wat de volgende variant opleverde: 1.e4 Pf6 2.e5 Pd5 3.d4 d6 4.c4 Pb6 5.ed cd 6.Pf3 g6 7.Le2 Lg7 8.0-0 0-0 9.h3 Pc6 10.Pc3 Lf5 11.Lf4 "(diagram)"

</doc>
<doc id="25582" url="https://nl.wikipedia.org/wiki?curid=25582" title="Arabische gom">
Arabische gom

Arabische gom ("gummi arabicum") is een product van bomen van het geslacht Acacia, in het bijzonder de "Acacia senegal" (ook wel "A. arabica" of "A. verek") en de "Acacia seyal". Arabische gom is een harsachtige gom die vrijkomt als de schors van de boom is beschadigd. Andere namen voor Arabische gom zijn "acaciagom", "hasbab-gom" of "kordofangom". De boom groeit in een gebied dat zich uitstrekt van West-Afrika tot en met het Arabisch schiereiland. Belangrijke producenten zijn Soedan, Tsjaad, Nigeria en Senegal.
Arabische gom lost langzaam op in water, en is enigszins hygroscopisch. In zuivere vorm is de gom bruin, gelig tot vrijwel kleurloos. Als hij erg droog wordt, gaat Arabische gom brokkelen, als hij vochtig is, wordt hij plakkerig. 
Gom en hars worden regelmatig met elkaar verward. Een gom is (grotendeels) oplosbaar in water, een hars niet of maar zeer gedeeltelijk.
Samenstelling.
Arabische gom bestaat voornamelijk uit polysachariden met een paar uitlopers van glycoproteïnen. De polysacharide is grotendeels opgebouwd uit de monosachariden arabinose, galactose en rhamnose. Doordat de proteïnedelen in tegenstelling tot wat gebruikelijk is hydrofoob zijn en het sacharide hydrofiel kan Arabische gom werken als emulgator. De gom is in principe eetbaar, hoewel hij verontreinigd kan zijn met micro-organismen.
De "Acacia senegal", met name uit de Soedanese regio's Kordofan en Darfur leveren de lichtst gekleurde en daarom meest gewilde varianten van de Arabische gom.
Winning.
Van nature barst de schors van de boom van tijd tot tijd. De wond die hierdoor ontstaat, wordt afgesloten door de gom en kan vervolgens na een tijdje worden afgestoken. De gom werd voornamelijk door nomaden naar de kusten van de Rode Zee, Middellandse Zee en Atlantische Oceaan gebracht. Tegenwoordig wordt de boom ten behoeve van de winning verwond door er een strook bast van af te snijden.
Toepassingen.
Voordat synthetische lijmsoorten ontdekt waren, werd Arabische gom gebruikt als lijm, bijvoorbeeld voor postzegels. Ook de plakrand op enveloppen bestaat veelal uit Arabische gom.
Arabische gom wordt als medium gebruikt bij plakkaatverf (gouache) – daarbij verhoogt het de glans van de verf, die van zichzelf erg dof is – en als bindmiddel bij aquarelverf, waarbij het typisch geheel door het aquarelpapier geabsorbeerd wordt, zodat er geen brosse verffilm ontstaat en de pigmentkorrels het papier direct kunnen kleuren.
Veel schrijfinktsoorten, waaronder Oost-Indische inkt bevatten traditioneel Arabische gom. Hier dient het als middel om de inkt mooi te laten vloeien, waardoor de lijnen strak op het papier komen en niet uitlopen.
Arabische gom was tot ver in de twintigste eeuw onmisbaar voor het bedrukken van textiel. De beits die de verf op de juiste plaatsen liet hechten werd met Arabische gom op de stof aangebracht. Met andere kleefstoffen was het niet mogelijk een scherpe rand te krijgen. Er werden zelfs gom-oorlogen gevoerd tussen de Fransen en de Engelsen, die probeerden om een monopoliepositie in West-Afrika te verwerven. Tegenwoordig worden andere kleefstoffen, meestal op basis van gemodificeerd zetmeel, gebruikt.
Arabische gom wordt in voedingsmiddelen als additief gebruikt, namelijk als verdikkingsmiddel, emulgator en stabilisator, bijvoorbeeld in kant-en-klare nagerechten, in dranken, in kwaliteitsdrop, in marshmallows en soortgelijk zacht snoep. Het effect lijkt op dat van gelatine, maar Arabische gom is ook door veganisten en moslims te eten. Het heeft E-nummer 414.
Arabische gom wordt ook toegepast in de tabaksindustrie om het buitenste blad van een sigaar vast te plakken, dit is zowel het geval bij handgerolde sigaren als machinaal geproduceerde sigaren.
De stof wordt ook in cosmetica en in medicijnen gebruikt, bijvoorbeeld in mascara. De INCI naam is "gummi arabicum". In Afrikaanse culturen wordt Arabische gom gebruikt bij maagklachten.
Een bijzondere toepassing van Arabische gom was de gomdruk in de fotografie. Een dik-vloeibaar mengsel van Arabische gom en kaliumdichromaat is gevoelig voor licht. Gemengd met pigment wordt dit mengsel op een vel papier gesmeerd en vervolgens belicht. Door de belichting veroorzaakt het kaliumdichromaat het hard worden van de gom. De zacht gebleven, onbelichte delen, kunnen vervolgens worden weggespoeld. De harde delen met daarin het pigment blijven dus achter. De afdruk is derhalve negatief ten opzichte van het opvallende licht en kan dus gebruikt worden om een negatief vanaf een glasplaat af te drukken. Omdat er verschillende pigmenten en papiersoorten gebruikt kunnen worden is de artistieke vrijheid van de fotograaf groter dan bij gewone op zilverzouten gebaseerde fotografie.
Geschiedenis.
Arabische gom werd 5000 jaar geleden al als bindmiddel gebruikt door de oude Egyptenaren. Het werd onder andere gebruikt als onderdeel om inkt van te maken: men mengde hiervoor roet en water tezamen met Arabische gom. Ook de Romeinen gebruikten deze inkt. In de loop van de middeleeuwen werd de roet-inkt vervangen door galnoten inkt. Voor deze inkt werden galnoten gekookt in water. Aan het kookvocht hiervan werden zowel ijzer (II) sulfaat en Arabische gom toegevoegd.
In Nederland wordt Arabische gom sinds de zeventiende eeuw gebruikt in drop. Men denkt zelfs dat het woord drop afkomstig is van de drop of druppelvorm die Arabische gom kan aannemen als het uit de beschadigde bast druipt. Tijdens de oliecrisis in 1973 ontstond er in Nederland naast een tekort aan aardolie ook een tekort aan Arabische gom. Er is overigens geen enkel verband met de oliecrisis, toevallig viel deze samen met een extreme droogte in de landen van herkomst. Fabrikanten zijn toen overgestapt op vervangers als gelatine en gemodificeerd zetmeel en (later) op xanthaangom. Alleen in traditionele drop wordt nog wel Arabische gom toegepast.
In de Verenigde Staten ging kort na de aanslag van 11 september 2001 het verhaal dat Osama bin Laden een groot aandeel van de productie van Arabische gom in Soedan in handen zou hebben, en dat men daarom producten met Arabische gom zou moeten boycotten. Voor Coca-Cola is Arabische gom een onmisbaar ingrediënt. Een officieel bericht van de Amerikaanse overheid bevatte de mededeling dat Osama weliswaar een groot deel van de productie in handen heeft gehad, maar dat hij die heeft afgestoten toen hij in 1996 gedwongen werd Soedan te verlaten.
In 2 Kronieken 9:10-11 is sprake van een fraaie houtsoort: Algummimhout. Het is niet bekend welke houtsoort dit was. Men herkent in de naam het Arabische lidwoord Al en het woord Gummi en men veronderstelt dan ook dat dit hout van de acacia kwam. Ook sandelhout wordt verondersteld. In 1 Koningen 10:11-12 staat Almuggimhout.

</doc>
<doc id="25583" url="https://nl.wikipedia.org/wiki?curid=25583" title="Ark">
Ark



</doc>
<doc id="25586" url="https://nl.wikipedia.org/wiki?curid=25586" title="Yom Kippur">
Yom Kippur



</doc>
<doc id="25589" url="https://nl.wikipedia.org/wiki?curid=25589" title="The Iron Lady">
The Iron Lady



</doc>
<doc id="25590" url="https://nl.wikipedia.org/wiki?curid=25590" title="Iron Lady">
Iron Lady



</doc>
<doc id="25591" url="https://nl.wikipedia.org/wiki?curid=25591" title="Asia Minor">
Asia Minor



</doc>
<doc id="25592" url="https://nl.wikipedia.org/wiki?curid=25592" title="1343">
1343

Het jaar 1343 is het 43e jaar in de 14e eeuw volgens de christelijke jaartelling.

</doc>
<doc id="25594" url="https://nl.wikipedia.org/wiki?curid=25594" title="Cap Bon">
Cap Bon



</doc>
<doc id="25595" url="https://nl.wikipedia.org/wiki?curid=25595" title="476 v.Chr.">
476 v.Chr.

Het jaar 476 v.Chr. is een jaartal volgens de christelijke jaartelling.

</doc>
<doc id="25596" url="https://nl.wikipedia.org/wiki?curid=25596" title="474 v.Chr.">
474 v.Chr.

Het jaar 474 v.Chr. is een jaartal volgens de christelijke jaartelling.

</doc>
<doc id="25597" url="https://nl.wikipedia.org/wiki?curid=25597" title="536 v.Chr.">
536 v.Chr.

Het jaar 536 v.Chr. is een jaartal volgens de christelijke jaartelling.

</doc>
<doc id="25598" url="https://nl.wikipedia.org/wiki?curid=25598" title="537 v.Chr.">
537 v.Chr.

Het jaar 537 v.Chr. is een jaartal volgens de christelijke jaartelling.

</doc>
<doc id="25599" url="https://nl.wikipedia.org/wiki?curid=25599" title="1128">
1128

Het jaar 1128 is het 28e jaar in de 12e eeuw volgens de christelijke jaartelling.

</doc>
<doc id="25600" url="https://nl.wikipedia.org/wiki?curid=25600" title="1253">
1253

Het jaar 1253 is het 53e jaar in de 13e eeuw volgens de christelijke jaartelling.

</doc>
<doc id="25601" url="https://nl.wikipedia.org/wiki?curid=25601" title="Oliecrisis van 1973">
Oliecrisis van 1973

De oliecrisis van 1973 of olieboycot van 1973, ten onrechte ook wel de "eerste oliecrisis" genoemd, betrof een wereldwijd opzettelijk gecreëerd tekort aan aardolie. De crisis werd veroorzaakt door een aantal politieke acties van de Arabische olieproducerende landen, gericht tegen het Westen.
De Arabische landen verhoogden de olieprijs met 70% en verminderden de olieproductie elke maand met 5%, zodat de prijs per vat explosief steeg. Tegen een aantal landen die Israël direct hadden gesteund bij de Jom Kipoeroorlog werd bovendien een volledige olieboycot ingevoerd. De Verenigde Staten, Nederland en een aantal andere West-Europese landen waren de voornaamste doelwitten van deze boycot. Verder werden ook landen als Japan en Canada getroffen. De oliecrisis met haar stijgende olieprijzen leidde tot een aanbodschok, die wereldwijd grote invloed op de economie had, omdat zoveel economische sectoren van olie afhankelijk waren. De crisis leidde tot stagflatie – een combinatie van stagnatie en inflatie. De boycot werd beëindigd in 1974 na onderhandelingen tijdens de Washington Energy Conference.
In 1979 ontstond een tweede oliecrisis, ook wel aangeduid als de oliecrisis van 1979, toen de sjah van Perzië Mohammad Reza Pahlavi tijdens de Iraanse Revolutie moest vluchten.
Aanloop.
Verschillende factoren speelden een rol bij het ontstaan van de crisis:
Vraag naar energie.
De periode van 1950 tot 1973 kende een ongekende economische groei. Dit was een combinatie van bevolkingsgroei, de wereldbevolking werd zo'n anderhalf keer groter, en welvaartsgroei, de welvaart verdubbelde bijna. Daarmee steeg ook de vraag naar energie die in 1973 meer dan tweeënhalfmaal hoger lag dan in 1950. Aan het begin van deze periode was steenkool nog de grootste energiebron, maar dit kon de groei niet bijbenen en steeg in die periode slechts zo'n anderhalfmaal. De groei moest vooral komen van aardgas en aardolie waarvan de groei zesvoudig was. Aardolie streefde in 1964 steenkool dan ook voorbij als belangrijkste energiedrager. De groei van kernenergie vanaf 1955 was spectaculair, maar gezien het geringe absolute aandeel niet van belang, afgezien van enkele lokale voorbeelden.
Olieproductie VS.
Begin jaren 1950 was de oliemarkt in de Verenigde Staten nog de enige goed ontwikkelde oliemarkt. Deze verdubbelde tussen 1950 en 1970, terwijl die in Europa in die periode negenmaal zo groot werd en die in Japan zelfs honderdmaal. Tot tegen het einde van de jaren 1950 kon de energieproductie in de Verenigde Staten de vraag nog bijbenen, daarna werd import steeds meer noodzakelijk. Net als voor alle westerse landen gold dat de enorme groei in vraag alleen opgevangen kon worden door olie uit het Midden-Oosten, andere vormen van energie waren hier vooralsnog niet toe in staat. Na 1970 werd in de Verenigde Staten de noodzaak tot import in een versnelling gebracht doordat de productie stagneerde.
Afname reële prijs.
Sinds de Tweede Wereldoorlog was de nominale prijs van olie nauwelijks gestegen en was de reële prijs door de inflatie zelfs gedaald. Die hogere prijzen moesten niet alleen de inflatie compenseren, maar ook het verlies van waarde van de dollar ten opzichte van de goudprijs. De dollar was al geruime tijd dusdanig overgewaardeerd dat in 1971 het ene na het andere land het systeem van Bretton Woods verliet. Aangezien olie in dollars werd afgerekend, daalden hiermee de reële inkomsten van de olielanden.
OPEC.
De macht in de oliehandel lag lange tijd bij de "majors", de grote oliemaatschappijen. Buiten de Verenigde Staten was het merendeel van de concessies verdeeld onder de nog verticaal geïntegreerde "Seven Sisters". Zij bepaalden vooral vanaf de jaren 1950 ook de "posted price". De positie van de olieproducerende landen ten opzichte van de "majors" was in die tijd niet erg sterk en zij zochten naar een manier om hier verbetering in te brengen. De noodzaak daartoe werd versterkt na eenzijdig afgekondigde prijsverlagingen door de "majors", waarop Venezuela, Saoedi-Arabië, Irak, Iran en Koeweit zich in 1960 naar het voorbeeld van de Railroad Commission of Texas verenigden binnen de OPEC.
De organisatie had de eerste tien jaar maar een beperkte invloed. De nationalisering van de olie-industrie in Iran in 1951 en de reactie daarop van de westerse landen met de Abadan-crisis en Amerikaans-Britse staatsgreep in 1953 had de olieproducerende landen voorzichtig gemaakt.
Dit veranderde de situatie; waar in 1951 het tijdelijke verlies van Iraanse olie eenvoudig opgevangen kon worden door de andere Golfstaten, brak men zich nu het hoofd over hoe de productiecapaciteit de stijgende vraag kon bijhouden. Toen Qadhafi op 1 september 1969 de macht overnam in Libië, stelde hij al in december van hetzelfde jaar de oliemaatschappijen een ultimatum voor een stijging van de olieprijs en een meerderheidsbelang in de olieproductie. Libië zou de export van olie staken als de eisen niet werden ingewilligd. De oliemaatschappijen boden veel tegenstand, maar in september 1970 had Libië zijn zin. Andere OPEC-landen zagen de successen van Libië en startten hun eigen onderhandelingen om een grotere deelneming van de staat in de oliemaatschappijen, hogere inkomstenbelastingen en hogere prijzen te behalen.
Steeds duidelijker werd dat de macht van de oliemaatschappijen minder groot was dan eerder aangenomen en dat de olieproducerende landen in staat waren om prijs en productie te bepalen. Op 14 februari 1971 bereikten de partijen een akkoord in Teheran en kregen de landen een meerderheidsbelang in de oliewinning. Ook de olieprijs werd verhoogd en zou daarna verder stijgen om de ontwaarding van de dollar te compenseren. Met het belang van de overheden in de oliemaatschappijen verkregen zij ook een hoeveelheid olie die verkocht werd volgens de "government selling price" (GSP) of "official selling price" (OSP). Aangezien de overheden geen "downstream"-activiteiten hadden en de spotmarkt van weinig betekenis was, verkochten zij de olie echter vaak weer aan de "majors" voor "buyback prices".
Frustratie over Arabisch-Israëlisch conflict.
In die tijd kwam ook meer en meer het oliewapen ter sprake als middel in het Arabisch-Israëlisch conflict. Vooral de bezetting van de Gazastrook, Sinaï, de Westelijke Jordaanoever en de Golanhoogten door Israël in de Zesdaagse Oorlog van 1967 had veel kwaad bloed gezet in de Arabische wereld.
Jom Kipoeroorlog.
Op 6 oktober 1973 vielen Egyptische en Syrische strijdkrachten Israël binnen op Jom Kipoer, de heiligste joodse feestdag. De meeste joden en dus ook veel militairen gaan dan naar de synagoge en het leger was dan ook totaal verrast door het offensief en leed zware verliezen. De situatie was zo benard, dat werd gevreesd voor het bestaan van de staat Israël.
Oliewapen.
Israël kreeg steun vanuit het westen, waarbij men het in het geval van de Verenigde Staten en Nederland niet alleen bij woorden liet. Dit was dan het moment waarop het oliewapen werd ingezet. Iedere maand zou de olieproductie met 5% worden verlaagd totdat de eisen werden ingewilligd. Omdat de Verenigde Staten en Nederland Israël actief ondersteunden, werd de export naar deze landen volledig gestaakt.
Gevolgen.
Prijsstijging.
Door de vrees dat de productiecapaciteit achter zou blijven bij de vraag, steeg de prijs op de spotmarkt zelfs boven de "posted prices". Nadat de oliemaatschappijen lange tijd de "posted price" hadden bepaald, kwam hier op 16 oktober 1973 een einde aan toen de OPEC de prijs van de "marker crude" Arabian Light eenzijdig verhoogde van $3,011 naar $5,119, een stijging van 70%. De spotmarkt was in deze omstandigheden sterk volatiel. Hoewel de verhandelde hoeveelheden te verwaarlozen waren, gaven de hoge prijzen op de spotmarkt een sterke druk om de OSP te verhogen. Vooral onder druk van de sjah werd op 1 januari 1974 de prijs dan ook nog eens verder verhoogd naar $11,651 per vat.
Dit betekende een enorme stijging van de exportopbrengsten voor de olieproducerende landen. In het geval van Saoedi-Arabië steeg de exportopbrengst van olie van $16 miljard in 1972 naar $116 miljard in 1974. De overheidsinkomsten namen ook sterk toe van de exporterende landen.
Het oliewapen bleek weinig selectief en effectief. Als vervangbaar goed kon olie uit niet-OPEC-landen gebruikt worden om het olie-embargo te omzeilen. De boycot was dan ook snel over en achteraf bleek het effect op de olievoorziening beperkt. Het politieke effect van de crisis was echter groot en ook de prijs was verdrievoudigd en zou nooit meer naar het oude niveau dalen. Ook bleek de OPEC in de praktijk het grootste kartel ooit, hoewel het niet als zodanig opgezet was, aangezien de landen nog zelf hun productieplafond bepaalden.
Hoewel de prijsstijgingen tot de nodige protesten leidden, was de prijs voor de westerse landen ondergeschikt aan de continuïteit van de olieaanvoer. Daarbij kwam een hogere prijs niet ongelegen voor de Verenigde Staten en Europa, aangezien het net ontdekte Prudhoe Bay-veld en de olievelden van de Noordzee bij lagere prijzen niet economisch te exploiteren waren. Ook voor Rusland bracht het een periode van voorspoed na de ontdekking van de Siberische olie.
De hogere olieprijzen betekenden ook voor de oliemaatschappijen een onverwachte meevaller. Doordat de OPEC-landen bij de overgang naar grotere deelneming steken hadden laten vallen, kwam een groot deel van de marge als hogere winst bij de "majors" terecht. Niet iedere oliemaatschappij was daarbij even goed voorbereid op het nieuwe tijdperk. Meer dan twintig jaar was het grootste probleem geweest hoe er meer olie gevonden kon worden, olievelden ontwikkeld moesten worden, pijpleidingen aangelegd en meer en steeds grotere olietankers en raffinaderijen gebouwd moesten worden. Nu brak een geheel andere periode aan waarin niet alleen meer sprake was van groei en waarin zij maar een beperkte directe toegang hadden tot ruwe olie. Daarbij sprongen vooral Exxon en Shell er uit. De laatste was beter voorbereid op de schok door toepassing van scenarioanalyse. Waar "Forbes" het bedrijf in 1970 nog de "ugly sister" van de "Seven Sisters" had genoemd, was het in 1979 de nummer twee van de wereld.
Recessie en schuldenproblematiek.
Ook de prijs van andere energiebronnen, zoals aardgas en elektriciteit, stegen door deze crisis. Veel importerende landen kregen meer dan voorheen te maken met inflatie en stijging van de staatsschuld. De Japanse economie bijvoorbeeld kromp met 30%, waardoor het land zich gedwongen zag de pro-Amerikaanse politieke koers te verleggen en het tijdens de crisis rond de gijzeling van Amerikaans ambassadepersoneel in Teheran in 1979 olie van Iran bleef kopen. In verschillende Afrikaanse landen ontstond onrust; westerse afzetmarkten voor hun producten krompen, zodat hun schulden zich opstapelden. Enkele landen reageerden met een liberalisering van de vermogensmarkt, iets wat grote gevolgen zou hebben in de decennia daarna.
De olie-exporterend zagen de inkomsten sterk stijgen en zetten het overschot voor een groot deel op bankrekeningen bij grote internationale financiële instellingen. Deze zochten voor het geld een nieuwe bestemming dat deels werd uitgeleend aan ontwikkelde en ontwikkelingslanden. Zo groeide de externe schuld van Latijns-Amerikaanse landen aan commerciële banken van US$75 miljard in 1975 tot US$315 miljard in 1983. De groei van de schulden leidde tot problemen met de Latijns-Amerikaanse schuldencrisis tot gevolg. De banken leden forse verliezen op schulden die niet meer werden afgelost.
Hernieuwbare energie.
Overheden reageerden met pogingen om de afhankelijkheid van olie en meer specifiek de OPEC-landen te verkleinen, zoals Project Independence in de Verenigde Staten, autoloze zondagen in verschillende landen en verlagingen van de maximumsnelheid. Ook werd hiertoe de Internationaal Energie Agentschap (IEA) opgericht en werd de strategische olievoorraad vergroot om de kwetsbaarheid van de economie te verkleinen.
Er werd meer onderzoeksgeld gestoken in zonne-energie en windenergie. Discussie over de voors en tegens van kernenergie laaiden op. Dit werd echter niet alleen veroorzaakt door de hogere olieprijzen - ook de zorg van het milieu en de uitputting van grondstoffen, zoals verwoord door de gezaghebbende Club van Rome speelde een rol. De hogere olieprijzen hadden ook een invloed op de auto-industrie. De roep van de consument om een zuiniger auto werd veel groter, vooral in de Verenigde Staten waar tot dan toe nauwelijks een rem bestond op de grootte van de auto en het benzinegebruik ervan. Hetzelfde gold voor vliegtuigen, die in deze periode ook veel zuiniger werden. De zoektocht naar alternatieve brandstoffen bleef uiteindelijk echter beperkt, aangezien olie ondanks de sterke prijsstijgingen nog steeds veruit de goedkoopste energievorm was.
Prijselasticiteit.
 Het verschil in vraag naar olie na de crisis van 1973 en die van 1979 kan worden verklaard met de prijselasticiteit die uit meerdere componenten bestaat, het inkomens- en het substitutie-effect, beiden onderdeel van de Slutsky-vergelijking. In 1973 was het inkomenseffect dominant. Olie was nog een primair goed, zodat men een groter deel van het inkomen daar aan moest besteden. Er bleef daardoor minder over om aan overige zaken te besteden, wat een wereldwijde recessie tot gevolg had. Na investeringen om minder afhankelijk te worden, was het in 1979 echter technisch mogelijk voor elektriciteitscentrales om over te schakelen naar gas en steenkool. Dit had een scherpe daling van de vraag naar olie tot gevolg, een goed voorbeeld van het substitutie-effect.
Nationalisering.
De olieproducerende landen maakten zich voor de crisis nog zorgen dat zij de "participation crude", de olie uit hun vergrote deelnames, niet kwijt zouden raken. Gedurende de crisis was dit juist geen enkel probleem gebleken op de hongerige spotmarkt en dit gaf aanleiding tot het versnellen van het proces van deelneming en uiteindelijk nationalisering. De oliemaatschappijen verloren zo een groot deel van hun directe bron van aardolie en daarmee een belangrijk deel van hun verticale integratie. Hoewel dit deels opgevangen werd met langdurige contracten waarbij de oude aandeelhouders een voorkeurspositie hadden bij de nieuwe staatsoliemaatschappijen, kon de spotmarkt hierdoor toch groeien. Daarmee werd ook de prijs transparanter.
De oliecrisis met boycot in Nederland.
Motieven voor de olieboycot.
Naast de Verenigde Staten was Nederland doelwit van de Arabische olieboycot. Dit was te wijten aan de opstelling in het conflict tussen Israël en de Palestijnen, waarin Nederland tot en met begin jaren 1970 een pro-Israëlisch standpunt innam. Het bleef ook niet bij symbolische steun aan Israël, want in 1973 leverde Nederland in het geheim wapens. Nederland had zich solidair verklaard met Israël, maar daarnaast besloot toenmalig minister van Defensie Henk Vredeling, achter de rug van zijn collega’s in het kabinet, om Israël aan extra wapens te helpen, zo onthulde hij later in het televisieprogramma NOVA. Overigens waren wapentransacties vaker geheim.
Al gauw kwamen Arabische inlichtingendiensten op de hoogte van de geheime wapenleveranties aan Israël. Op 17 oktober 1973 kondigde een aantal OPEC-landen, waaronder Saoedi-Arabië, Irak en Koeweit, tegen Nederland een olie-embargo af. Nederland was diep verontwaardigd over het embargo. Het kabinet-Den Uyl hield vol dat van wapenleveranties geen sprake was; de boycot werd daarop voortgezet.
Economische gevolgen en maatregelen.
De consequenties van de olieboycot werden in Nederland algemeen als ernstig ervaren. Nederland en alle andere landen in West-Europa en Noord-Amerika raakten tussen oktober 1973 en maart 1976 in de diepste economische crisis sinds 1929-1945. Rotterdam voerde voor de boycot enorme hoeveelheden olie in. Deze olie was grondstof voor de Nederlandse raffinaderijen en petrochemische industrie. Stagneerde de olietoevoer naar deze wereldhaven, dan zouden de gevolgen rampzalig zijn. De olie-industrie zou dan de productie terug moeten schroeven en – mocht de crisis aanhouden – zelfs personeel ontslaan. Gevreesd werd ook dat olieconcerns zouden uitwijken naar buurlanden, waar de havens van Antwerpen en Le Havre de koppositie van Rotterdam konden overnemen. Daarnaast kreeg de overheid met economische problemen te maken, want door de beperking van het benzineverbruik liep de schatkist miljoenen guldens aan accijnzen mis. Als dat lang ging duren, moest de overheid met ernstige tekorten rekening houden en wellicht tot bezuinigingen overgaan.
Daarnaast noopte het olietekort na het ingaan van de OPEC-acties de overheid tot energiebeperkingen. In Nederland werd die winter een aantal autoloze zondagen afgekondigd van november 1973 tot en met januari 1974. De benzine werd bovendien gerantsoeneerd; autobezitters kregen benzinebonnen die ze bij het tanken zouden moeten inleveren. Er ontwikkelde zich onmiddellijk een hamsterwoede die her en der tot gevaarlijke situaties aanleiding gaf. In de Verenigde Staten mochten automobilisten met een oneven nummerbord alleen maar tanken op maandag, woensdag en vrijdag. De anderen, met een even nummerbord, mochten tanken op dinsdag, donderdag en zaterdag.
In de praktijk bleken de doemscenario’s echter sterk overdreven. Allereerst omdat oliebedrijven weinig reden hadden de Rotterdamse haven halsoverkop te verlaten. De olieboycot - vooral tegen de VS - zou niet lang duren, want dat zou de OPEC-landen zelf ook veel gaan kosten. De industrie had in Rotterdam grote investeringen gedaan en gespecialiseerd personeel aangenomen; het overplaatsen van de productie naar elders zou ook veel geld kosten. Belangrijker was echter dat de boycot nauwelijks effectief was. Oliestaten konden weliswaar levering aan Nederland verbieden, maar nooit bewerkstelligen dat het land volledig werd afgesneden van olie. Oliemaatschappijen konden terugvallen op olievoorraden in Europa zelf en op olietoevoer uit landen die niet deelnamen aan de boycot, zoals Venezuela. De olie uit Saoedi-Arabië werd geruild voor olie uit Iran. Van schaarste in Nederland was dus in feite geen sprake.
Toen de regering doorhad dat de maatregelen overbodig waren, werden de beperkingen opgeheven. De maatregelen waren bovendien weinig effectief. Om het rijverbod op autoloze zondagen te omzeilen, ging men al op zaterdag rijden en keerde men zondagavond laat terug, zodat het benzineverbruik helemaal niet afnam. Ook benzine op de bon mislukte. In de grensstreek reden automobilisten naar de buurlanden, waar benzine niet op de bon was. Veel mensen die toch al weinig reden, hadden bonnen over. Ten slotte lapten benzinestations in Nederland de rantsoenering aan hun laars: ze leverden brandstof zonder bonnen. De distributieregeling werd nog binnen een maand teruggedraaid.
Politieke gevolgen.
Als gevolg van de oliecrisis wordt wel gezien dat de onvoorwaardelijke politieke steun voor Israël verdween. Nederland wijzigde zijn pro-Israëlkoers door op 6 november 1973 een gezamenlijke EEG-verklaring te ondertekenen. Het is echter onwaarschijnlijk dat dit alleen door de oliecrisis werd ingegeven. Algemeen werd op deze manier toegeven aan de eisen als een zwaktebod gezien. Het algemene positieve gevoel richting Israël was in de jaren voor de oliecrisis ook al minder sterk geworden.
Met de EEG-verklaring werden de ‘legitieme rechten van de Palestijnen' erkend. De Palestijnen werden niet langer als vluchtelingen of landlozen beschouwd maar als een volk met politieke rechten. Daarnaast maanden de negen lidstaten van de EEG Israël zich volledig terug te trekken uit de bezette gebieden. De verklaring werd daarom al gauw als een handreiking aan de Arabische staten beschouwd. Desondanks bleef de Nederlandse en Europese politiek, evenals de publieke opinie, lange tijd pro-Israël.
De oliecrisis in België.
Twee weken na de Nederlandse werden in België zes autoloze zondagen wettelijk opgelegd en behouden tot ze ook bij de noorderburen waren afgeschaft. De Belgische regering beloofde nochtans alles te doen om de oliebevoorrading te garanderen.
De staatsschuld klom na 1973 tien jaar lang door; in 1979 was deze verdubbeld en van 1979-1981 verdubbelde nog eens het begrotingstekort. De overheid werd op kosten gejaagd door de groeiende werkloosheid. Naast een sterk toegenomen aantal werkloosheidsuitkeringen werden ook vele noodlijdende bedrijven door de overheid gesteund, om in elk geval mensen aan het werk te houden en te helpen.

</doc>
<doc id="25602" url="https://nl.wikipedia.org/wiki?curid=25602" title="Zonneenergie">
Zonneenergie



</doc>
<doc id="25603" url="https://nl.wikipedia.org/wiki?curid=25603" title="Opec">
Opec



</doc>
<doc id="25604" url="https://nl.wikipedia.org/wiki?curid=25604" title="Saoedi Arabië">
Saoedi Arabië



</doc>
<doc id="25605" url="https://nl.wikipedia.org/wiki?curid=25605" title="Oneven getal">
Oneven getal

Een oneven of onpaar getal is een geheel getal dat geen even getal is, dus niet door 2 kan worden gedeeld zonder dat er een rest overblijft. Een oneven aantal objecten kan dus niet in twee delen van gelijke omvang worden opgesplitst. De oneven getallen zijn . Een oneven getal heeft bij de gebruikelijke decimale schrijfwijze als laatste cijfer een 1, 3, 5, 7 of 9. De pariteit van de oneven getallen is 1.
Alle priemgetallen met uitzondering van 2, zijn noodzakelijkerwijs oneven. Anders konden ze door 2 worden gedeeld en waren het geen priemgetallen.
De som van twee oneven getallen is een even getal, bijvoorbeeld . Het product van twee oneven getallen is weer oneven, bijvoorbeeld . De verzameling van de oneven getallen is dus niet gesloten voor de optelling, maar wel voor de vermenigvuldiging.
De som van een oneven en een even getal is weer oneven, bijvoorbeeld . Het product van een oneven en een even getal is even: .
De verzameling van de oneven getallen heeft een neutraal element voor de vermenigvuldiging, namelijk het getal 1. De verzameling van de even getallen heeft geen neutraal element voor de vermenigvuldiging. De verzameling van de oneven getallen heeft geen neutraal element voor de optelling. De verzameling even getallen wel: het getal 0.
Een wiskundige functie formula_1 heet een oneven functie als formula_2 voor alle formula_3 in het domein van formula_1.

</doc>
<doc id="25606" url="https://nl.wikipedia.org/wiki?curid=25606" title="Even getal">
Even getal

Een even getal, in het Vlaams ook een paar getal, is een geheel getal dat restloos deelbaar is door 2, dat wil zeggen bij deling door 2 is het resultaat weer een geheel getal. Een equivalente definitie is: een geheel getal dat een veelvoud is van 2. Een geheel getal dat niet even is, heet "oneven".
Even getallen kunnen gevormd worden door twee gelijke gehele getallen bij elkaar op te tellen. Die som kan dan geschreven worden als . Oneven getallen kunnen geschreven worden als 
De verzameling van de even natuurlijke getallen kan op verschillende manieren worden weergegeven, zoals:
De verzameling van de even getallen is gesloten onder optellen en vermenigvuldigen: elke optelling van twee even getallen levert een even getal en ook elke vermenigvuldiging van twee even getallen levert een even getal.
De verzameling van de even getallen bevat een neutraal element voor de optelling, namelijk het getal 0. De verzameling van de even getallen bevat echter geen neutraal element voor de vermenigvuldiging (weliswaar is formula_6 voor elk even getal "y", maar 1 maakt zelf geen deel uit van de verzameling even getallen).
Verder is de kardinaliteit van de verzameling even getallen gelijk aan die van de natuurlijke getallen, namelijk formula_7, oftewel er zijn 'evenveel' even getallen als er natuurlijke getallen zijn (de bijbehorende bijectie is ). Toch is de verzameling even getallen een echte deelverzameling van de natuurlijke getallen. Dit is mogelijk, omdat beide verzamelingen oneindig zijn, preciezer: "aftelbaar oneindig".
Even en oneven getallen kunnen negatief zijn: en . De even natuurlijke getallen vormen een deelverzameling van de even getallen. De even getallen vormen een ondergroep van de optelgroep der gehele getallen.
Een goede weergave zou zijn {..., −4, −2, 0, 2, 4, ...}. Men kan ook in de vier andere weergaves de formula_8 door een formula_9 vervangen.
Bij de gebruikelijke decimale schrijfwijze heeft een even getal als laatste cijfer een 0, 2, 4, 6 of 8.

</doc>
<doc id="25607" url="https://nl.wikipedia.org/wiki?curid=25607" title="Patstelling">
Patstelling

Een patstelling of kortweg pat is een situatie in het schaakspel, waarin de speler die aan zet is geen reglementaire zet kan doen en niet schaak staat. De partij eindigt bij een patstelling in remise.
Voor de speler die sterk staat, is remise onvoordelig; hij wil daarom pat voorkomen. Als de tegenstander vrijwel geen materiaal meer heeft, maar nog niet opgeeft, moet de potentiële winnaar behoedzaam spelen en opletten dat hij geen pat veroorzaakt. Voor de speler die zwak staat, is remise voordelig. Hij kan proberen zichzelf nog meer te verzwakken door zijn resterende stukken te offeren, zoals het geval is bij een dolle toren en bij het tweede hier afgebeelde diagram. 
Het is mogelijk dat een speler pat staat, terwijl hij nog veel stukken op het bord heeft, maar dat is zeldzaam. De mogelijkheden voor pat zijn groter als hij alleen nog een koning heeft. Eventueel heeft hij nog enkele andere stukken, bijvoorbeeld pionnen die door een ander stuk geblokkeerd zijn of absoluut gepende stukken.
Promotie.
Een pion die de overkant bereikt, promoveert naar keuze tot dame, toren, loper of paard. Het lijkt niet erg zinvol een toren of loper te kiezen (minorpromotie), want die stukken kunnen niets wat een dame niet kan. Door de patregel is het soms toch gunstiger: er zijn situaties waarin promotie tot een dame tot pat leidt, dus tot remise, terwijl met een toren of loper de tegenstander kan worden mat gezet.
Geschiedenis van pat.
De regel omtrent pat heeft een levendige ontstaansgeschiedenis. In een van de voorlopers van het moderne schaken, Chaturanga, betekende pat een nederlaag voor de speler die de zet uitvoerde die tot pat leidde; in een andere voorloper, Shatranj, betekende het juist een overwinning.
In de loop van de geschiedenis hield pat in diverse perioden het volgende in:
Figuurlijke betekenis.
In overdrachtelijke zin is er sprake van een patstelling, als, bijvoorbeeld bij onderhandelingen, geen van beide partijen nog een stap kan zetten om tot overeenstemming te komen. Het woord betekent dan dat er een impasse is ingetreden.
De Van Dale benoemt dit als: "moeilijke positie waaruit men zich niet kan redden".

</doc>
<doc id="25608" url="https://nl.wikipedia.org/wiki?curid=25608" title="Manfred Mann">
Manfred Mann

Manfred Mann, geboren als Manfred Lubowitz (Johannesburg, 21 oktober 1940), is een Zuid-Afrikaans-Brits toetsenist en oprichter van de gelijknamige Britse rhythm-and-blues-band uit de jaren zestig. Daarna heeft hij de band Manfred Mann Chapter Three opgericht. Sinds 1971 maakt hij deel uit van Manfred Mann's Earth Band. De band speelt zowel eigen nummers als liedjes van anderen, zoals "Blinded by the light" en "Spirits in the night" van Bruce Springsteen en "Mighty Quinn" van Bob Dylan.
Het begin.
Mann vormde zijn eerste band in 1962 samen met Mike Hugg, The Mann Hugg Blues Brothers, maar beiden bleven op de achtergrond tijdens optredens. De zanger en ster van de band in de vroege jaren was Paul Jones, later een succesvol acteur. Omdat veel mensen dachten dat Paul Jones Manfred Mann was, schreef Jones het nummer "The one in the middle", waarin hij de leden van de groep voorstelde. Daarmee kon Paul Jones in live-optredens het verschil tonen.
De groep begon zijn carrière met optredens in de Studio 51 in de Great Newport Street in Londen, in dezelfde periode dat de Rolling Stones - nog zonder platencontract - daar covers van Chuck Berry en Bo Diddley kwamen spelen.
Manfred Mann brak door met hun derde single "5-4-3-2-1". Dat liedje werd zelfs een tijd het kenwijsje van Ready Steady Go, een zéér populair Brits tv-programma gewijd aan rock- en popmuziek.
De groep had - ondanks de suprematie van de Beatles - een aantal nummer 1-hits in het Verenigd Koninkrijk, waaronder een coverversie van "Do wah diddy diddy" van The Exciters en met het liedje "Pretty Flamingo".
Toen Paul Jones de band in 1966 verliet, op het hoogtepunt van hun roem, werd Mike d'Abo de nieuwe zanger. Met hem bleef de band aan de top en hadden ze opnieuw een aantal grote hits waaronder Bob Dylans lied "Mighty Quinn" (1968). In het jaar daarop gingen ze uit elkaar. De band heeft een nummer 1-hit behaald in Nederland met het liedje "Ha! Ha! Said the Clown" en een tweede plek met "Mighty Quinn".
Manfred Mann Chapter Three.
Na het uiteenvallen van de groep is Mann reclamejingles gaan schrijven en vormde hij samen met Hugg de jazz-fusionband Manfred Mann Chapter Three. Die band heeft twee albums opgenomen, die beide niet zo succesvol waren. De band werd in 1971 opgeheven, waarna hij Manfred Mann’s Earth Band oprichtte.
Manfred Mann's Earth Band.
Manfred Mann's Earth Band bestond de eerste jaren uit Mick Rogers (zang en gitaar), Manfred Mann (toetsen en zang), Colin Pattender (bas) en Chris Slade (drums). De groep bestaat na veel bezettingwisselingen nog steeds. De band speelt een combinatie van harde rock met lange jazzy solo’s, experimentele geluiden en rustige, melodieuze stukken. In januari 1972 werd het eerste album uitgebracht, dat ook "Manfred Mann’s Earth Band" heette. Op dit album staan onder meer de beide eerste singles "Living without you", geschreven door Randy Newman, en "Please mrs. Henry" van Bob Dylan. Het tweede album "Glorified Magnified" verscheen in september 1972. Het begint met het rockende nummer "Meat", dat ook op single is verschenen. De meeste nummers zijn geschreven door Mann of andere bandleden. Het bekende lied van Bob Dylan, "It ’s all over now baby blue" begint rustig akoestisch en wordt na verloop van tijd meer rockend.
Het derde album "Messin’" verschijnt in juni 1973. Het eerste nummer van dat album, de titelsong, is een aanklacht tegen milieuvervuiling. De bandleden zingen “We’re messin’ up the land, we‘re messin’ up the sea, we‘re messin’ up the air”. Dit nummer duurt bijna tien minuten en is geschreven door Mike Hugg, die samen met Manfred Mann in de eerdere bands heeft gezeten. Hij had dit nummer indertijd geschreven voor Chapter Three, maar het is niet eerder uitgebracht. Op dit album staat ook het bluesnummer "Black and blue" over slavernij, geschreven door Phil Manning en Matt Taylor van de bluesband Chain. Om die reden is dat nummer niet toegestaan in de Verenigde Staten.
Het vierde album "Solar Fire" is een thema-album over kosmologie. Deze plaat verscheen in november 1973 en begint met "Father of day, father of night" van Bob Dylan. In Zuid-Afrika werd dit nummer niet geaccepteerd, omdat in de tekst “Father of black, father of white” wordt gezongen over gelijkheid tussen de verschillende rassen. Dit album bevat nogal wat stevige solo’s door de gitarist Mick Rogers en toetsenist Manfred Mann. Het vijfde album "The Good Earth" is uitgebracht in oktober 1974 en gaat over natuur en milieu. Iedereen die deze plaat kocht, kreeg een coupon die recht gaf op een gratis stukje grond in Wales met de oppervlakte van een vierkante voet (ca. 0,093 vierkante meter). Duizenden fans hebben zich laten registreren als eigenaar. De openingstrack "Give me good earth" is een rocksong, geschreven door zanger/toetsenspeler Gary Wright. "Be not too hard" is een liedje van de folkzangeres Joan Baez.
Het zesde album van Manfred Mann’s Earth Band is "Nightingales &amp; Bombers" (augustus 1975). De titel is gebaseerd op het verhaal van een vogelspotter in de Tweede Wereldoorlog, die een geluidsopname wilde maken van nachtegalen. Hij bleek niet alleen opnamen te hebben van de vogels maar ook van vliegtuigen van de RAF, die onderweg waren om Mannheim te bombarderen. Deze geluiden maken deel uit van het nummer "As above so below". Het album begint met "Spirits in the night", de eerste cover van Bruce Springsteen. Na de opnames van Nightingales &amp; Bombers verliet Mick Rogers de band. Hij werd opgevolgd door Chris Thompson (zang en gitaar) en Dave Flett (gitaar en zang).
Het zevende album "The Roaring Silence" uit augustus 1976 is het best verkochte album van de Earth Band. Het klinkt wat luchtiger en pop-achtiger dan tot dan toe het geval was. Het openingsnummer van de plaat "Blinded by the light", geschreven door Bruce Springsteen, bereikte de eerste plaats in de Amerikaanse Billboard top 100. De volgende single "Spirits in the night" kwam niet verder dan nummer 97. De ballad "Questions" is gebaseerd op een klassieke compositie van Schubert. In 1978 verscheen het album "Watch", waarop onder meer twee live-opnamen staan, "Davy’s on the road again" (geschreven door John Simon en Robbie Robertson, respectievelijk producer en gitarist van The Band) en "The Mighty Quinn" van Bob Dylan, waarmee Manfred Mann al eerder in de jaren zestig een hit heeft gehad.
In 1979 verlieten drummer Chris Slade en gitarist Dave Flett de band. Ze werden vervangen door gitarist/zanger Steve Walker en drummer Geoff Britton, die de band al na korte tijd moest verlaten wegens ziekte en op zijn beurt vervangen werd door John Lingwood. Op het negende album "Angel Station" nemen Chris Thompson en Steve Walter beide een aantal keren de lead zang voor hun rekening. Het nummer "You angel you", geschreven door Bob Dylan, werd door Chris Thompson en Steve Walter samen gezongen. In 1980 verscheen "Chance ", het tiende album. Vanaf 1983 maakte de voormalige zanger/gitarist Mick Rogers, die een van de oprichters van de band was, weer deel uit van de Earth Band. Hij maakt ook nu nog deel uit van de band. Twee nummers van dit album werden op single uitgebracht, "For you", een lied van Bruce Springsteen en het maatschappijkritische "Lies (through the 80’s"), geschreven door de jazzsaxofonist David “Fathead” Newman.
Het elfde album "Somewhere in Africa" uit 1983 was een aanklacht tegen de apartheid in Zuid-Afrika. Manfred Mann was zelf actief betrokken bij de anti-apartheidbeweging in zijn geboorteland en werd niet toegelaten in dat land. Een aantal leden van de band reisden naar Zuid-Afrika om opnames te maken van Afrikaanse artiesten. Die geluidsopnames werden op de plaat gecombineerd met muziek van de Earth Band. Dat waren grotendeels eigen nummers van de band aangevuld met enkele nummers van derden, waaronder "Redemption Song (No Kwazulu)" van Bob Marley en "Demolition Man" van Sting. In 1994 verscheen het album Budapest Live waarop covers stonden die de band eerder had uitgebracht op studio-albums. In maart 1994 werd de single "Runner" uitgegeven, die niet eerder was verschenen als single of albumtrack. Op het twaalfde studioalbum Criminal Tango dat in 1986 verscheen, staan onder meer "Going underground" (geschreven door Paul Weller) en "Banquet" van Joni Mitchell. Na dit album vertrok Chris Thompson, waardoor de band nog maar uit drie leden bestond: Manfred Mann (toetsen en zang), Mick Rogers (zanger/gitarist) en John Lingwoord (drummer). Dit trio bracht in 1987 het album Masque uit, met als subtitel "Songs and Planets". Dit album bevat onder anderen delen van Gustav Holst‘s "The Planets". Na dit album besloot de Earth Band tijdelijk te stoppen. In 1991 nam Manfred Mann het solo-album "Plains Music" op, waarin hij melodieën van de Prairie-indianen had verwerkt. In het midden van de jaren negentig kwam de band weer bij elkaar, maar sindsdien hebben veel bezettingswisselingen plaatsgevonden. Manfred Mann is de enige die vanaf het begin in de band heeft gezeten.
In 1996 verscheen het album "Soft Vengeance" met onder meer "Play with fire" van Mick Jagger en Keith Richards en "Pleasure and pain" van de songwriters Holly Night en Mike Chapman. In 2005 en 2014 heeft Manfred Mann een solo-album uitgebracht. Ook is er een aantal verzamel- en livealbums uitgebracht van Manfred Mann‘s Earth Band. De band geeft nog regelmatig concerten, vooral in Duitsland en Engeland, waarbij de bezetting bestaat uit:

</doc>
<doc id="25609" url="https://nl.wikipedia.org/wiki?curid=25609" title="Vrijpion">
Vrijpion

Een vrijpion is een pion uit het schaakspel die op zijn weg naar de achtste rij door geen vijandelijke pion tegengehouden kan worden. Aangekomen op de achterste rij promoveert de pion, meestal tot dame.
Van een verre vrijpion is sprake als de pion op enige afstand staat van de vijandelijke koning en andere verdedigende stukken, die elders op het bord aan taken gebonden zijn. De partij met de verre vrijpion is (bij overigens gelijke omstandigheden) in het voordeel, doordat de verdedigers enkele zetten moeten doen om zich naar de pion te begeven waarbij ze andere taken moeten loslaten.
Het vierkant is een eenvoudige regel om in een elementair pionneneindspel in een oogopslag te bepalen of de vijandelijke koning kan voorkomen dat een vrijpion promoveert dan wel het gepromoveerde stuk direct kan slaan.
Het nut van een vrijpion werd voor het eerst beschreven door de Fransman François Philidor.

</doc>
<doc id="25610" url="https://nl.wikipedia.org/wiki?curid=25610" title="Promotie (schaken)">
Promotie (schaken)

Promotie is bij het schaken de term voor het vervangen van een pion wanneer die de laatste rij bereikt door een ander schaakstuk in dezelfde kleur. Het nieuwe stuk heeft direct zijn normale werking. Het kan bijvoorbeeld schaak geven.
De speler wiens pion promoveert kan kiezen uit dame, toren, loper of paard, ongeacht wat er eerder in de partij is geslagen. Alleen een extra koning kan niet gekozen worden. Meestal valt de keuze op de dame, aangezien dit het sterkste stuk is. Het kan echter ook zijn dat promotie tot een ander, zwakker stuk strategisch gezien de voorkeur verdient; in zo'n geval spreekt men van minorpromotie. Soms komt een paard beter uit, soms is minorpromotie ook noodzakelijk om pat te voorkomen.
Promotie kan samenvallen met slaan. 
Promotiestukken.
Het is na promotie mogelijk dat een speler twee of meer dames heeft, of twee lopers op dezelfde kleur of drie paarden. Een gewone set schaakstukken bevat alleen de stukken die bij de aanvang van de partij nodig zijn, en dat kan dus onvoldoende zijn. Er bestaan sets met extra dames. Thuisschakers hebben bij gebrek aan extra stukken de gewoonte om, bij promotie tot een niet beschikbaar schaakstuk, een geslagen stuk te markeren, bijvoorbeeld door een toren op zijn kop te zetten. Desnoods gebruiken ze de pion zelf en onthouden dat die pion een ander stuk voorstelt. In een officiële partij is dit niet toegestaan en moet zo nodig de schaakklok worden stilgezet en de arbiter worden ingeschakeld tot het gewenste stuk beschikbaar is. Het spreekt vanzelf dat er bij officiële toernooien altijd voldoende reservestukken aanwezig zijn. In theorie zijn er per kleur acht dames, acht torens, acht lopers en acht paarden extra nodig, waarvan er in totaal in één partij maximaal acht per kleur gebruikt worden.
Vrijpion.
Een pion die op weg naar de overkant geen vijandelijke pion meer tegenkomt en zodoende meer kans maakt om te promoveren, wordt een vrijpion genoemd. Het vierkant is een eenvoudige regel om in een elementair pionneneindspel in een oogopslag te bepalen of de vijandelijke koning de vrijpion nog kan tegenhouden.
Notatie.
Bij promotie van een pion wordt de feitelijke pionzet genoteerd, onmiddellijk gevolgd door de beginletter van het nieuwe stuk. Bijvoorbeeld, in de korte notatie:
Het reglement.
Het betreffende artikel 3.7.e van de "FIDE Regels voor het Schaakspel" (2009) luidt:
Uitvoering van de zet.
De zet bestaat uit verschillende handelingen:
Al deze handelingen kunnen in een willekeurige volgorde worden uitgevoerd, maar geen handeling kan worden teruggenomen. Volgens de pièce touchée-regel betekent het aanraken van een stuk dat met dat stuk moet worden gezet. Een witspeler die de pion op e7 aanraakt en loslaat, moet met die pion zetten en dus promoveren, wat, afhankelijk van de stelling, soms nog op drie velden (d8, e8 en f8) kan. Schuift hij de pion naar e8 en laat hij hem daar los, dan kan hij niet meer promoveren op d8 of f8.
Een speler kan ongestraft in de voorraad ongebruikte stukken graaien, zijn keus is pas definitief als het nieuwe stuk het promotieveld aanraakt.

</doc>
<doc id="25611" url="https://nl.wikipedia.org/wiki?curid=25611" title="Aftrekschaak">
Aftrekschaak



</doc>
<doc id="25612" url="https://nl.wikipedia.org/wiki?curid=25612" title="Schaak">
Schaak

Schaak is een situatie die zich voordoet in een schaakpartij. Een speler staat schaak als zijn koning door een vijandelijk stuk wordt aangevallen. Dat betekent dat de opstelling der stukken zodanig is dat de koning geslagen zou kunnen worden als de tegenstander aan zet was geweest. Ook een gepend stuk kan schaak geven. Het is niet van belang of men bij het dreigende 'slaan van de vijandelijke koning' zijn eigen koning aan een aanval zou blootstellen. Dit is geïllustreerd in het tweede diagram.
Geschiedenis.
In het verleden werd het spel gewonnen door de vijandelijke koning te slaan, en eenvoudigheidshalve wordt het aan beginners nog steeds zo uitgelegd. Later werd door de Perzen de extra regel ingevoerd dat een speler nimmer schaak mag staan als de tegenstander aan zet is. Dat betekent dat een speler geen zet mag doen waardoor hij schaak komt te staan, en als hij schaak staat moet hij het schaak meteen opheffen, “pareren”. Elke andere zet is onreglementair, vóór die tijd was het een zeer slechte zet. De koning kon vanaf toen niet meer geslagen worden, het spel eindigde een zet eerder met schaakmat.
Schaak opheffen.
In de spelregels staat niet opgesomd hoe schaak kan worden opgeheven. Het blijkt voldoende uit de regels. In leerboeken staat het meestal wel. Schaak kan worden opgeheven door:
Reglementair gezien heeft schaak weinig betekenis. Een speler moet, of hij schaak staat of niet, steeds zodanig zetten dat hij na zijn zet niet schaak staat. Er zijn twee reglementaire uitzonderingen waarin schaak wél betekenis heeft:
Gevolgen.
De verplichting om het schaak op te heffen beperkt de zetmogelijkheden. Wordt behalve de koning nog een ander stuk aangevallen (familieschaak of aftrekschaak), dan kan de speler dit stuk vaak niet tegelijkertijd in veiligheid brengen, zodat het op de volgende zet sneuvelt. Een dergelijke situatie geldt niet alleen bij schaak, maar in het algemeen als twee stukken tegelijk worden aangevallen, zie Vork.
Als een ander stuk wordt aangevallen, kan men zich vaak verdedigen door het aangevallen stuk te dekken of door een tegenaanval te doen. Dat is bij schaak, een aanval op de koning, niet mogelijk.
Etiquette.
In huiselijke kring wordt het beleefd gevonden om bij het geven van schaak de tegenstander daarop attent te maken, bijvoorbeeld door “schaak!” te zeggen. Deze regel is rond 700-800 door de Perzen geïntroduceerd om een vroegtijdig, onbedoeld einde van het spel te voorkomen. In de moderne wedstrijdpraktijk wordt zo'n waarschuwing niet nodig gevonden en soms zelfs als storend beschouwd. Het is beslist niet waar dat schaak genegeerd mag worden als de tegenstander verzuimd heeft te waarschuwen.
Notatie.
In de schaaknotatie wordt het schaak aangegeven met een kruisje † na de zet. Om typografische redenen kan een plusteken + handiger zijn. Bij dubbelschaak kunnen twee kruisjes worden gebruikt. Een eventueel vraag- of uitroepteken komt na het kruisje.
Oude regels.
In het verleden zijn er allerlei plaatselijke regels geweest rond het schaak staan en het geven van schaak. Zo waren er streken waar de koning mocht rokeren of eenmalig een grote sprong mocht maken als hij aangevallen stond.

</doc>
<doc id="25614" url="https://nl.wikipedia.org/wiki?curid=25614" title="Schaakmat">
Schaakmat

Een schaakspeler staat schaakmat, kortweg mat, als zijn tegenstander schaak geeft en er geen mogelijkheid is om dit op te heffen.
De tegenstander mat zetten is het doel van schaken. Lukt dat, dan is de partij gewonnen. Het mat beëindigt de partij meteen. Wordt er met een schaakklok gespeeld, dan hoeft die niet meer te worden ingedrukt en als een ogenblik later de vlag valt is dat niet van belang.
Het schaakspel zou niet kunnen bestaan als er geen schaakmat bestond.
Desondanks is mat in de wedstrijdpraktijk tamelijk zeldzaam. Meestal zal een speler opgeven als hij ziet dat hij de partij gaat verliezen. 
Mat dient men niet te verwarren met pat. Een patstelling ontstaat als geen van beide spelers schaak staat, maar de speler die aan zet is geen geldige zet kan doen. De partij eindigt dan in remise.
Bijzondere matsituaties.
Er zijn een aantal bijzondere vormen van mat, zoals de herdersmat, stikmat, mat achter de paaltjes en epaulettenmat. Gekkenmat.
Geschiedenis.
De term "schaakmat" is waarschijnlijk een vernederlandsing van twee Perzische woorden, "shāh māt", die samen "de koning is zonder uitweg" betekenen. Hij is in de westerse talen terechtgekomen via het Arabisch, waar "šah māt" werd geïnterpreteerd als "de koning is dood". 
In het begin van het spel (rond 500-700 n.Chr.) kon de koning geslagen worden, wat het spel besliste. Tegenwoordig is dat niet meer het geval, maar veel beginnende schakers weten dat niet. 
Mat of remise?
Een merkwaardig geval wordt beschreven door Pieter de Groot. Zwart gaf schaak (dacht hij) en stelde remise voor, wat door Wit gretig geaccepteerd werd. Toen bleek echter dat het mat was. De scheidsrechter verklaarde de partij remise. Stelt men echter dat de partij bij mat onmiddellijk beëindigd is, dan kwam het remisevoorstel te laat.

</doc>
<doc id="25615" url="https://nl.wikipedia.org/wiki?curid=25615" title="Dood van Anja Joos">
Dood van Anja Joos

Anja Joos (1960–2003) was een vrouw die op 6 oktober 2003 in Amsterdam overleed als gevolg van openlijke geweldpleging door een groep winkelbedienden.
Gebeurtenis.
Het slachtoffer, Anja Joos, een Nederlandse van Duitse afkomst, verliet op de avond van 6 oktober 2003 supermarkt Dirk van den Broek aan het Marie Heinekenplein in De Pijp aan de zijde van de Eerste van der Helststraat. Hier werd ze door personeel van de winkel aangehouden op verdenking van diefstal van blikjes bier en hondenvoer. Er bleek niets aan de hand. Daarop zou Joos de medewerkers voor 'kutmarokkanen' hebben uitgemaakt. Op het Gerard Douplein volgde een vechtpartij, waarbij ook niet-medewerkers waren betrokken. Joos werd hierbij in elkaar getrapt. Haar belagers lieten haar op straat achter, waar de gealarmeerde hulpdiensten haar even later vonden. In het ziekenhuis overleed Anja Joos korte tijd later.
Nagedachtenis.
In een stille tocht voor Joos, op 15 oktober, liepen duizend mensen mee. Ze werd op 17 oktober na een herdenkingsdienst in de Oranjekerk voor rekening van de gemeente Amsterdam begraven in een gemeenschappelijk graf dat is ingericht door het Amsterdams drugspastoraat op begraafplaats Sint Barbara. Haar ouders werden in Duitsland opgespoord, maar weigerden de begrafenis bij te wonen. 
In februari 2004 is in het plaveisel van het Gerard Douplein op de plek waar Joos door haar belager werd achtergelaten een gedenksteen aangebracht.
Rechtszaak.
Acht verdachten werden vervolgd in verband met de dood van Joos. De hoofdverdachte werd 16 november 2004 veroordeeld tot drie jaar gevangenisstraf, waarvan één jaar voorwaardelijk, wegens openlijke geweldpleging en zware mishandeling, de dood tot gevolg hebbend.
Vijf verdachten werden elk veroordeeld tot zes maanden voorwaardelijke gevangenisstraf met een proeftijd van twee jaar en een taakstraf van 240 uur. Het hof in Amsterdam was van mening dat deze mededaders niet hadden kunnen voorzien dat hun handelwijze zou resulteren in de dood van het slachtoffer en ook dat zij niet uit waren geweest op wat uiteindelijk is gebeurd. Het hof vond daarnaast wel dat de mededaders welbewust een confrontatie met het slachtoffer hadden gezocht, waardoor er geweld op straat was ontstaan.
Twee andere verdachten werden in hoger beroep vrijgesproken.

</doc>
<doc id="25617" url="https://nl.wikipedia.org/wiki?curid=25617" title="Zaligverklaring">
Zaligverklaring

Een zaligverklaring (Lat.: beatificatio) is een gebruik binnen de Katholieke Kerk waarbij de paus, na een grondig en langdurig onderzoek, ofwel erkent dat een Dienaar Gods sinds onheuglijke tijden een publieke verering heeft genoten ("beatificatio aequipollens") of – zoals meestal het geval is – formeel verklaart dat iemand die verering toekomt, omdat hij de hemelse glorie deelachtig is geworden ("beatificatio formalis"). Alleen de paus kan iemand zalig verklaren. Een van de vereisten is de verificatie van een wonder dat aan deze persoon werd toegeschreven. Een wonder is niet nodig voor iemand die als martelaar gestorven is. Die persoon moet al wel de status hebben van eerbiedwaardig om zalig verklaard te kunnen worden.
Zaligverklaring kan de eerste stap zijn op weg naar een heiligverklaring. Daarvoor moeten minstens twee wonderen aan de persoon toegeschreven zijn.
Een verschil tussen een zalige en een heilige is dat een zalige een betekenis heeft voor een bepaald bisdom, een bepaalde regio of congregatie, terwijl een heilige betekenis heeft voor de gehele wereldkerk. Een zaligverklaring gaat ook met minder ceremonieel gepaard dan een heiligverklaring. 
De gedachtenis aan iemand die zalig of heilig is verklaard wordt altijd gevierd op diens (eventueel vermoedelijke) datum van overlijden.
De jongste zalig verklaarde, op 17 december 2007 door paus Benedictus XVI, is Antonietta Meo (1930-1937). De eerste millennial die werd zalig verklaard, op 10 oktober 2020 door paus Franciscus, is de op 15-jarige leeftijd overleden Carlo Acutis.
Zaligverklaring binnen het bisdom van de kandidaat.
Tot 2005 was het zo, net zoals bij een heiligverklaring, dat de paus de zaligverklaring in Rome uitsprak. Paus Benedictus XVI veranderde dat en sindsdien worden zaligverklaringen uitgesproken in het bisdom van de kandidaat.
Om deze reden heeft paus Benedictus, naast de Congregatie voor de Heilig- en Zaligsprekingsprocessen, een pauselijke commissie in het leven geroepen die plechtigheden regelt, namelijk de "Pauselijke Commissie voor de plechtigheden van een Zaligverklaring".
Deze Commissie bestaat uit drie personen:
Zaligverklaringen van Nederlanders na de Tweede Wereldoorlog.
Verder is in 2013 een proces tot zaligverklaring aanhangig gemaakt voor de mystica Dorothea Visser.

</doc>
<doc id="25618" url="https://nl.wikipedia.org/wiki?curid=25618" title="Promoveren (schaken)">
Promoveren (schaken)



</doc>
<doc id="25619" url="https://nl.wikipedia.org/wiki?curid=25619" title="Rokade">
Rokade

De rokade (vroeger ook geschreven als rochade) is een bijzondere zet in het schaakspel. Het is de enige zet waarbij twee stukken van dezelfde kleur verplaatst worden (namelijk de koning en de toren). Voert men een rokade uit, dan heet dat "rokeren".
Oorsprong.
In Shatranj, de voorganger van het huidige schaken, bestond de rokade nog niet. In de 13e eeuw ontstonden in Europa varianten waarbij de koning vanuit de beginstand meer dan één veld mocht bewegen. Tegen het einde van de 16e eeuw was deze 'beginsprong' geëvolueerd tot diverse vormen van rokade. In de 17e eeuw is de rokade, zoals die nu is, algemeen gebruikelijk geworden.
Openingszet.
De rokade is een belangrijke zet voor het voltooien van de ontwikkeling in de opening; ze brengt namelijk de koning min of meer in veiligheid en brengt tegelijk een toren in het spel. Behalve de enige zet tijdens een partij waarbij twee stukken van dezelfde kleur betrokken zijn, is het ook de enige keer dat de koning zich over twee velden beweegt in plaats van één, en dat een toren over een ander stuk (de koning) heen springt.
Men onderscheidt de korte en de lange rokade. In beide gevallen gaat de koning vanuit zijn beginpositie (op de e-lijn) twee velden opzij en gaat de toren vanuit zijn beginpositie over de koning heen naar het veld direct naast de koning. Bij de korte rokade gaat de koning dus naar de g-lijn en de toren van de h- naar de f-lijn. De toren springt daarbij als het ware over de koning heen. Bij de lange rokade gaat de koning naar de c-lijn en de toren van de a- naar de d-lijn.
In de schaaknotatie wordt de korte rokade aangegeven met 0-0 en de lange rokade met 0-0-0.
In computerprogramma's noteert men de rokade vaak als een zet met de koning, dus (als wit rokeert) Ke1-g1 of Ke1-c1. Dat kan omdat dat geen geldige zetten zijn, tenzij er gerokeerd wordt.
Geen rokademogelijkheid.
De rokade mag niet worden uitgevoerd als:
Is niets van het bovenstaande van toepassing, dan is de rokade toegestaan. De volgende drie situaties zorgen soms voor verwarring, maar zijn geen reden om de rokade te verbieden:
Openingszetten.
De rokade gebeurt meestal aan de korte kant. Er zijn stellingen waarin het beter is om lang te rokeren. De pionnen voor de koning zijn na de korte rokade meteen gedekt. Bij de lange rokade is de a-pion ongedekt. Het kost vaak een tempo om ook deze pion te dekken met Kb1 of Kb8. Ook staat de koning op de c-lijn niet zo veilig als op de g-lijn. Ten slotte vergt de voorbereiding van de lange rokade meer tijd, omdat niet enkel het paard en de loper plaats moeten maken, maar ook de dame. Het is veelal onvoordelig om te vroeg de dame te spelen.
Zetuitvoering.
Bij het uitvoeren van een zet en het indrukken van de klok gebruikt men steeds maar een hand. Dat geldt ook voor de rokade en het is dus niet correct met twee handen beide stukken tegelijk te verplaatsen.
Volgens de FIDE-regels moet bij het uitvoeren van de rokade eerst de koning worden verplaatst en dan pas, met dezelfde hand, de toren.
Als een speler eerst de toren verplaatst, bijvoorbeeld van h1 naar f1, en daarna zijn hand in de schoot legt, dan zal men veronderstellen dat zijn zet voltooid is, zelfs als hij de klok nog niet heeft ingedrukt. Hij heeft dan niet meer de mogelijkheid de torenzet in een rokade te veranderen. Dat probleem bestaat niet als hij eerst de koning verplaatst, bijvoorbeeld van e1 naar g1, want dat zou geen geldige zet zijn.
Max Euwe schrijft dat het geoorloofd is eerst de toren te verplaatsen, maar dan moet onmiddellijk, in dezelfde beweging, de koning worden verplaatst. Dit is niet in de officiële regels terug te vinden. Sterker nog, wie eerst de toren aanraakt, moet volgens pièce touchée met de toren zetten en mag niet meer rokeren.
Bij Chess960 is het iets anders. Daar wordt geadviseerd eerst de koning in de hand te nemen, daarna de toren te verzetten en ten slotte de koning terug te zetten. Ook bij regulier schaak is deze werkwijze correct. Als de koning niet op het bord staat, is er geen legale stelling, en dus zal men, tijdens de procedure, voordat de koning weer terug is gezet, niet kunnen denken dat er een volledige zet is uitgevoerd.
Wordt een rokade uitgevoerd die onreglementair is, bijvoorbeeld doordat de koning schaak stond, dan is de pièce touchée-regel van toepassing. Er moet een andere zet worden gedaan met de aangeraakte koning. Als er geen zet met de koning mogelijk is, is de betreffende speler vrij in de keuze van een andere zet. Het (na de koning) aanraken van de toren waarmee men had willen rokeren, heeft sedert de wijziging van de spelregels van juli 2017 (artikel 4.4.3) geen consequenties.
Spelling en etymologie.
Rokade wordt ook wel geschreven als "rochade". Rokade is echter de spelling volgens
Woordenlijst Nederlandse Taal (het Groene Boekje) en wordt gebruikt in de officiële Nederlandse vertaling van de FIDE-regels voor het schaakspel (KNSB, 2009).
Het woord is volgens de schaakhistoricus Davidson afgeleid van het Italiaanse "rocca", dat fort betekent. In het Engels heet de toren "rook". Beweegbare, gefortificeerde torens waren, toen het schaakspel in Europa werd geïntroduceerd, een veelgebruikt belegeringswapen.

</doc>
<doc id="25621" url="https://nl.wikipedia.org/wiki?curid=25621" title="Zalig verklaring">
Zalig verklaring



</doc>
<doc id="25622" url="https://nl.wikipedia.org/wiki?curid=25622" title="Vork (schaken)">
Vork (schaken)

Een vork is een term uit het schaakspel.
Een vork is de directe aanval op twee of meer vijandelijke stukken door één eigen stuk; deze term wordt vooral gebruikt bij een vork met een pion (pionvork) of een paard (paardvork). De vork is een soort dubbele aanval. Een paardvork waarbij de koning en een ander stuk worden aangevallen, heet familieschaak.
Bij een vork met paard, pion of koning kan de tegenstander geen stuk ertussen plaatsen. Soms lukt het om beide aangevallen stukken achtereenvolgens in veiligheid te brengen, bijvoorbeeld door schaak te geven met het eerste stuk. Ook is het soms mogelijk dat het ene aangevallen stuk wordt gebruikt om het andere aangevallen stuk te dekken of af te schermen.
Met een vork kan een speler zijn tegenstander zware schade toebrengen. Bij een geslaagde vork kan hij niet beide stukken in veiligheid brengen en zal hij een keuze moeten maken uit twee kwaden. De meest fatale vork is die waarbij een pion of paard tegelijkertijd de koning en de dame van de tegenpartij aanvalt, waarbij deze de aanvallende pion of paard niet kan of mag slaan, of in het gunstigste geval zijn dame tegen de bewuste pion of paard moet inruilen. Het is ongewenst om als speler zelf in een dergelijke situatie terecht te komen, al zal een geoefend schaker een zwakke tegenstander hier ook heen kunnen manoeuvreren zonder dat deze het kan afwenden.
In "diagram 1" kan door de witspeler op twee manieren een vork gespeeld worden, namelijk met de zetten: 1.b3 en 1.Pe6. Zwart kan de eerste vork uitschakelen door 1...Tb4 te spelen; de aanvallende witte pion wordt dan gepend. Nog beter is 1...Db6, waarmee meteen de tweede vork onmogelijk wordt gemaakt. De tweede vork kan niet worden uitgeschakeld; L×e6 is niet toegestaan omdat de loper gepend staat door de witte toren.
In "diagram 2" kan wit een vork op vier stukken geven: 1.Db6. Deze kan door zwart eenvoudig worden uitgeschakeld door 1...Pa7-c6 of 1...Pd4-c6 te spelen, waardoor het verplaatste paard Td8 dekt, Lh6 afschermt en tevens de twee zwarte paarden elkaar gaan dekken.
1.Kh2 is geen vork, want de loper is gedekt en de toren kan vluchten.
"Diagram 3" toont een situatie die zich vaak voordoet: een paard op c7 geeft een vork op koning en toren die elk nog op de oorspronkelijke positie staan. Nadat de toren geslagen is, kan de tegenstander de schade beperken door b6 en c7 te dekken, zodat het paard niet meer terug kan.

</doc>
<doc id="25623" url="https://nl.wikipedia.org/wiki?curid=25623" title="Rochade">
Rochade



</doc>
<doc id="25624" url="https://nl.wikipedia.org/wiki?curid=25624" title="Vork">
Vork

Vork is een woord met verschillende betekenissen, die veelal betrekking hebben op een gesplitst of vertakt voorwerp, of op een keuze:
Hefgerei.
Het hefgedeelte van:

</doc>
<doc id="25627" url="https://nl.wikipedia.org/wiki?curid=25627" title="Familieschaak">
Familieschaak

Familieschaak is een term uit het schaakspel. Het wordt gebruikt voor de situatie wanneer een stuk een dubbele aanval uitvoert op zowel de vijandelijke koning als een vijandelijke toren of dame. Omdat er in zo'n geval schaak wordt gegeven, moet de koning altijd eerst in veiligheid gebracht worden. De speler heeft zodoende niet de keuze om het andere aangevallen stuk te beschermen. Indien dit laatste stuk niet gedekt wordt en ook niet gedekt kan worden terwijl tegelijkertijd het schaak wordt opgeheven (hetgeen in de meeste gevallen niet mogelijk is), volgt stukverlies door slaan. 
Familieschaak is een van de vormen van een vork.

</doc>
<doc id="25628" url="https://nl.wikipedia.org/wiki?curid=25628" title="Kwaliteit (schaken)">
Kwaliteit (schaken)

De kwaliteit is in het schaakspel het verschil in waarde tussen een toren en een licht stuk (een loper of paard). De kleine kwaliteit is het verschil tussen twee lichte stukken en een toren.
Normaal gesproken is een toren duidelijk sterker dan een loper of een paard, en zijn twee lichte stukken iets sterker dan een toren. Dit kan in sommige stellingen anders liggen.
Een kwaliteit kan onder andere verloren gaan door een vork, een penning of een familieschaak.
Een kwaliteitsoffer is niet ongewoon, als men ter compensatie een of twee pionnen, een aanval of een positioneel voordeel verkrijgt.

</doc>
<doc id="25629" url="https://nl.wikipedia.org/wiki?curid=25629" title="Kloneren">
Kloneren



</doc>
<doc id="25630" url="https://nl.wikipedia.org/wiki?curid=25630" title="Vladimir Komarov (kosmonaut)">
Vladimir Komarov (kosmonaut)

Vladimir Michailovitsj Komarov (Russisch: Владимир Михайлович Комаров) (Moskou, 16 maart 1927 – oblast Orenburg, 24 april 1967) was een Russisch ruimtevaarder (kosmonaut). Hij vloog twee keer in de ruimte. Hij kwam om het leven aan het eind van de ruimtevlucht met de eerste Sojoez.
Komarov werd geboren in Moskou, Rusland. Hij werd op 7 maart 1960 geselecteerd om opgeleid te worden in de eerste groep kosmonauten. Komarov was de reservebemanning voor ruimtevlucht Vostok 4. Hij werd tevens geselecteerd om in april 1964 te vliegen in de Vostok 7. Kort daarvoor echter werden alle verdere vluchten van het Vostokprogramma geschrapt; de laatste was Vostok 6.
Komarov werd voor het eerst gelanceerd op 12 oktober 1964 aan boord van de Voschod 1. Dit was de eerste ruimtevlucht met een bemanning bestaande uit meer dan één persoon. Het was de eerste van de twee bemande vluchten in het kader van het Russische Voschodprogramma. Komarov vloog als gezagvoerder met wetenschapper Konstantin Feoktistov en arts Boris Jegorov.
Op 23 april 1967 werd Komarov aan boord van de Sojoez 1 gelanceerd voor zijn tweede ruimtevlucht. Hij was het enige bemanningslid tijdens deze testvlucht. Het oorspronkelijke plan was om een dag later de Sojoez 2 te lanceren, waarna in de ruimte een uitwisseling van bemanningsleden zou plaatsvinden. Toen de Sojoez 1 in een baan om de aarde vloog, ontstonden er problemen met het ruimtevaartuig. Besloten werd om de vlucht in te korten en de lancering van de Sojoez 2 niet door te laten gaan. Een dag later, vlak voordat de Sojoez 1 zou landen, ontstonden er problemen met de parachutes. De capsule stortte met hoge snelheid op aarde neer en Komarov kwam om het leven. Hij was 40 jaar.
Komarov was gehuwd en had twee kinderen.
Hij was de eerste mens die stierf tijdens een ruimtemissie.

</doc>
<doc id="25634" url="https://nl.wikipedia.org/wiki?curid=25634" title="Vasili Smyslov">
Vasili Smyslov

Vasili Vasiljevitsj Smyslov (Russisch: ) (Moskou, 24 maart 1921 – aldaar, 27 maart 2010) was een Russische schaker. Hij was de zevende wereldkampioen schaken.
Loopbaan.
Smyslov kreeg de liefde voor het spel van zijn vader, die hem het schaken leerde toen hij een jaar of zes was. Vader Smyslov kon goed schaken: hij won zelfs een keer van Aleksandr Aljechin.
Smyslov bestudeerde alle schaakboeken van zijn vader en hoewel hij een begaafd operazanger was, koos hij toch voor het schaken. In 1938 werd hij jeugdkampioen van de Sovjet-Unie. In 1940 deed hij voor het eerst mee aan het kampioenschap van dat land. Hij zou nog vaak aan dat toernooi meedoen en hoog eindigen, maar won het maar 1 keer, in 1949.
Na de Tweede Wereldoorlog was zijn ster zodanig gestegen dat hij als enige 'nieuwkomer' mee mocht doen aan het toernooi om het wereldkampioenschap, dat in 1948 werd gehouden om een opvolger van Alexander Aljechin aan te wijzen. Smyslov werd tweede na Michail Botvinnik. In 1950 stelde de FIDE formeel de titel van grootmeester in, Smyslov kreeg die titel uiteraard ook.
In 1950 eindigde Smyslov als derde in het eerste kandidatentoernooi. In 1953 won hij het volgende kandidatentoernooi en mocht derhalve in 1954 tegen Botvinnik om het wereldkampioenschap spelen. De zwaar bevochten match eindigde in 12-12, waarmee Botvinnik wereldkampioen bleef. In 1956 won Smyslov wederom het kandidatentoernooi (in Amsterdam) en in 1957 speelde hij weer een match om de wereldtitel met Botvinnik. Deze keer bleek Smyslov de sterkste en won met 12½-9½. Onder de toen geldende regels had Botvinnik recht op een revanchematch. Deze werd in 1958 gespeeld. Smyslov verloor de eerste drie partijen, kwam die klap niet meer te boven en verloor met 10½-12½.
Na het verlies van de wereldtitel zakte Smyslov even weg, maar kwam rond 1964 terug met een imposante reeks toernooi-overwinningen. Hij won o.a. gedeeld het Interzone-toernooi van Amsterdam in 1964, maar struikelde in de kandidatenmatches over Jefim Geller. Smyslov bleef tot op hoge leeftijd een geducht toernooispeler. In 1982 begon hij (als zestigplusser, wat behoorlijk op leeftijd is in een wedstrijd als die) zich zelfs weer met de strijd om het wereldkampioenschap te bemoeien. Hij eindigde als tweede in het Interzone-toernooi van Las Palmas en versloeg in de kandidatenmatches Robert Hübner (7-7,Smyslov won na loting) en Zoltán Ribli (6½-4½). Pas in de finale werd hij gestopt door de 42 jaar jongere Garri Kasparov. In 1991 werd hij de eerste wereldkampioen bij de senioren. In 2001 stopte hij met het spelen van toernooien, omdat hij bijna blind was geworden.
In de Konings-Indische schaakopening heeft Smyslov een variant op zijn naam staan met de volgende zetten: 1.d4 Pf6 2.c4 g6 3.Pc3 Lg7 4.Pf3 d6 5.Lg5. Ook is er in de Caro-Kann een van de hoofdvarianten naar hem genoemd, die bereikt wordt door de zetten: 1.e4 c6 2.d4 d5 3.Pc3 dxe4 4.Pxe4 Pd7. Zijn naam wordt niet vaak gebruikt voor de Nederlandse naam van deze variant; in het Nederlands wordt het vooral de Steinitzvariant genoemd).

</doc>
<doc id="25636" url="https://nl.wikipedia.org/wiki?curid=25636" title="Zuid Vietnam">
Zuid Vietnam



</doc>
<doc id="25637" url="https://nl.wikipedia.org/wiki?curid=25637" title="Noord Vietnam">
Noord Vietnam



</doc>
<doc id="25641" url="https://nl.wikipedia.org/wiki?curid=25641" title="Mesta (rivier)">
Mesta (rivier)

De Mesta (Bulgaars: Места; Grieks: Νέστος, "Nestos") is een rivier op het Balkanschiereiland, in Bulgarije en Griekenland. De lengte is circa 230 km. Het stroomgebied meet 5749 km² (3437 km² in Bulgarije en 2312 km² in Griekenland).
De Mesta ontspringt in het westen van Bulgarije in het Rilagebergte en scheidt vervolgens het Piringebergte (westelijk) van het Rodopegebergte (oostelijk). De Mesta mondt ten oosten van Kavála als Nestos uit in de Egeïsche Zee, waar ze een delta vormt.
De Mesta vormt de grens tussen de historische regio's Macedonië in het westen en Thracië in het oosten.

</doc>
<doc id="25642" url="https://nl.wikipedia.org/wiki?curid=25642" title="Nestos">
Nestos

Nestos (Grieks: Νέστος) is een gemeente ("dimos") in de Griekse bestuurlijke regio ("periferia") Oost-Macedonië en Thracië. De hoofdplaats van de gemeente is Chrysoupoli. De streek heet naar de gelijknamige rivier Nestos, die er in de Egeïsche Zee uitmondt.
De drie deelgemeenten ("dimotiki enotita") van de fusiegemeente zijn:

</doc>
<doc id="25644" url="https://nl.wikipedia.org/wiki?curid=25644" title="Carrie Fisher">
Carrie Fisher

Carrie Fisher (Beverly Hills, 21 oktober 1956 – Los Angeles, 27 december 2016) was een Amerikaans actrice, vooral bekend door haar rol als prinses Leia in de Star Wars-saga van regisseur George Lucas.
Privéleven.
Fisher was de dochter van actrice Debbie Reynolds (1932–2016) en zanger Eddie Fisher (1928–2010). Ze was van 1983 tot 1984 elf maanden getrouwd met zanger Paul Simon. Ze had ook een korte relatie met impresario Bryan Lourd, met wie ze ook een dochter had, Billie Lourd.
In 2008 hield Fisher lezingen in de Verenigde Staten onder het motto "Wishful Drinking", waarin ze vertelde over haar drugs- en drankverslaving en haar leven met een bipolaire stoornis.
Loopbaan.
Fisher had in 1975 een bijrol in de film "Shampoo". Ze raakte bij het filmpubliek bekend als prinses Leia in ' (1977), ' (1980) en ' (1983). Ze speelde die rol opnieuw in ' (2015). In ' uit 2016 werden haar gelaatstrekken digitaal over die van Ingvild Deila geplakt, die in deze film de rol van Leia fysiek op zich nam. Haar laatste film was ' (2017), hiervoor waren de opnamen in de zomer van 2016 afgerond. Voor de vervolgfilm "" (2019) werden archiefbeelden gebruikt van Fisher.
Fisher speelde in de in 1980 verschenen film "The Blues Brothers" de rol van ex-vriendin van Jake, gespeeld door John Belushi.
Fisher schreef in 1987 het autobiografische boek "Postcards From the Edge" (in het Nederlands vertaald als 'Groeten van een Randgeval') en schreef later ook het scenario voor de film "Postcards from the Edge" met Meryl Streep, Shirley MacLaine en Dennis Quaid in de hoofdrollen.
Haar laatste boek kwam uit in november 2016, vlak voor haar plotselinge dood. "The Princess Diarist" gaat over haar belevenissen achter de schermen bij opnames van haar films.
Overlijden.
Op 23 december 2016 werd Fisher tijdens een vlucht van Londen naar Los Angeles van United Airlines getroffen door een zware hartaanval, terwijl ze op haar terugweg was van Brugge naar huis. Ze werd na reanimatie in kritieke toestand naar het Ronald Reagan UCLA Medical Center gebracht, waar ze aan de beademing kwam te liggen. Ze overleed op 27 december op 60-jarige leeftijd. Een dag later overleed ook haar 84-jarige moeder Debbie Reynolds, nadat zij was opgenomen in het ziekenhuis met een beroerte. In juni 2017 werd bekendgemaakt dat er verschillende soorten drugs waren aangetroffen in Fishers bloed.
Fisher werd gecremeerd en daarna samen met haar moeder begraven op het Forest Lawn Memorial Park in de Hollywood Hills.
Eerbetoon.
In juni 2021 werd aan Fisher postuum een ster op de Hollywood Walk of Fame toegekend, nadat fans daarop vier jaar lang hadden aangedrongen. De ster werd uiteindelijk pas onthuld op 4 mei 2023.

</doc>
<doc id="25647" url="https://nl.wikipedia.org/wiki?curid=25647" title="Meryl Streep">
Meryl Streep

Mary Louise (Meryl) Streep (Summit (New Jersey), 22 juni 1949) is een Amerikaans actrice.
Biografie.
Afkomst.
Meryl had zelf lange tijd gedacht dat ze van (deels) Nederlandse afkomst was, gezien haar achternaam. De familienaam zou in Nederland door haar van afkomst Sefardische Joodse voorouders van "Messerschmitz" in Streep gewijzigd zijn.
In 2010 werd haar voorgeslacht in het Amerikaanse tv-programma "Faces of America" door historicus Henry Louis Gates Jr. achterhaald. Hieruit kwam naar voren dat Streep echter geen Nederlandse afkomst had, maar onder andere een Duitse. Voorouders van haar vaders kant kwamen oorspronkelijk uit Loffenau, Baden-Württemberg, Duitsland. Ook was de familienaam destijds anders, genaamd "Streeb" en werd deze rond 1850 na immigratie naar de Verenigde Staten in "Streep" veranderd. Dit omdat in het Duits woorden die eindigen op een 'b' worden uitgesproken als een 'p'.
Eerste jaren.
Streep werd geboren in Summit, in de staat New Jersey. Haar familie verhuisde naar Bernardsville in dezelfde staat, waar ze werd ingeschreven op de Bernards High School. Na haar middelbare school studeerde ze aan Vassar College voor actrice. Na haar afstuderen in 1971 ging ze met een beurs naar Yale om door te studeren. Al snel speelde ze daar uiteenlopende rollen, zoals Helena in "A Midsummer Night's Dream" tot een tachtigjarige vrouw in een rolstoel. Na haar afstuderen acteerde ze in diverse toneelstukken van het New York Shakespeare Festival. Daar ontmoette ze ook haar grote liefde, acteur John Cazale in 1975. Streep en Cazale verloofden zich en bleven samen tot de laatste in 1978 overleed. Ze speelde rollen in grote producties op Broadway, zoals "Happy End" en "Alice at the Palace". De filmindustrie had ook haar belangstelling. Ze deed onder andere auditie voor de film "King Kong", maar werd afgewezen. Haar eerste grote film was "Julia" (1977), waarin ze een kleine, maar belangrijke rol had. Toen ze met Cazale verscheen in de productie "The Deer Hunter" (1978) was Cazale al zwaar ziek (hij zou overlijden zonder de voltooide film te hebben gezien). Een eerste hoofdrol kreeg ze in de televisieserie "Holocaust" uit 1978. Na het overlijden van Cazale in maart van dat jaar ging ze door een periode van diepe rouw al bleef ze acteren.
Doorbraak.
Ze was in 1979 te zien in "The Seduction of Joe Tynan" en "Manhattan", films die in 1978 waren opgenomen en waar ze op de automatische piloot speelde vanwege haar verdriet over Cazale. In 1978 ontmoette ze ook beeldhouwer Don Gummer met wie ze in september 1978 huwde. Met Gummer kreeg ze vier kinderen. Haar rollen in "Holocaust" en "The Deer Hunter" brachten haar veel erkenning. Voor "The Deer Hunter" kreeg ze een Oscarnominatie, Het leverde haar een rol op in het drama "Kramer vs. Kramer" tegenover Dustin Hoffman. Streep bedong dat haar personage niet werd afgeschilderd als een kwaadwillende feeks of een stereotiepe vrouw die haar man verlaat. Ze bereidde zich terdege voor op haar rol en dat betaalde zich terug in het winnen van een Academy Award voor beste vrouwelijke bijrol voor "Kramer vs. Kramer". Een andere bonus was dat ze nu rijp werd geacht voor hoofdrollen in films. Haar eerste hoofdrol was in "The French Lieutenant's Woman" uit 1981; ze kreeg er een BAFTA voor. Voor haar rol van de getraumatiseerde Sophie in "Sophie's Choice" uit 1982 trok ze alle registers open en leerde zelfs Pools. Weer kreeg ze een Oscar, dit keer in de categorie 'Beste actrice'.
Succes en terugval.
Na "Sophie's Choice" speelde Streep hoofdrollen in een groot aantal succesvolle films uit de jaren tachtig, "Silkwood", "Falling in Love", "Out of Africa", "Heartburn", "Ironweed" en "A Cry in the Dark". Begin jaren negentig, inmiddels 41, brak een mindere periode voor haar aan. Volgens haar biograaf Karen Hollinger maakte Streep verkeerde keuzes met rollen in "She-Devil" (1989) en "Postcards from the Edge" (1990). Het dieptepunt was volgens Hollinger "Death Becomes Her", een zwarte komedie waar ze tegenover Bruce Willis en Goldie Hawn stond. Streep wilde graag in Los Angeles blijven werken en in de buurt zijn van haar gezin. Deze wens gekoppeld aan zwangerschappen en het feit dat ze de veertig was gepasseerd, betekenden het einde van haar succesvolle periode van de jaren tachtig. Ondanks de terugval in populariteit schitterde ze tegenover Clint Eastwood in "The Bridges of Madison County", een film die 182 miljoen dollar opbracht. Het markeerde een transformatie naar rollen met karakter.
Transformatie.
Met de eeuwwisseling in zicht speelde de inmiddels vijftigjarige Streep een gepassioneerde vioollerares in Wes Cravens "Music of the Heart", gevolgd door "The House of the Spirits", "The River Wild", "Marvin's Room" (met Diane Keaton en Leonardo DiCaprio) en "One True Thing" in 2000. Ze ging ook weer toneelspelen en in 2002 speelde ze Arkadina in "De Meeuw" van Tsjechov. Ze won een Golden Globe, haar vierde, voor de vrouwelijke bijrol in "Adaptation." (2002) en een Zilveren Beer voor haar rol in "The Hours" in hetzelfde jaar. In 2003 was ze weer te zien in een televisieserie, "Angels in America", waarvoor ze prompt haar tweede Emmy Award ontving. Dat Streep een succesvolle transformatie had afgerond bleek wel uit de rol die ze speelde in de "The Manchurian Candidate", waar ze een senator uit de VS speelde met een meedogenloos en wreed karakter. Een heel andere rol was die van Lisa Metzger, een psychiater die een patiënte behandelt die later verliefd blijkt op haar zoon. Ze speelde ook een van de hoofdrollen in de laatste film van Robert Altman, "A Prairie Home Companion". Dat ze de smaak te pakken had van het spelen van schurkachtige personages bleek wel uit haar vertolking van Miranda Priestly, hoofdredactrice van een modeblad in "The Devil Wears Prada". Het werd een van haar grootste commerciële successen: de film bracht 326 miljoen dollar op. Net als in de jaren tachtig bleef Streep verrassen met de keuze van haar rollen. In "Rendition" uit 2007 speelde ze een overheidsfunctionaris op jacht naar een Egyptische terrorist, terwijl ze in hetzelfde jaar onder regie van Robert Redford speelde in "Lions for Lambs" over Amerikaanse soldaten in Afghanistan en de politieke verwikkelingen daarover in de VS.
Diva.
Inmiddels was Streep uitgegroeid tot een actrice van diva-achtige proporties. Ze was nu in staat om ook als oudere actrice films te dragen. Tot verrassing van velen schitterde ze als de zingende en dansende hoofdrolspeelster in de verfilming van de musical "Mamma Mia!". De film was een succes en bracht wereldwijd 602,6 miljoen dollar op. Hoewel andere rollen minder geld opbrachten, toonden ze wel aan dat Streeps aanwezigheid een film kon maken. Zoals in "Doubt" (2008), waar ze een non speelde die een priester beschuldigt van pedofilie. Veel lof oogstte ze met haar vertolking van Julia Child in "Julie &amp; Julia". Julia Child was een Amerikaanse kok die in de jaren zestig en zeventig erg populair was op de Amerikaanse televisie. Child had een eigenaardig stemgeluid, dat Streep perfect vertolkte, inclusief de merkwaardige andere tics. Ook in de komedie "It's Complicated" stal Streep de show als een vrouw die maar niet kan kiezen tussen haar ex-man en een nieuwe aanbidder. Haar diva-status bevestigde ze met haar interpretatie van voormalige premier van Engeland Margaret Thatcher in "The Iron Lady" uit 2011.
Verenigde Naties en Afghanistan.
Op 23 september 2024 sprak Streep in de Algemene Vergadering van de Verenigde Naties. Streep bracht de situatie van rechten van vrouwen in Afghanistan onder leiding van de Taliban ter spraken. Ze zei onder meer dat katten en eenkhoorns meer rechten hadden dan vrouwen en dat vrouwen behandeld worden tegen allen natuurwetten in.
Privé.
Meryl Streep verloofde zich in 1976 met de acteur John Cazale (1935-1978), die kort erna overleed aan longkanker. In september 1978 huwde ze de beeldhouwer Don Gummer van wie ze inmiddels gescheiden is. Het paar heeft vier kinderen.
Onderscheidingen.
Streep won drie Academy Awards: voor haar rol in "Kramer vs. Kramer" (1979), "Sophie's Choice" (1982) en "The Iron Lady" (2011). Ze werd in 2018 voor de eenentwintigste keer genomineerd voor een Oscar, waarmee ze de meest genomineerde actrice voor deze prijs in de filmgeschiedenis is. 
Daarnaast won ze meer dan honderd andere prijzen, waaronder Golden Globes in 1980, 1982, 1983, 2003, 2004, 2007, 2010 en 2012, Emmy's in 1978 en 2004, National Board of Review Awards in 1979 en 1982, twee BAFTA Awards in 1982 en 2012, People's Choice Awards in 1984, 1985, 1986, 1987, 1989, 1990 en 2009, Premi David di Donatello in 1985 en 1986, de prijs voor beste actrice op het Filmfestival van Cannes 1989 en een American Comedy Award in 1991, de Zilveren Beer in 2003 en Rembrandt Awards in 2007 en 2009. Ze won in 2012 een Golden Globe voor beste actrice en een Oscar voor Beste Actrice met de film "The Iron Lady". Ook werd ze bekroond met de AFI Life Achievement Award in 2004 en de Kennedy Center Honors in 2011 voor haar bijdrage aan de Amerikaanse cultuur. 
In november 2014 ontving ze van President Obama de Medal of Freedom, de hoogste onderscheiding die aan burgers wordt gegeven door de Amerikaanse regering.
In 2024 werd Streep geëerd tijdens het filmfestival in Cannes. Ze kreeg daar de ere-Palm voor haar bijdrage aan de filmindustrie. Het was de tweede keer dat de actrice het festival bezocht, de eerste keer was in 1989.
Filmografie.
Streep speelde in onder meer de volgende films:

</doc>
<doc id="25648" url="https://nl.wikipedia.org/wiki?curid=25648" title="Jeker">
Jeker

De Jeker (Frans: "Geer" of "Jaer"; Waals: "Djer"; Latijn: "Jecora"; Maastrichts: "Eker") is een rivier die in het Belgische Lens-Saint-Servais nabij Borgworm ontspringt, door een groot gedeelte van Haspengouw stroomt en bij de Nederlandse stad Maastricht in de Maas vloeit (coördinaten: ). Nabij Tongeren en Bitsingen (Frans: Bassenge) kruist de Jeker de Nederlands-Franse taalgrens. De Jeker is ongeveer 55 km lang. Met name nabij de monding in de Maas heeft het Jekerdal vrij steile hellingen, in sommige gevallen bedekt met hellingbossen. Het grootste hoogteverschil (nabij Bassenge) bedraagt 75 meter.
Topografie.
De Jeker ontspringt in de buurt van Lens-Saint-Servais in de provincie Luik. Daarna stroomt hij achtereenvolgens via Geer, Darion, Hollogne-sur-Geer, Grand-Axhe, Petit-Axhe, Borgworm, Hartenge, Liek, Lantremange, Bergilers, Grandville, Lens-sur-Geer (hier mondt ook het beekje de Yerne in de Jeker uit), Wouteringen, Lauw, Koninksem, Offelken, Tongeren, Mal, Sluizen, Oborne, Glaaien, Boirs, Rukkelingen-aan-de-Jeker, Bitsingen, Wonck, Eben-Emael, Kanne en Maastricht.
Geologie.
Het dal van de Jeker is in duizenden jaren door de beek uitgesleten. Vanaf Wonck tot aan Maastricht bevindt zich aan de oostzijde van het beekdal het Plateau van Caestert met onder andere de Sint-Pietersberg. Aan de westzijde van het Jekerdal ligt tussen Kanne en Maastricht de Cannerberg, waarvan het zuidelijke deel ook Muizenberg genoemd wordt.
Ecologie.
De Jeker was vóór 1930 een van de visrijkste rivieren van Nederland. Door lozingen van de suikerbietenindustrie en door rioollozingen, kwam hier een einde aan. Nu de waterkwaliteit verbeterd is, wordt er in Maastricht gewerkt aan een natuurlijkere Jeker. De mogelijkheid om natuurlijk te stromen wordt hersteld en vis zal in de toekomst weer stroomopwaarts kunnen zwemmen. De waterkwaliteit van de Jeker is bij de grens matig tot (zeer) slecht door invloeden van de RWZI Tongeren, diverse ongezuiverde afvalwaterlozingen, lozingen van suikerfabrieken en een conservenfabriek in België.
Door de aanleg van het Albertkanaal en de bemaling door de ENCI is het Jekerdal ernstig verdroogd. Het Albertkanaal doorsnijdt de Jeker ter hoogte van Kanne. Het water van de Jeker gaat middels een onderleider onder het kanaal door.
Geschiedenis.
De vallei van de Jeker en het omringende vruchtbare land van de Haspengouw was al vroeg een belangrijk cultuurlandschap. Aan de Jeker liggen twee zeer oude steden, Tongeren en Maastricht, die beide claimen de oudste stad te zijn in hun respectievelijke staten. Tongeren was al in de Romeinse tijd een grote stad en de hoofdstad van een civitas. Maastricht was toen nog klein, maar nam in de vroege middeleeuwen de plaats van Tongeren over als vroegchristelijk centrum en handelsplaats. De Jeker speelde ook later een belangrijke rol, binnen de ommuurde steden als bron van relatief schoon water (onder andere voor de leerlooierij en de lakenindustrie) en buiten de stadsmuren als extra verdediging (als stadsgracht en als inundatiegebied; zie onder andere Jekerkanaal en De Kommen). In de 19e eeuw was de rivier, met name in Maastricht, sterk vervuild en een gevaar voor de volksgezondheid, waarna delen werden overkluisd. Door de aanleg van het Kanaal Luik-Maastricht (1845-1850; vanaf 1847 op Nederlands gebied) en de Maasboulevard (ca. 1960) moest de uitmonding in de Maas tweemaal worden verlegd.
Cultuurhistorie.
Langs de Jeker ligt een groot aantal cultuurmonumenten. Zo bevinden zich in het Waalse gedeelte diverse tumuli. Diverse onderdelen van de stadsmuren van Tongeren en Maastricht liggen direct aan de Jeker.
Watermolens.
Langs de Jeker zijn diverse watermolens te vinden, onder andere te Hollogne-sur-Geer, Tongeren (Hogemolen, Daalmolen, Ruttermolen, Wijkmolen, Motmolen, Kruikesmolen, Blaarmolen, Dubbelmolen en Molen van Bellefontaine), Glaaien (Moulin Stockis en Moulin d'Oborne), Wonck (Moulin Jorissen en Moulin Deborre), Eben-Emael (Moulin Loverix, Moulin Thonnard en Moulin Depuis) en Kanne (Molen van Opkanne en Smokkelmolen). In het Nederlandse stroomgebied liggen nog drie watermolens, te weten de Molen van Lombok, de Leeuwenmolen (Molen van Clemens) en de Bisschopsmolen. In het verleden waren er meer, zoals de Nekummermolen, De Reek, De Vijf Koppen, de molen van Dollaert, de Onderste en Bovenste Neustadtmolen (Hofkensmolen) en Het Ancker (later Pesthuys). Een deel van deze molens bestaan nog, maar zijn niet langer als watermolen te herkennen. Een tweetal Jekermolens buiten de stadsmuren werden tijdens de Blokkade van Maastricht in 1830 door generaal Dibbets afgebroken, omdat deze in het schootsveld van de vesting lagen.
Toren van Eben-Ezer.
De Toren van Eben-Ezer is een door de filosoof-kunstenaar Robert Garcet zelfgebouwde toren van vuursteen op een heuvel aan de Jeker. De toren heeft het aanzien van een middeleeuwse donjon en wordt bekroond door vier gevleugelde cherubijnen.
Vijver Neercanne.
Tegenover kasteel Neercanne bevindt zich een laat-17e- of vroeg-18e-eeuwse vijver. Deze vijver was gedurende de 20e eeuw veranderd in een vuilstort en grotendeels gedempt. Bij een onderzoek door de Technische Universiteit Delft bleken de kademuren nog voor 70% intact te zijn. De Stichting Het Limburgs Landschap heeft de vijver schoongemaakt en restaureerde fasegewijs de aanwezige elementen en muren. In de vijver bevond zich in de 18e eeuw een fontein. Deze werd via onderaardse leidingen gevoed door een bron in de berg achter het kasteel. Het fonteinwater kon via een nog bestaand overwelfd kanaaltje wegstromen in de Jeker. Om het fonteinwater te stuwen bevindt zich een klein sluisje in de vijver voor de inlaat van het kanaal. De bron is mogelijk door de bouw van de NAVO grotten en het Albertkanaal droog gevallen. Centraal in de vijver bevindt zich een zware fundering, waar nu een 19e-eeuws "bloemeneiland" op staat. Oorspronkelijk stond hier een ruw gehouwen mergelstenen rotseiland met een bronzen beeld van Neptunus. Dit beeld bevond zich vlak voor de Tweede Wereldoorlog nog op het kasteel van Modave, maar verdween van daar wegens het brons als Duitse oorlogsbuit.
Sint-Servaasbron.
De Sint-Servaasbron is een bron in het Jekerdal bij Maastricht. Vanaf de middeleeuwen speelde deze een belangrijke rol in de Sint-Servaasverering, omdat werd aangenomen dat de bron was ontstaan door toedoen van deze heilige bisschop. De bron, eigenlijk een waterput, werd in de 19e eeuw hersteld.

</doc>
<doc id="25649" url="https://nl.wikipedia.org/wiki?curid=25649" title="Inundatiegebied">
Inundatiegebied

Een inundatiegebied is een gebied dat ten behoeve van de verdediging enkele decimeters onder water kan worden gezet door het openzetten van sluizen of het doorsteken van dijken (inundatie).
Verdediging.
Het dient van oorsprong ter verdediging van een stad, dorp of ander object, en soms ook om een vijand te verdrijven uit een groter gebied. Doorgaans ligt een inundatiegebied laag, zodat het snel kan vollopen met grondwater, rivierwater of anderszins. Kazematten vormen de tegenhanger voor de verdediging van hoger gelegen gebieden, waar inundatie niet mogelijk is. Een voorbeeld van een vestingstad met zowel kazematten als inundatiegebieden is de vesting Maastricht met de Hoge en Lage Fronten en het inundatiegebied De Kommen. Een ander voorbeeld is de Stelling van Amsterdam.
Berging.
Tegenwoordig worden inundatiegebieden ingericht om bij wateroverlast de bergende oppervlakte te vergroten. Vaak worden natuurgebieden als zodanig ingericht, omdat de schade dan minimaal is. Het is zelfs gewenst dat zo'n gebied af en toe onder water komt te staan.

</doc>
<doc id="25651" url="https://nl.wikipedia.org/wiki?curid=25651" title="Kwaliteit">
Kwaliteit



</doc>
<doc id="25654" url="https://nl.wikipedia.org/wiki?curid=25654" title="Continentendrift">
Continentendrift



</doc>
<doc id="25657" url="https://nl.wikipedia.org/wiki?curid=25657" title="Machinegeweer">
Machinegeweer

Een machinegeweer of mitrailleur is een automatisch vuurwapen dat geweermunitie verschiet en in staat is om aanhoudend vuur te geven. 
Veelal worden de ontbrandingsgassen van de munitie of de terugstoot gebruikt om opnieuw te laden en te vuren. 
Definitie.
Niet alle automatische wapens zijn machinegeweren. Om de term machinegeweer te gebruiken moeten de drie elementen uit de definitie aanwezig zijn. Machinepistolen verschieten pistoolmunitie. Ook snelvuurkanonnen verschieten andere patronen dan geweermunitie. 
Aanvalsgeweren verschieten wel geweermunitie, en zijn in staat om automatisch te vuren, maar worden niet gebruikt om aanhoudend vuur te geven.
Historie.
Leonardo da Vinci ontwierp al een schrootkanon: een affuit waarop een aantal lopen die tegelijkertijd afgevuurd konden worden. In de 14e eeuw ontwierp men het zg. "orgelkanon", een wapen dat gelijkenis vertoonde met Da Vinci's ontwerp.
Een voorloper van het machinegeweer werd in 1718 gebouwd door de Brit James Puckle. Dit scheepswapen had een roterend magazijn, maar moest nog wel door een slaghaan met vuursteen afgevuurd worden.
In de Amerikaanse Burgeroorlog kende men het Gatlingkanon ("Gatlinggun"), een wapen dat voorzien was van een bundel lopen, die met een slinger aan de zijkant kon worden rondgedraaid, waarbij de verschillende lopen beurtelings afgevuurd werden. Het machinegeweer werd voor het eerst in de geschiedenis gebruikt op 31 mei 1862 tijdens de Slag bij Fair Oaks en Darbytown Road.
De Montigny-mitrailleuse, die in de Frans-Duitse Oorlog van 1870 werd gebruikt, kan men beschouwen als voorloper van de moderne machinegeweren die voor het eerst op grote schaal, zowel lichte als zware, in de Eerste Wereldoorlog toegepast werden.
Enkele namen zijn: 
Munitie.
In kalibers tot en met 8 mm zijn de gebruikte patronen gewoonlijk gelijk aan die van handvuurwapens, maar er zijn ook patronen speciaal voor mitrailleurs ontwikkeld, zoals de Nederlandse patroon Nr. 23 (7,92 x 57 R). 
Nederland.
Het Nederlandse leger gebruikt de FN MAG, een licht machinegeweer. Zoals vele lichte machinegeweren heeft de MAG een steun aan de loop voor het liggend afvuren. Lichte machinegeweren voor de infanterie zijn typisch bedoeld om met korte vuurstoten van 5-6 schoten tegelijk te worden bediend en kunnen tot op honderden meters afstand worden ingezet om een terrein voor de tegenstander onbegaanbaar te maken. Zware machinegeweren kunnen lang aanhoudend vuur geven, desnoods urenlang (als de koeling goed genoeg is).
Een machinegeweer is dus iets anders dan een machinepistool of pistoolmitrailleur, dat ook een automatisch vuurwapen is, maar pistoolmunitie verschiet. Machinepistolen zijn kleiner: een bekende naam in dit verband is de Israëlische Uzi, met een inklapbare kolf. De kogel verlaat de loop met een veel geringere mondingssnelheid en reikt minder ver, met een minder grote nauwkeurigheid. 
Het geweer FN FAL kan op een automatisch vuurstand worden gezet, maar is geen machinegeweer. De principes van de FALO zijn nagenoeg gelijk aan die van de FAL, zij het met een dikkere loop, zwaar voorhout en stevige poten, waardoor het beter geschikt is voor gebruik als licht machinegeweer. De FALO heeft dienstgedaan bij het Korps Mariniers en de Koninklijke Luchtmacht als "groepsondersteuningswapen", naast de MAG. Bij zowel Land- als Luchtmacht zijn beide wapens (FALO en MAG) vervangen door de FN MINIMI. De FN MAG wordt nog wel gebruikt op voertuigen. Bij het Korps Mariniers is de FALO vervangen door de Diemaco LOAW (Licht Ondersteunend Automatisch Wapen) en wordt de MAG nog steeds gebruikt als groepsondersteuningswapen.
In voertuigen en gevechtsvliegtuigen.
Historisch gezien zijn tanks en infanteriegevechtsvoertuigen ook vaak uitgerust met machinegeweren, maar tegenwoordig beschikken deze ook wel over snelvuurkanonnen. Voorbeelden zijn het 25 mm-kanon van de M2 Bradley en de 30 mm-, 35 mm- en 40 mm-kanonnen zoals gebruikt op diverse varianten van de CV90.
Voor gevechtsvliegtuigen geldt dit in meerdere mate. Zo was de oorspronkelijke Supermarine Spitfire uitgerust met machinegeweren maar latere modellen hadden (daarnaast) al snelvuurkanonnen, die ook in staat zijn om honderden projectielen per minuut af te vuren, waaronder ook granaten. Moderne snelvuurkanonnen voor vliegtuigen zijn vaak gebaseerd op het principe van een bijzonder type machinegeweer: de "Gatling gun". Vuursnelheden bij moderne varianten van de "Gatling Gun" kunnen oplopen tot duizenden schoten per minuut, zoals het geval is bij het boordkanon van de F-16 Fighting Falcon.

</doc>
<doc id="25660" url="https://nl.wikipedia.org/wiki?curid=25660" title="Geer (België)">
Geer (België)

Geer is een plaats en gemeente in het arrondissement Borgworm, provincie Luik, België. De gemeente telt meer dan 3000 inwoners. De naam van het dorp is ook de Franse benaming voor de Jeker die door het dorp stroomt.
Demografische ontwikkeling.
Demografische evolutie van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.

</doc>
<doc id="25662" url="https://nl.wikipedia.org/wiki?curid=25662" title="The Bold and the Beautiful">
The Bold and the Beautiful

The Bold and the Beautiful is een Amerikaanse soapserie. De serie draaide in eerste instantie om de families Forrester, Logan en Spectra, later om de families Forrester, Logan en Marone. Meer recent is de aandacht verlegd naar de families Forrester, Logan en Spencer. De soap speelt zich af in Californië, in Los Angeles, en wordt in ongeveer 130 landen uitgezonden. In tegenstelling tot de meeste andere Amerikaanse soaps duurt deze inclusief reclame geen uur, maar een half uur, waardoor het aantal acteurs ook niet zo groot is als bij andere soaps. "The Bold and the Beautiful" is een van de bestbekeken soaps ter wereld. De productie is vanaf het begin al in handen van het Amerikaanse bedrijf Bell. In de Verenigde Staten wordt "The Bold and the Beautiful" sinds 1987 uitgezonden door CBS, in Nederland werd de soap tussen 1990 en 2006 uitgezonden door RTL 4, tussen 2006 en 2010 op SBS6 en vanaf het voorjaar van 2011 op RTL 8. In Vlaanderen was de soap ook bekend onder de titel "Mooi en Meedogenloos", vroeger uitgezonden door o.a. VIJF en VIER.
Achtergrond.
De serie begon over het leven van twee families, de rijke Forresters en de werkende familie Logan. Aan het hoofd van de familie Forrester staat Eric, die is getrouwd met Stephanie. Ze hebben vijf kinderen: Ridge, Thorne, Kristen, Felicia en Angela. De twee zonen maakten vanaf het begin deel uit van de serie, al werd Thorne wel tweemaal gerecast. De dochters waren veel minder te zien, de rollen van Felicia en Kristen werden ook al door twee actrices gespeeld. De gehandicapte Angela, die door Stephanie in een tehuis verborgen werd gehouden, stierf op dertienjarige leeftijd maar de dokter huurde een actrice in om haar te vervangen zodat hij nog geld kreeg van de Forresters om Angela te verzorgen.
Aan het hoofd van de andere familie staat Beth Logan, een oude liefde van Eric. Zij heeft vier kinderen, Storm, Brooke, Donna en Katie. Haar man Stephen heeft haar jaren geleden verlaten maar duikt na een tijd opnieuw op. Na een aantal jaren worden alle leden van de familie Logan uit de serie geschreven, behalve Brooke, en komen ze enkel nog sporadisch aan bod, meestal bij een huwelijk van Brooke. Sinds 2006 zijn Storm, Donna en Katie (in andere gedaanten) wel weer vaker in de serie te zien.
Nadat de focus van de Logans wegging kwam er een andere familie aan bod, die van Spectra. Hierdoor draaide de serie om twee modehuizen, "Forrester Creations" en "Spectra Fashions" (later "Spectra Couture"). Sally Spectra is het familiehoofd van de Spectra's. Ze heeft een dochter Macy, en diens vader Adam heeft hen jaren geleden in de steek gelaten (later komt ook hij nog terug). Sally trouwt met Clarke Garrison, die eerder met Kristen Forrester trouwde. Sally krijgt een zoon van Clarke: Clarke Junior, CJ. Sally heeft ook veel steun aan haar werknemers Saul en Darla.
De grootste verhaallijn sinds de start van het programma is de liefdesrelatie tussen Brooke en Ridge. Om de zoveel tijd gingen Brooke en Ridge uit elkaar en trouwde Ridge met zijn andere grote liefdes, eerst Caroline en later met Taylor. Stephanie verkoos Taylor altijd boven Brooke en liet geen moment onbenut om Brooke zwart te maken.
Eric &amp; Stephanie.
Het huwelijk tussen Stephanie en Eric was sinds het begin van de serie al geen succes meer. Eric had jaren geleden een affaire met Brooke's moeder Beth, tot ergernis van Stephanie. Stephanie traceerde vervolgens Brooke's verdwenen vader (Stephen Logan) en zorgde er later voor dat hij werk kreeg in Parijs, zodat Beth Logan weg was uit Erics leven. Toen Eric dit ontdekte vroeg hij de scheiding aan (Stephanie gaf Brooke wel de schuld van haar scheiding). Kort daarna werd Eric verliefd op Brooke, die vrijgezel was omdat Ridge met Caroline getrouwd was. Brooke kreeg een zoon van Eric, Rick. Stephanie verdacht Brooke er van Eric te bedriegen en liet in het laboratorium waar Brooke werkte camera's installeren. Brooke deed echter niets verkeerd en Stephanie wilde de camera's laten weghalen. Maar tijdens een revolutionaire ontdekking in het lab konden Brooke en Ridge hun vreugde niet op waardoor ze bij elkaar in bed belandden. Stephanie kwam dit te weten en het huwelijk tussen Eric en Brooke liep spaak. Brooke was kort daarna zwanger en dolgelukkig, maar Eric vertelde haar dat ze op een avond nog gevrijd hadden toen ze dronken was. Om zijn vader huwelijksgeluk te gunnen ging Ridge naar Taylor en trouwde met haar. Eric leerde intussen Sheila (Kimberlin Brown) kennen en werd halsoverkop verliefd op haar en ze trouwden. De vaderschapstest wees uit dat Ridge de vader was van Bridget, maar enkele jaren later werd bekend dat Sheila deze vervalst had en dat Bridget Erics dochter is. Al daarvoor had Eric gezien wat voor vlees hij in de kuip had met Sheila en scheidde van haar. Na een flirt met Maggie, de ex-vrouw van zijn broer kwam hij even in contact met Lauren Fenmore, de nemesis van Sheila. Echter ook zijn relatie met Stephanie verbeterde en ze werden weer verliefd. Voor het altaar echter zag de dominee dat er een foto van Eric en Lauren in compromitterende positie in het gebedsboek zat. De trouw werd afgeblazen en Eric begon een relatie met Lauren. Stephanie kreeg iets met James Warwick (Ian Buchanan), de ex van Sheila en Maggie. Lauren en James verdwenen geruisloos uit de serie en na een tijd kwamen Eric en Stephanie weer bij elkaar.
Nadat Massimo Marone (Joseph Mascolo) ontdekte dat Ridge zijn zoon was en niet die van Eric verplichtte hij Stephanie weg te gaan bij Eric in ruil voor zijn stilzwijgen. Dit bleef echter niet duren en Stephanie keerde terug naar Eric. Ridge en Bridget wisten intussen dat ze geen broer en zus waren en werden verliefd op elkaar. Hierdoor blies Brooke haar bruiloft met Ridge op het allerlaatste moment af. Stephanie begreep dat ze niet anders kon dan Eric nu de waarheid te vertellen. Eric was zo kwaad dat hij Stephanie verliet. Na een tijdje konden ze echter hun geschillen opzij zetten. Eric was net zoals iedereen dolgelukkig dat Taylor nog leefde maar hij vond het wel erg voor Brooke. Stephanie fakete een hartaanval om Ridge voor Taylor te laten kiezen en toen Eric dit hoorde was hij zo kwaad dat hij Stephanie verliet en een snelle scheiding regelde, en nog voor de inkt droog was trouwde hij met Brooke. Dit deed hij deels zodat Bridget zich geen zorgen moest maken dat Brooke en Nick terug samen zouden komen. Het huwelijk choqueerde Jackie die aan een toekomst met Eric dacht. Het huwelijk werd al snel ontbonden en Eric vroeg vergiffenis aan Jackie.
Via Katherine Chancellor (Jeanne Cooper, die dezelfde rol speelde in The Young and the Restless) ontdekte Stephanie eind 2005 dat Forrester Creations eigenlijk van haar was. Ze ontsloeg Brooke en Eric op staande voet en benoemde Thorne tot directeur. Later nam ze het duo weer aan maar ze kregen een kantoor in de kelder. Felicia keerde terug naar Los Angeles en was stervende. Haar laatste wens was dat haar ouders opnieuw zouden trouwen. Uiteindelijk stemden ze daarin toe, maar nog voor Eric met Stephanie trouwde deed hij ook een huwelijksaanzoek bij Jackie en beloofde haar dat hij met haar zou trouwen zodra Felicia stierf.
Caroline/Ridge/Brooke.
Ridge was verloofd met Caroline Spencer (Joanna Johnson). Brooke was ook verliefd op hem, al jaren, ze was fan van hem, uiteindelijk leerde ze hem kennen en de vonken sprongen meteen over. Bill Spencer, de vader van Caroline wilde niet dat zijn dochter met Ridge trouwde en huurde een detective in om Ridge te betrappen toen hij vreemd ging met een vroeger vriendinnetje net voor ze gingen trouwen. De detective maakt een foto van Ridge en zijn vriendin Alex die hij aan de vader van Caroline geeft. Caroline was zo geschokt dat ze met Ridges broer Thorne trouwde. Ridge en Brooke kwamen samen, maar de liefde tussen Caroline en Ridge was te sterk en ze scheidde van Thorne om met Ridge te trouwen. Brooke belandde bij Eric, die Stephanie liet staan. Het geluk van Ridge en Caroline duurde niet lang want ze overleed aan leukemie. Caroline werd bijgestaan door een dokter, Taylor Hayes, waar Ridge na Caroline's dood op verliefd werd, maar eerst maakte hij een tussenstop bij Brooke. Net voor Ridge met Taylor ging trouwen dook Karen, de tweelingzus van Caroline op die ontvoerd werd toen ze een kind was. Ridge was erg geschokt, hij kuste met Karen maar meer gebeurde er nooit tussen de twee. Karen kreeg een relatie met Thorne, in 1994 ging ze voor enkele weken de stad uit (maar ze is nooit meer teruggekeerd).
Taylor/Ridge/Brooke.
Eric had intussen ook weer een nieuwe liefde gevonden, Sheila Carter. Brooke was voor de tweede keer zwanger, alleen wist ze niet wie de vader was, Eric of zijn zoon Ridge. Er werd een vaderschapstest gedaan en Ridge bleek de vader te zijn, later werd bekend dat Sheila de test vervalst had. In 1994 kwam Taylor om bij een vliegtuigcrash. Brooke troostte Ridge maar zij was intussen verloofd met James Warwick. Ridge deed er alles aan om die verloving te verbreken en Brooke voor zich te hebben (al zou Stephanie de volgende jaren verkondigen dat Brooke achter Ridge aanging). Uiteindelijk trouwden ze, terwijl Taylor nog maar een paar maanden dood was en ze maakten hun huwelijksreis voor de kust van Afrika. Maar Taylor was helemaal niet dood, ze werd op de luchthaven ontvoerd en haar plaats werd door iemand anders ingenomen en die persoon overleed dus bij het vliegtuigongeval. Ze werd zwaar toegetakeld en gevonden door prins Omar van Marokko, hij zorgde voor haar zodat ze kon genezen. Prins Omar had een vrouw nodig om aanspraak te maken op de troon, Taylor ging nu door het leven als prinses Laila, ze had eerst geheugenverlies maar dat kwam langzaam terug. Brooke en Ridge waren op huwelijksreis op een jacht in de buurt van Marokko. Toen prins Omar dit vernam regelde hij het zo dat Brooke en Ridge hem bezochten in zijn paleis. Via een doorkijkspiegel kon Taylor alles meevolgen wat er met Ridge en Brooke gebeurde waardoor ze zag dat Ridge en Brooke van elkaar hielden. Taylor kon ontsnappen en ging gesluierd naar Ridge toe, maar ze maakte zich niet bekend al kwamen haar ogen Ridge wel bekend voor. Uiteindelijk kon Taylor toch niet zonder Ridge en keerde terug naar LA. Daar kreeg ze wel het deksel op de neus want Ridge had zijn hart aan Brooke verpand, hun huwelijk was nu wel ongeldig maar hij vroeg de scheiding met Taylor aan.
Dan werd bekend dat Ridge niet de vader van Bridget was en dat gaf de relatie met Brooke een serieuze deuk. Ridge maakte weer afspraakjes met Taylor. Toch kon Brooke hem opnieuw veroveren en Ridge maakte opnieuw trouwplannen. Brooke leerde echter Grant Chambers kennen, met wie ze veel gemeen had, ze kuste op een avond met hem. Toen Ridge dit ontdekte vroeg hij op een modeshow voor het oog van heel de wereld onverwachts Taylor ten huwelijk, Taylor showde een bruidsjurk die eigenlijk voor Brooke was ontworpen en hij gaf haar de ring die Brooke had moeten krijgen. In haar woede trouwde Brooke met Grant, al probeerde Ridge dit huwelijk wel te verhinderen. Dan werd Grant neergeschoten door Rick, maar hij beschuldigde Ridge waardoor Ridge in de gevangenis belandde. Taylor was zwanger van Ridge, maar doordat hij in de gevangenis zat groeide ze dichter naar Thorne. Thorne was verliefd op Taylor, maar ze zijn nooit met elkaar naar bed geweest. Ridge werd uiteindelijk vrijgesproken en belandde weer bij Brooke die een zwangerschap in scène zette om Ridge te strikken, maar ze kreeg een miskraam. Toen Ridge ontdekte dat Thomas zijn zoon was verliet hij Brooke, alhoewel hij heel gelukkig was met haar en trouwde met Taylor. Een jaar later kregen ze een tweeling, Steffy en Phoebe. In 2002 werd Taylor door Sheila neergeschoten en overleed ze aan haar verwondingen. Een paar maanden later ontdekte Ridge dat hij de zoon was van Massimo Marone en niet van Eric. Net als in 1994 duurde het niet lang na Taylors dood dat hij iets met Brooke begon. Hij ontdekte echter dat Brooke met haar schoonzoon Deacon had geslapen en haar kind, Hope, van hem was. Bridget wist nu ook dat Ridge haar vader niet was en werd verliefd op hem. Ridge en Bridget kusten een keer maar meer gebeurde er niet. Brooke had een affaire met Ridge's nieuwe broer Nick Marone. Ridge en Brooke trouwden al voor de 3de keer maar op hun huwelijksreis ontvoerde Sheila Ridge en Brooke dacht dat Ridge dood was, in haar verdriet belandde ze in bed met Nick en werd zwanger, een vaderschapstest wees Nick als vader aan. Ridge was erg geschokt toen hij hoorde dat Brooke zwanger was van zijn broer, Brooke wilde scheiden om bij de vader van haar kind te zijn, Ridge was hier erg tegen maar stemde uiteindelijk toe. Op de trouwdag van Nick en Brooke zorgde Ridge ervoor dat Nick en Massimo gearresteerd werden, ze kwamen snel weer vrij maar de bruiloft werd afgeblazen. Een nieuwe DNA-test toonde dat Ridge toch de vader was en het kind werd Ridge Junior (RJ) genoemd, Brooke en Ridge trouwden nu al voor de 4de keer met elkaar.
In 2005 dook Taylor weer op uit de doden (een jaar eerder speelde Taylor nog een gastrol in de serie voor 4 aflevering om te komen spoken, ze zei dat dit waarschijnlijk de laatste keer dat ze nog in de serie te zien zou zijn, om het huwelijk van Ridge en Brooke aan het wankelen te brengen werd Morgan DeWitt teruggehaald maar dat accepteerden de fans niet en daarom werd Taylor gevraagd om haar rol opnieuw op te nemen). Toen Taylor stierf had ze gevraagd om de machines uit te zetten, terwijl iedereen dacht dat ze dood was lag ze eigenlijk in een coma en werd ze ontvoerd door mannetjes van prins Omar. Na 2,5 jaar in Marokko geweest te zijn keerde ze toch terug naar LA. Zoals gewoonlijk had Ridge het weer moeilijk om te kiezen tussen twee geliefden. Stephanie die Brooke nooit heeft kunnen luchten hielp hem een handje door een hartaanval te faken waardoor Ridge onder druk voor Taylor koos. Toen de waarheid aan het licht kwam verliet Eric Stephanie en trouwde snel met Brooke, maar dat huwelijk werd later geannuleerd. Op oudejaarsavond 2005 kuste Hector Taylor. Taylor gaf dit aan Ridge toe en vertelde er in één keer ook bij dat ze in 1994 een onenightstand had met James Warwick, toen ze in een ingestorte chalet in Big Bear waren en dachten dat ze doodgingen. Ze wilde het Ridge vertellen in een brief, die Stephanie onderschepte en hem niet aan Ridge gaf aangezien Taylor even daarna zogezegd overleed in een vliegtuigcrash. (Na haar terugkeer uit Marokko werden Eric en Taylor verliefd op elkaar maar besloten met hun relatie te stoppen uit respect voor Ridge en Stephanie, ook dit weet Ridge nog steeds niet). Ridge was erg kwaad omdat ze hem had belogen al die jaren, hij kon haar wel vergeven, maar snapte niet dat ze Brooke al die jaren had kunnen veroordelen terwijl ze geen haar beter was dan zij. Ridge verlaat Taylor en gaat naar Brooke, zij wilde hem echter niet terug maar hij hield voet bij stuk om haar ervan te overtuigen dat hij altijd van haar gehouden heeft. Bridget is intussen zwanger van Nick, het kind "Nicole" sterft echter na de bevalling wat het einde betekent voor het huwelijk. Bridget beseft dat Nick eigenlijk van haar moeder houdt en moedigt hem aan om voor haar te gaan. Nick kan nog net de huwelijksceremonie van Ridge en Brooke tegenhouden. Massimo die vroeger er alles aan gedaan heeft om Brooke van Ridge weg te houden heeft zijn kozak nu gedraaid en beveelt Brooke om bij Ridge te blijven. Ridge probeert Brooke weer te verleiden in de slaapkamer en Nick is gebroken als hij ziet dat ze op zijn avances in gaat. Toch kiest Brooke weer voor Nick, ze besluiten echter om niet te vrijen tot de scheiding met Bridget voltooid is. Door de terugkeer van haar vader (nu gespeeld door Dallas-ster Patrick Duffy) is Brooke helemaal van de kaart. Ze neemt pillen en Ridge die nog steeds probeert haar terug te winnen gaat met haar naar bed zonder te weten dat ze pillen nam en niet goed wist wat ze deed. Iedereen is kwaad op Ridge als het uitkomt, hij verwijt zijn moeder echter dat zijn relatie met Brooke is stukgelopen en krijgt een hartaanval. In het ziekenhuis roept hij Brooke's naam en Stephanie beseft eindelijk dat hij Brooke nodig heeft en belt haar, Brooke wil echter niets horen van Stephanie en amuseert zich met Nick.
Ook het huwelijk met Nick loopt spaak nadat hij Brooke bedroog met haar dochter Bridget. Brooke en Ridge kwamen weer bij elkaar, maar nadat Brookes zoon Rick een affaire begon met Ridges dochter Phoebe en Ridge Rick in elkaar sloeg verliet Brooke Ridge opnieuw. Ze probeerde opnieuw een relatie aan te knopen met Nick, maar die was inmiddels verliefd geworden op Taylor. Nadat Taylor en Nick besloten een kind te nemen trok Brooke zich terug. Inmiddels begon Ridge een relatie met Ashley Abbott die van Genoa City (uit zustersoap The Young &amp; the Restless) naar Los Angeles verhuisd was. Brooke kon deze tegenslag niet verwerken en belandde in een diep dal waarbij ze zelfs het hoederecht over haar kinderen verloor. Stephanie huurde iemand in om Brooke nog dieper in het dal te duwen, maar dit liep verkeerd af en Brooke werd verkracht waardoor ze weer steun zocht bij Ridge. Uiteindelijk verbrak Ridge de verloving met Ashley en verenigde zich maar weer eens met Brooke.
Thorne &amp; Macy.
Thorne is het 2de kind van Eric en Stephanie, hij leefde altijd in de schaduw van Ridge. Bij Forrester heeft hij een veel kleiner kantoortje en dan ook nog in de productieruimte. Thorne werd verliefd op Caroline, de verloofde van zijn broer. Nadat Ridge Caroline bedroog net voor hun huwelijk trouwde Caroline met Thorne om hem te kwetsen. Macy is de dochter van Sally Spectra (Darlene Conley), ze regelde een modeshow op de "Queen Mary" samen met de Forresters en hoopte zo dat Macy Ridge aan de haak kon slaan, maar het was Thorne die ze tegenkwam. Een tijd later kwamen ze elkaar opnieuw tegen, Thorne zijn huwelijk was gestrand en ook Macy had weinig geluk in de liefde met Mick Savage. Ze brachten samen de nacht door maar het was niet de bedoeling dat ze een koppel werden, tot ze beiden hun liefde voor muziek ontdekten. Thorne vroeg Macy ten huwelijk, ze aanvaardde maar had schrik dat Thorne haar zou laten vallen als hij wist dat ze de dochter van Sally was. Toen hij dit uiteindelijk te weten kwam liet hij haar inderdaad vallen, maar niet voor lang. De Forresters waren tegen het huwelijk, enkel Felicia wilde bij het huwelijk zijn. Uiteindelijk verscheen toch de hele familie op het huwelijk, maar later bleven er steeds discussies ontstaan over het feit dat Sally misschien weer ontwerpen wilde stelen van de Forresters en ze gingen uit elkaar. Na tevergeefs op Thorne te wachten (terwijl hij op haar wachtte) begon Macy een relatie met tennisspeler Jake McClaine die net een relatie met Felicia had gehad. Thorne wilde Macy terug maar zij bleef bij Jake. Al snel kreeg ze spijt van die beslissing en keerde ze terug naar Thorne die haar met open armen ontving. Maar de discussies keerden terug en Thorne werd verliefd op Karen, de tweelingzus van Caroline die aan kanker was overleden. Karen werd ontvoerd toen ze een kind was en keerde nu pas terug naar LA. Uiteindelijk kwamen Thorne en Macy toch terug samen, maar nu werd hun relatie gesaboteerd door Anthony Armando die model Ivana vermoordde en de schuld in Thorne's schoenen schoof. Macy raakte verslaafd aan de drank. Doordat ze weer samen begonnen te zingen kwamen ze weer bij elkaar, hun volgende obstakel was de keelkanker van Macy. Thorne was bekommerd om Claudia Cortez, een werkneemster bij Forrester die illegaal in het land verbleef. Macy dacht dat hij haar bedroog maar dat was niet waar, ze verliet hem en werd verliefd op Grant Chambers die nieuwe ontwerper was bij Spectra, al snel trouwden ze. Voor de eerste keer was er geen stress in de relatie en kon ze genieten van haar huwelijk. Thorne was inmiddels verliefd geworden op Taylor maar deze bleef van Ridge houden, omdat haar zwangerschap risicovol was vertelde ze tegen Ridge dat Thorne de vader van haar kind was. Macy raakte maar niet zwanger en zij en Grant lieten zich medisch testen. De resultaten waren schokkend, Grant bleek kanker te hebben en had niet lang meer te leven.
Thorne had inmiddels Taylor opgegeven en zonder dat hij het wist kocht hij het huis naast Macy en Grant. Na de dood van Grant groeiden Macy en Thorne langzaam naar elkaar toe, maar opnieuw was er een kaper op de kust. Brooke besefte dat Thorne eigenlijk de man van haar leven was, ze waren al jaren bevriend. Thorne liet zich in Brooke's netten vangen en begon een relatie die tegenwind kreeg van de hele familie. In Venetië probeerde Ridge Brooke te verleiden om Thorne te laten zien dat ze niet van hem hield, Brooke trok terug maar Thorne was al weg toen hij de scène zag. Macy wilde hem waarschuwen en reisde Thorne achterna, op de Brug der zuchten vond Macy Thorne in de gietende regen. Hij was blij haar te zien, ze namen het eerste vliegtuig dat toevallig naar Amsterdam ging en trouwden daar. Thuis legde Brooke uit dat Thorne alles misbegrepen had en na een tijdje kregen ze een affaire. Macy raakte weer aan de drank. In de chalet in Big Bear hadden Thorne en Macy een afscheidsetentje, toen Thorne naar huis reed kwam Brooke met de scheidingspapieren aandraven. Macy was zo overstuur dat ze even later een autoaccident kreeg waarbij ze 'schijnbaar' overleed. Brooke en Thorne trouwden maar na enkele maanden was ook dat geluk voorbij toen Thorne een gesprek afluisterde met Deacon waarin Brooke toegaf dat ze nog elke dag aan Ridge denkt en dat niemand hem kan vervangen. Thorne had heel veel spijt dat Macy voor niets gestorven was. Hij bleef zeggen dat hij het wilde goedmaken en 2,5 jaar later bleek dat Macy nog leefde. Na het ongeluk had haar vader haar gevonden en meegenomen naar Italië. Daar had ze een nieuwe liefde, Lorenzo. Thorne liet haar deze keer echter niet gaan en bleef haar nalopen. Door een hartaanval van Sally werd ze gedwongen in Los Angeles te blijven en daar zette Thorne zijn charmeoffensief verder. Macy brak met Lorenzo en nam afscheid, dat afscheid interpreteerde Thorne verkeerd en hij ging gebroken naar huis. Darla kwam naar zijn huis en troostte hem, ze dronken te veel alcohol en belandden in bed. De volgende dag bleek dat Macy toch voor Thorne had gekomen, het hart van Darla werd intussen gebroken, niet veel later bleek ze ook nog eens zwanger te zijn. Macy achterhaalde de waarheid en scheidde van Thorne. Ze vond steun bij Deacon, al snel veranderde de vriendschap in liefde en Macy hielp bij hem om de hoederechtstrijd om Eric. Toen Oscar Marone een nieuwe nachtclub opende trad Macy op de opening op, maar mannen die het op Oscar gemunt hadden saboteerden de boel waardoor Macy verpletterd werd, ze lag enkele dagen in coma maar dan overleed ze. Het kind van Darla en Thorne kwam enkele weken later ter wereld en ze noemden het Alexandria (door de meeste mensen Aly genoemd). Darla en Thorne groeiden dichter en dichter naar elkaar en werden smoorverliefd, enkele maanden later trouwden ze. Als ze het verjaardagsfeestje vieren van de kleine Alexandria wordt Darla gebeld door Phoebe. Phoebe heeft een lekke band midden op straat, in het donker. Darla biedt onmiddellijk haar hulp aan en rijdt naar de plek waar Phoebe wacht. Als ze eenmaal Phoebe haar band wisselt valt ze achterover en wordt aangereden door Taylor die op haar beurt haar dochter komt helpen. Darla wordt naar het ziekenhuis afgevoerd en sterft daar. Buiten Phoebe heeft niemand de aanslag opgemerkt en op aanraden van Hector zwijgt Taylor met moeite.
Enige tijd later krijgen Taylor en Thorne een relatie, maar omdat Taylor niet kan leven met het feit dat zij degene is geweest die Darla heeft aangereden loopt deze relatie spaak. Niet veel later keert Donna Logan terug naar LA, Donna wil wraak nemen op Stephanie, omdat Stephanie er de oorzaak van is dat Brooke de voogdij kwijt is over haar kinderen, en Donna besluit Thorne te gebruiken om wraak te nemen op Stephanie.
Verdwenen personages.
Bradley Bell, de huidige uitvoerend producent en belangrijkste scenarioschrijver, heeft de gewoonte om verhaallijnen af te kappen wanneer die niet goed lopen of niet aanslaan bij de kijkers. Hierdoor kan Bradley Bell een acteur op de zijlijn plaatsen, waarbij diens contract niet langer 'vast' is, maar een andere status krijgt: de zogenoemde 'recurring status'. Soms betekent dat letterlijk dat die acteur af en toe opduikt, maar soms betekent het ook dat die acteur niet meer optreedt in B&amp;B. Fans zeggen wel vaker dat je er steeds op kunt rekenen dat de personages die geen Forrester zijn, altijd zullen verdwijnen of vertrekken, dit tot woede van vele fans, die al vaak genoeg een geliefd personage weer uit de soap zagen vertrekken. Bradley Bell verklaarde dat zijn soap elke dag slechts 22 minuten duurt (zonder reclame), en dat hij daarom niet alle acteurs kon blijven betrekken bij de dagelijkse opnamen. Inmiddels is ook wel duidelijk dat de "Fab Five", oftewel Ridge, Thorne, Nick, Brooke en Taylor, altijd worden voorgetrokken boven de andere personages. Ridge is al twee keer vrijgesproken voor moord, als laatste op de ex-vriend van zijn dochter Phoebe. Brooke lijkt overal mee weg te kunnen komen en Taylor, Nick en Thorne lijken vaak in problemen te zijn, maar weten het zo te draaien dat ze er altijd in hun voordeel mee weg komen.
Uitzendingen.
Verenigde Staten.
"The Bold and the Beautiful" wordt sinds 23 maart 1987 in de Verenigde Staten uitgezonden door CBS.
Nederland.
In Nederland wordt "The Bold and the Beautiful" sinds 1990 uitgezonden. RTL 4 startte in 1990, twee jaar na de première in de Verenigde Staten met het uitzenden van het eerste seizoen. De soap werd bij RTL 4 elke werkdag om 17.30 uur uitgezonden en trok rond de 900.000 kijkers. In december 2006, toen het contract tussen RTL en CBS afliep, kocht SBS6 de uitzendrechten voor Nederland op. RTL 4 vulde het tijdslot op met "As The World Turns", waarna "The Bold and the Beautiful" op SBS6 naar het tijdslot van 16.15 uur verhuisde. In de laatste week van 2006 zond SBS6 elke werkdag een speciale aflevering uit waarin prominente gezichten uit "The Bold and the Beautiful" de kijkers nader met de soap lieten kennismaken. Op 1 januari 2007 startte SBS6 met een marathonuitzending die duurde van 10:00 uur in de morgen tot 18:00 uur in de avond. Aansluitend op deze marathon werden er twee nieuwe afleveringen uitgezonden. Ondanks alle media-aandacht kwamen de kijkcijfers niet meer boven de 500.000 uit. Om een poging de soap te laten groeien heeft SBS6 de soap een aantal keer verschoven van tijdslot, werd de soap nog maar driemaal per week uitgezonden en werden er zomerstoppen ingelast. In december 2010, na een periode van 4 jaar, liep het contract tussen SBS6 en CBS af. SBS6 is per 22 december 2010 dan ook gestopt met het uitzenden van de soap. Sinds 31 januari 2011 zijn de afleveringen te zien op RTL 8, een preview op het digitale kanaal RTL Lounge en herhalingen op RTL 4.
Vlaanderen.
In Vlaanderen was de soap bekend onder de titel "Mooi en Meedogenloos". Vroeger was de reeks te zien op het toenmalige TV1 (nu Eén), VTM en VIER. In de jaren negentig was de reeks heel populair in Vlaanderen (gemiddeld 500.000 kijkers), maar sinds de overstap naar VTM en later VIJF ging het alsmaar bergaf met de kijkcijfers. De reeks was met gemiddeld 130.000 kijkers de derde populairste buitenlandse soap na "Buren" op Eén en "Sturm der Liebe" op Vitaya. Op 15 mei 2015 stopte VIJF na negen jaar met het uitzenden van "Mooi en Meedogenloos". Tussen november 2015 en juli 2018 werd Mooi en Meedogenloos uitgezonden door FOX. Vanaf 3 september 2018 gaat de soap verder op Eclips TV.
Afleveringen.
Overzicht.
Onderstaande tabel toont de uitgezonden afleveringen.
(*) Door de Covid-19-crisis werd Seizoen 33 onderbroken tussen 23 april 2020 en 20 juli 2020. Aflevering 8318A is een recapaflevering, waardoor het afleveringtal van dit seizoen op 184 terecht komt en niet op 183.

</doc>
<doc id="25663" url="https://nl.wikipedia.org/wiki?curid=25663" title="Mitrailleur">
Mitrailleur



</doc>
<doc id="25664" url="https://nl.wikipedia.org/wiki?curid=25664" title="Aquarel">
Aquarel

Een aquarel, via het Franse "aquarelle" vanuit het Italiaanse "acquarello" of "acquarella", "gewassen tekening", is een met waterverf gemaakt schilderij. Met de termen aquarel of waterverf wordt ook wel het genre of de aquareltechniek als werkwijze aangeduid. Bij de schildertechniek van het aquarelleren wordt met wateroplosbare verf op speciaal dik aquarelpapier geschilderd. Karakteristiek voor de zuivere aquareltechniek is dat het kleurende pigment in een niet-gesloten laag wordt aangebracht, zodat het papier erdoorheen schemert. Ook wordt er geen dekkende verf (gouache) gebruikt, in het bijzonder geen dekkend wit. Het wit in een aquarel is dan ook altijd afkomstig van het papier.
Aquarelverf.
Aquarelverf wordt tegenwoordig in verschillende vormen geproduceerd:
Daarnaast kan een op de toepassing van aquarelverf gelijkend effect worden verkregen met: 
Bij deze laatste twee media bestaat het bindmiddel uit wassen die met een hygroscopisch middel wateroplosbaar zijn gemaakt. Dit maakt een vervloeiing van het pigment mogelijk waardoor het papier zichtbaar blijft, maar anders dan bij aquarelverf wordt het bindmiddel niet geheel door het papier geabsorbeerd, zodat zich daarop een waslaag vormt.
Samenstelling.
Aquarelverf bestaat vrijwel alleen uit zuivere, dus niet met vulmiddelen versneden, pigmenten vermengd met arabische gom als bindmiddel. De gom zorgt voor de vervloeiing van de pigmentdeeltjes in het water om het vlokken (floculeren) te voorkomen. Ook wordt glycerine of een ander wateraantrekkend middel toegevoegd aan de verf voor een betere bevochtiging.
Tijdens de industriële productie wordt eerst de gom in water opgelost; dit mengsel wordt dan gefilterd en gemengd met het bevochtigende hygroscopisch middel: hydromel (glycerol, suiker of honing met water) waaraan ossengal is toegevoegd. Dit geheel wordt dan via de driewals met het voorbevochtigde pigment tot een smedige massa gekneed. Het pigment wordt hierdoor nog verder vermalen. Soms gebruikt men porseleinen in plaats van stalen walsen, om vervuiling met staalslijpsel te voorkomen. Uiteindelijk wordt een conserveringsmiddel, vroeger vaak fenol, tegenwoordig een alcohol, toegevoegd om beschimmelen te voorkomen.
Dankzij de eenvoudige samenstelling van aquarelverf kan een schilder deze in principe zonder veel moeite zelf vervaardigen door pigment met gom te mengen. De zuivere pigmenten die los te koop zijn, hebben echter meestal een grotere korrel dan die welke in de beste industriële aquarelverven gebruikt worden; deze grovere pigmenten leiden tot een zichtbaar slechtere vervloeiing. Ook luistert de verhouding tussen gom en pigment heel nauw: bij te veel gom blijft het papier na droging glanzen; te weinig gom leidt tot een te mat effect bij partijen waarop veel kleur aangebracht wordt.
Gebruikte pigmenten en de eigenschappen daarvan.
Bijna alle in de schilderkunst gebruikelijke pigmenten kunnen in de bereiding van aquarelverf toegepast worden: het bindmiddel gaat er geen ongewenste reacties mee aan. De sterk dekkende kracht die sommige pigmenten bezitten is voor de aquareltechniek irrelevant; ook bijzonder doorzichtige pigmenten hebben op zich geen meerwaarde omdat er bij het schilderen meestal toch geen echte verffilm ontstaat. Zulke transparante en "glacerende" pigmenten hebben echter wel vaak een groot kleurend vermogen, wat een nuttige eigenschap is bij de aquareltechniek omdat de papiervezel zo een verzadigde kleur krijgt.
Omdat het pigment niet door het bindmiddel beschermd wordt, daar de gom in het papier trekt, is de lichtechtheid ervan essentieel voor een goede conservering van het werk.
Mengen van aquarelverf.
Soms wordt de verf gebruikt zoals die puur uit de tube komt. Het mengen van verschillende kleuren is echter vaak nodig voor een bevredigend eindresultaat.
Omdat bij een zuivere aquareltechniek, zonder dekverf, lichtere tonen verkregen worden door de verf met meer water op te brengen en niet door toevoeging van witte verf, kunnen alle kleuren bij waterverf in beginsel gemengd worden vanuit slechts de drie subtractieve primaire kleuren. Zo'n "beperkt palet" kan met moderne pigmenten bijvoorbeeld bestaan uit chinacridon, ftalocyanine en cadmiumgeel. Dit is een essentieel verschil met het schilderen met olieverf: bij deze techniek is altijd wit (of een andere lichtgekleurd pigment) nodig om kleuren lichter te maken.
De Nederlandse aquarellist Ivan Ingen raadde in een instructieboek beginners aan het mengen onder de knie te krijgen door op de rand van een wit schoteltje zo ver mogelijk uit elkaar klodders van de drie hoofdkleuren te plaatsen en dan de verf met water op te lossen, om al naargelang de gewenste tint twee of drie kleuren in wisselende concentratie in het midden te doen samenvloeien.
Het mengen van meer dan twee kleuren, zoals bij andere schildertechnieken vaak gedaan wordt om tertiaire kleuren te maken, leidt bij aquarel echter niet altijd tot een bevredigend resultaat. Sommige kleuren verdringen elkaar in de natte verf, een verschijnsel waar ervaren schilders juist weer handig gebruik van kunnen maken.
Verschil met andere verfsoorten.
Vaak wordt aquarelverf "transparant" genoemd, waarbij een tegenstelling met de dekkende plakkaatverf gemaakt wordt. Kenmerkend voor de zuivere aquareltechniek is echter dat er zich geen echte verffilm vormt; normaliter wordt het bindmiddel volledig door het papier geabsorbeerd en de gom dient in dat geval niet eens voor de hechting van de pigmentdeeltjes aan het papier — zonder bindmiddel zou die in feite zelfs veel sterker zijn en er wordt daarom veel gom gebruikt om het verwassen ofwel "verstrijken" van het pigment mogelijk te blijven houden: het voorkomt dat de pigmentkorrels te diep in de papiervezel dringen. Er ontstaat dus geen transparante verffilm zoals bij het glacis in de olieverftechniek, waarbij het licht als door gekleurd glas gebroken wordt: de illusie van transparantie wordt bij aquarelleren veroorzaakt doordat het onbedekte witte papier direct tussen de opliggende pigmentdeeltjes zichtbaar is. De meeste aquarelschilders gebruiken dan ook geen witte verf. Het wit in een aquarel bestaat simpelweg uit het onbeschilderde papier.
Wit in een aquarel.
Doordat er geen witte pigmenten gebruikt worden is het van belang bij het aquarelleren het wit van het papier te gebruiken. Om een gedeelte papier geheel wit te houden kan maskeervloeistof gebruikt worden op basis van latex. Met deze snel opdrogende vloeistof worden gedeelten van het papier afgedekt, zodat die tijdens het werk wit blijven: het rubberlaagje kan er na het schilderen weer afgetrokken worden. Anderen gebruiken dekkende witte verf om accenten aan te brengen, maar daar moet spaarzaam mee worden omgegaan, wil het typische aquareleffect niet verdwijnen.
Papier.
Omdat in de aquareltechniek het papier niet slechts drager is maar het direct zichtbare oppervlak van het werk vormt, is de kwaliteit van het grootste belang. Alleen houtvrije soorten zijn geschikt, idealiter van lompenpapier gemaakt. Vanwege de blootstelling aan grote hoeveelheden water met een sterk oplossend vermogen, is een correcte verlijming van de vezel een eerste vereiste. Deze voorkomt ook dat de uiterst fijne pigmenten die in aquarelverf toegepast worden, te ver in het papier dringen en gaan "bloeden". Er worden dan ook speciale soorten aquarelpapier op de markt gebracht; de duurste typen zijn zeer prijzig.
Belangrijk aan aquarelpapier is dat het niet bestaat uit houtpapier, gebleekt door chloorwater. Het vroeger geproduceerde normale papier vergeelde op den duur en het chloor tastte het pigment aan.
Daar men in aquarellen veel het wit van het papier gebruikt, is het belangrijk om wit lichtecht papier te gebruiken. Gekleurd papier beïnvloedt het coloriet sterk. Omdat er geen echte beschermende verffilm ontstaat, zijn aquarellen veel kwetsbaarder voor ultraviolet licht dan olieverfschilderijen: zowel het papier als het pigment wordt door de straling aangetast, een reden om het werk achter glas te plaatsen.
Er zijn vele soorten aquarelleerpapier.
Dik papier, meestal tussen de 200 gram tot 300 gram (of zwaarder; technisch gezien is het dus karton) werkt vaak prettiger dan de dunnere soorten, omdat het minder gevoelig is voor bolling. Het oppervlak van het papier kan grof zijn of glad; de meeste kunstenaars prefereren een enigszins ruw oppervlak, vanwege de interessantere textuur en vervloeiingseffecten; ook voorkomt dit de vorming van de vaak als lelijk of amateuristisch ervaren "kringen" bij het opdrogen.
Het water van de aquarelverf verandert de structuur van het papier, het gaat bol staan. Het is raadzaam om het papier vooraf op te spannen. Dit kan met voorgelijmde papieren tape, punaises of nietjes na bevochtiging. Na droging, waardoor het papier zich als een trommelvel spant, is het papier klaar om te beschilderen. De bolling tijdens het schilderen blijft zo beperkt en na hernieuwde opdroging trekt het papier weer glad. Is het werk klaar dan kan het losgesneden worden. Er is echter ook een methode om het papier naderhand weer geheel vlak te krijgen zonder dat het ooit is opgespannen. Dit kan door de achterkant van het papier voorzichtig nat te maken met een sponsje. Vervolgens moet men het natte vel tussen twee schone vellen papier leggen en met een warme (niet te hete) strijkbout uit strijken. Dit resulteert weer in een uiterst glad vel papier.
Penseel.
Aquarelpenselen hebben vergeleken met olieverfpenselen vaak een wat kortere steel, ongeveer een lengte die gelijkstaat aan die van een potlood.
Ze bestaan in diverse varianten, die verschillen wat betreft het gebruikte haar en de kwaliteit van de afwerking. De duurste zijn de klassieke marterharen penselen, die bij de topmerken tot boven de duizend euro per stuk kosten. Tegenwoordig worden als alternatief steeds vaker goedkopere kunststof haren gebruikt, die in de eenentwintigste eeuw sterk in kwaliteit zijn gestegen. Er zijn verschillende varianten: bij sommige steviger kunststof kwasten kunnen de ietsje stuggere haren gedroogde partijen iets wegpoetsen.
Vaak gebruikt men verschillende penselen; grote penselen die veel water op kunnen nemen voor grote vlakken en wat kleinere penselen voor het detailwerk. Een goed marterharen penseel heeft ook als het wat dikker is nog een zeer scherpe en veerkrachtige punt. De kwaliteit is als volgt te beproeven: men maakt het puntje even nat met de tong; dit dient dan donker te kleuren en een fijne puntvorm te behouden. De duurste marterharen penselen zijn doorgaans de roodmarterharen penselen. Marterhaar is echter een natuurproduct en de haren kunnen na verloop van tijd krom trekken, daarom moet men deze penselen na gebruik altijd zeer zorgvuldig in de correcte vorm terugbrengen voor het opdrogen. Kunststof haren daarentegen hebben daar geen last van, de betere kunststof haren zijn echter slechts een fractie goedkoper dan de goedkoopste marterharen en zijn desalniettemin gevoeliger voor beschadiging.
Enkele betere merken penselen zijn 'Van der Linden', 'Raphael', 'Sablon'.
Een goed penseel met een goede punt kan zeer dunne lijnen trekken, dunner dan enig fineliner-vulpotlood.
Verdere benodigdheden.
De aquarellist heeft verder weinig nodig, misschien een potlood of houtskool om zacht een schetsontwerp te maken, en één of twee bakjes water. Twee bakjes water is handig, dan kan één bakje schoon gehouden worden. Het gebruik van gedestilleerd water voorkomt ieder risico van schifting van het pigment, een gevaar dat overigens niet al te groot is. Ten slotte een palet, dat echter niet groot behoeft te zijn. Een palet met diepe gaten voor de waterige verf is handig. Er zijn geschikte verfdoosjes in de handel waarin het deksel tevens als palet bruikbaar is. Sommige schilders gebruiken een afdekmiddel om de delen in het schilderij die wit moeten blijven af te dekken. Dit middel droogt rubberachtig op en kan van het papier worden afgewreven als het aquarel klaar is.
Schildertechniek.
De twee basistechnieken van aquarel zijn:
Aquarelleren lijkt een makkelijke schildertechniek, toch is het de moeilijkste schildersvorm want het vereist veel concentratie en een trefzekere hand, vooral omdat fouten eigenlijk niet hersteld kunnen worden, dit in tegenstelling tot olieverf waar men eenvoudig opnieuw een lichte kleur over een donkere kan zetten. Het is in de aquareltechniek dus moeilijker de tonaliteit te beheersen. In de olieverftechniek werkt men meestal van donker naar licht en worden de hoogsels, de lichtaccenten, als laatste opgezet. Bij het aquarel werkt men vaak omgekeerd nat-op-droog van licht naar donker, waarbij steeds meer pigment toegevoegd wordt. Men begint bij de uit te sparen witte partijen en gaat dan steeds verder in de richting van de schaduwpartijen. Dit maakt het uiterst lastig vooraf te bepalen of de kleurtonen wel correct op elkaar zijn afgestemd. Daarbij leidt het tot een weinig spontane en wat vlekkerige tekenachtige stijl. Alleen de meest virtuoze aquarellisten zijn in staat om zonder fouten te maken omgekeerd van donker naar licht te werken en beheersen de vervloeiing zo perfect dat ze meteen nat-in-nat de gewenste toon kunnen treffen.
Er bestaan verschillende methoden deze moeilijkheid te omzeilen. In de 19e eeuw gebruikte men meestal dekkend gouache om de hoogsels aan te brengen. Nog steeds hebben veel verfkisten een tube zinkwit ("Chineeswit") om de aquarelverf dekkend te maken. In feite past men dan een gemengde techniek toe. Tegenwoordig maakt men wel gebruik van afdekmiddelen om de lichte partijen te beschermen, vroeger van een sjabloon. Men kan ook met een harde kwast of een sponsje te donkere partijen wat "ophogen".
Veel aquarelleerders gebruiken het toeval in hun werk. Zij laten de waterverf vloeien waar die heen wil en bereiken daarmee soms prachtige effecten. Een ander effect is het laten drogen van natte plekken. Hierbij verschijnen soms scherpe randjes langs de omtrek. Dit komt doordat het water aan de omtrek het eerst verdampt, waardoor nieuw, pigmenthoudend water zich aan de rand verzamelt. Als dit op zijn beurt weer verdampt, blijft een steeds pigmentrijkere oplossing aan de rand over. Bij erg glad papier wordt dit effect meestal als storend ervaren; bij ruwer papier kan het bijdragen aan een interessantere textuur. Het effect is vooral fraai bij het schilderen van bloembladeren. Een probleem voor beginnende aquarellisten zijn de watervlekken, waarbij de kleur juist geheel uit het midden van een nat verfgedeelte verdwijnt. Deze watervlekken zijn slechts moeilijk in een aquarel te herstellen.
Onderwerpen die zich bijzonder lenen voor aquarelleren zijn wateroppervlakken en landschappen met opvallende lucht, maar ook wordt aquarel veel gebruikt voor stillevens en portretten. Vóór de uitvinding van de fotografie werden aquarellen veel gebruikt voor wetenschappelijke illustraties van planten en dieren.
Gemengde technieken.
In gemengde technieken kan aquarel goed gecombineerd worden met tekeningen in Oost-Indische inkt, met pastelkrijt (dat ook oplost in water), met gouache of met potlood of houtskool. Waterverf en olieverf zijn echter niet goed te combineren: ze stoten elkaar af. Over een oliehoudende laag kan dan ook niet meer met aquarelverf heen gewerkt worden. Wie pasteuze verf wil combineren met aquarelverf kan acrylverf gebruiken, dat in grote verdunning ook een aquareleffect geeft maar watervast opdroogt.
Een schilder als Paul Klee combineerde vaak aquarel met andere verfsoorten.
Afwerking.
Omdat een aquarel erg kwetsbaar is voor beschadiging door vocht, worden aquarellen altijd achter glas ingelijst. Meestal wordt daarbij een passepartout gebruikt om de vaak ruwe randen van de aquarel te verbergen en te voorkomen dat het papier het glas raakt, wat tot ernstige condensschade en beschimmeling kan leiden. Voor het inlijsten van een aquarel wordt vaak gewoon glas gebruikt en niet ontspiegeld.
Geschiedenis.
Wateroplosbare dekverf werd al in de klassieke oudheid veel toegepast voor illustraties. Die tonen echter niet het typische aquareleffect omdat het wat vettige perkament daar niet geschikt voor is. Ook werd meestal een lijmverf gebruikt in plaats van een verf op gombasis. Gomverf is daarentegen wel aangetroffen bij muurschilderingen, waardoor de oude grotschilderingen als eerste vorm van aquarel gezien kunnen worden.
De aquareltechniek is al snel ontdekt na de uitvinding van het papier in China rond 100 na Christus, nadat gomverf al gebruikt werd voor het beschilderen van zijden panelen. In China wordt tot op heden de techniek van het schilderen met bamboepenselen op rijstpapier veel toegepast. In de 12e eeuw werd papier door de Moren naar Spanje gebracht. Enkele tientallen jaren later kwam papier in Italië.
Ook het papier werd in Europa echter allereerst weer voor dekverf gebruikt. Die kon ook dienen als matte voorstudie bij de frescotechniek. Bij fresco werden echter soms correcties aangebracht in transparante lijmverf en dat leidde ertoe ook transparante lagen in de voorstudies te gebruiken, die een wat plastischer uitdrukking mogelijk maakten. Een bekend voorbeeld daarvan levert de beroemde Italiaanse renaissanceschilder Rafaël (1483-1520), die zogenaamde "kartons" schilderde, die gebruikt werden voor het ontwerp van wandkleden of gobelins, een in die tijd zeer gewaardeerde kunstvorm.
Toen de olieverftechniek opkwam, werd het gebruikelijk om daarvan de glans en transparantie te imiteren door gomverf in plaats van dekkende lijmverf te gebruiken. Albrecht Dürer (1471-1528) schilderde met waterverf in een combinatie van dekkende en transparante effecten. Het eerste onderwijs in zo'n techniek werd gegeven door Hans Bol (1534-1593). In de 17e eeuw is Antoon van Dyck (1599-1641) een bekend waterverfschilder. In deze tijd werd transparante verf ook veel gebruikt bij het inkleuren van gedrukte prenten, waarvan de lijnen niet door een afdekkende verf verborgen mochten worden. Dit leidde ook tot de techniek van de "gewassen tekening": een afbeelding in watervaste Oost-Indische inkt werd opgekleurd door transparante verf. Gomverf werd ook veel gebruikt bij het beschilderen van ivoren miniaturen.
De echte "klassieke" aquareltechniek werd echter pas mogelijk gemaakt door de ontwikkeling van het gespecialiseerde aquarelpapier in de 18e eeuw. Het nieuwe medium werd vooral een rage in Engeland. Bekende kunstenaars zijn Thomas Gainsborough (1727-1788) en John Constable (1776-1837), hoewel allen ook olieverfschilderijen maakten. Ook William Turner maakte verschillende prachtige, maar iets minder bekende aquarellen, en is vooral bekend om zijn olieverfschilderijen.
In de vroege 19e eeuw werd de klassieke aquareltechniek erg populair in het kunstonderwijs doordat de industriële fabricage van aquarelverf in metalen napjes het mogelijk maakte tamelijk goedkope en onmiddellijk te gebruiken verfdozen aan te schaffen. Professionele aquarelschilders bereikten in deze tijd een grote virtuositeit. Op de kunstacademies werd de techniek sterk geformaliseerd met rigide voorschriften, zoals een strikt verbod op dekverf.
In de 20e eeuw ging de academische traditie weer grotendeels verloren. De toch wat ingehouden techniek leende zich niet heel goed voor de typische avant-garde kunst van dat tijdperk; er bleven echter uitzonderingen. Een modernere kunstenaar die bijvoorbeeld veel aquarellen heeft gemaakt is Paul Klee. Kandinsky schilderde de eerste abstracte aquarellen. Zeer populair werd de techniek daarentegen bij de, meestal realistisch werkende, amateurschilder, wegens het geringe aantal benodigdheden.

</doc>
<doc id="25665" url="https://nl.wikipedia.org/wiki?curid=25665" title="Waterverf">
Waterverf



</doc>
<doc id="25666" url="https://nl.wikipedia.org/wiki?curid=25666" title="Postzegels">
Postzegels



</doc>
<doc id="25667" url="https://nl.wikipedia.org/wiki?curid=25667" title="Spoorlijn Elst - Dordrecht">
Spoorlijn Elst - Dordrecht

De Betuwelijn is de onofficiële naam van een Nederlandse spoorlijn door de Betuwe van Elst via Geldermalsen naar Dordrecht. De Betuwelijn werd naar aanleiding van een initiatief van enkele Dordtse notabelen aangelegd door de Staat volgens de wet van 10 november 1875, onder de naam "Merwe- en Waalspoorweg".
Geschiedenis.
Op 1 november 1882 werd Elst–Geldermalsen in gebruik genomen, op 1 december 1883 Geldermalsen–Gorinchem en op 16 juli 1885 Gorinchem–Dordrecht. In 1886 werd bovendien het baanvak Amersfoort–Kesteren in gebruik genomen. Door de ingebruikname van deze spoorlijnen ontstonden alternatieve verbindingen van Amsterdam naar Duitsland via Amersfoort–Kesteren–Nijmegen–Kleef en van Rotterdam naar Duitsland via Dordrecht–Geldermalsen–Nijmegen–Kleef. Om de concurrentie te stimuleren werd deze spoorlijn in exploitatie gegeven aan de Staatsspoorwegen. Na de aansluiting van de Spoorlijn Amersfoort-Kesteren kreeg de Staatsspoorwegen concurrentie van de Hollandsche IJzeren Spoorweg-Maatschappij (HSM). Na de herverdeling van de exploitatie van staatsspoorlijnen kwam de gehele lijn in exploitatie van de HSM.
De spoorlijn heeft de tot dan toe slecht bereikbare Betuwe een economische impuls gegeven. Door de snelle verbindingen bloeide de regionale fruitteelt op en ontstonden fruitverwerkende industrieën. In de tweede helft van de 20e eeuw is deze spoorlijn steeds meer in onbruik geraakt. Een van de redenen hiervan is dat door de vernietiging van de brug bij Rhenen tijdens de Tweede Wereldoorlog de verbinding Kesteren–Amersfoort verviel.
Omdat andere verbindingen met Duitsland voor het goederenvervoer steeds zwaarder belast raakten ontstond eind jaren 80 het idee deze spoorlijn intensiever voor goederentreinen te gebruiken. Steeds verder opgeschroefde prognoses en protesten van omwonenden leidden ertoe dat niet de bestaande spoorlijn is opgewaardeerd maar dat parallel aan de bestaande spoorlijn een compleet nieuwe spoorlijn voor goederenvervoer wordt aangelegd. Ter onderscheiding van de bestaande Betuwelijn wordt de goederenspoorlijn officieel als Betuweroute aangeduid.
Het baanvak Elst–Tiel–Geldermalsen wordt aangeduid als de 'Oostelijke Betuwelijn' en het baanvak Geldermalsen–Gorinchem–Dordrecht wordt aangeduid als de 'Westelijke Betuwelijn'. Omdat de verwarring met de Betuweroute groot was, heeft men de treindienst op de Westelijke Betuwelijn de naam 'MerwedeLingelijn' gegeven.
Sinds 28 mei 1978 is het baanvak Tiel–Geldermalsen geëlektrificeerd, zodat er een elektrische stoptreindienst Tiel–Utrecht mogelijk werd, en er geen dieseltreinen meer ingezet hoefden te worden op het geëlektrificeerde baanvak tussen Geldermalsen en Utrecht. De doorgaande stoptreindienst die NS uitvoerde tussen Arnhem/Nijmegen en Utrecht via Tiel werd hierbij geknipt in twee treindiensten. Aan de oostkant reden de treinen om en om naar Elst/Arnhem en Nijmegen. Overdag ieder twee uur naar Nijmegen of Arnhem, samen een uurdienst. Vanaf de zomerdienstregeling 1987 was er een uurdienst naar Arnhem en enkel spitstreinen die rechtstreeks naar Nijmegen reden. Vanaf de zomerdienstregeling 1990 gingen ook de spitstreinen doorrijden naar Arnhem. Na deze wijzigingen hebben er geen reguliere reizigerstreinen meer gereden op deze aansluitboog. Tot 2000 hebben incidenteel extra treinen gereden onder andere voor de Nijmeegse Vierdaagse. In verband met de aanleg van de Betuweroute werd het nauwelijks gebruikte aansluitspoor van Vork richting Nijmegen opgebroken. Tot die tijd waren er plannen om de bestaande spoorlijn Dordrecht - Elst op te waarderen voor meer goederenverkeer en dan was een aansluiting richting Nijmegen noodzakelijk.
Sinds 31 mei 1992 rijden er elektrische treinen tussen Geldermalsen en Dordrecht. Alleen Arnhem– Elst–Tiel wordt geëxploiteerd met dieseltreinen. Sinds 1994 werden in de avonduren de treinen vervangen door bussen die alleen in Arnhem, Elst, Zetten-Andelst en Tiel stopte. De overige stations werden vanaf een parkeerplaats, waar de bus op verzoek stopte, met een aansluitende taxi bediend. 
Syntus verzorgde van 1 april 2005 tot 9 december 2012 ook in de avonduren de treindienst op dit baanvak. Vanaf 9 december 2012 rijdt Arriva tussen Arnhem en Tiel. Vanaf 10 december 2006 werd het baanvak Geldermalsen–Dordrecht geëxploiteerd door Arriva. Dit is in december 2018 overgenomen door Qbuzz. Tussen Tiel, Geldermalsen en Utrecht rijden sprinters van NS.
Infrastructuur.
De spoorlijn had oorspronkelijk in beide richtingen een dubbelsporige verbinding met het baanvak Arnhem–Nijmegen, maar in de loop der tijd is rangeerstation Elst verdwenen en de aansluitingen zijn enkelsporig geworden. Vanwege de aanleg van de Betuweroute is de verbinding met Nijmegen vervallen.
De spoorlijn is enkelsporig van Elst tot Vork, dubbelsporig tot Kesteren, enkelsporig tot Wadenoijen (vlak ten westen van Tiel Passewaaij), dubbelsporig tot de splitsing voorbij Tricht, bij Geldermalsen, en ten slotte enkelsporig tot aan station Dordrecht Stadspolders. Op de stations van het enkelsporige gedeelte tussen Geldermalsen en Dordrecht liggen inhaalsporen waardoor treinen elkaar kunnen kruisen of inhalen.
In 1914 werd vanwege het toegenomen vervoer het spoor tussen Beesd en Wadenoijen dubbelsporig gemaakt; gedurende de Duitse bezetting in de Tweede Wereldoorlog is één spoor tussen Geldermalsen en Beesd opgebroken. Opmerkelijk is dat het spoor tussen Geldermalsen en Wadenoijen dubbelsporig is gebleven.
De treindienstleiding is verdeeld over de treindienstleidersposten Arnhem (Elst–Opheusden), Utrecht (Kesteren–Geldermalsen) en Rotterdam (Beesd–Dordrecht).
Het vroegere seinhuis van Kesteren is in de jaren tachtig verhuisd naar de stoomtram Hoorn-Medemblik en staat op het emplacement van station Hoorn.
Te Gorinchem, Geldermalsen en Tiel bevonden zich emplacementen met openbare laad- en losplaatsen. In Kesteren is dit emplacement nog gedeeltelijk aanwezig. Daarnaast bevonden zich in Dordrecht, Gorinchem, Geldermalsen, Tiel, Kesteren, Zetten-Andelst en Elst aansluitingen naar enkele bedrijven. Dit wagonladingenvervoer nam snel af in verband met de relatief hoge kosten ervan. Enkele industriesporen zijn nog aanwezig, zoals de havenspoorlijn Tiel die al gedeeltelijk is opgebroken en niet meer bereikbaar is en de aansluiting bij Dordrecht die nog steeds gebruikt wordt door Dupont. De goederenloods uit 1882 in Tiel stond op de nominatie om gesloopt te worden, dit object is naar het openluchtmuseum verplaatst. De loods is eigendom van DHL (voorheen Van Gend &amp; Loos). Die onderneming heeft aan de afbraak, verplaatsing en herbouw meebetaald. De goederenloods in Kesteren is in gebruik bij een fruitteler om machines en kisten in op te slaan.
Stations en gebouwen.
Overzicht van stations langs de lijn (cursief: voormalig station):
Stations Elst, Geldermalsen en Dordrecht werden al eerder aan andere spoorlijnen geopend.
Wachtposten zijn te vinden op de lijst van wachtposten aan de spoorlijn Elst - Dordrecht.
Materieel Tiel–Elst.
Tot 1997 werden op het traject Tiel–Arnhem (de oostelijke Betuwelijn) treinstellen van het type Blauwe Engel ingezet. Deze werden daarna vervangen door treinstellen Plan U die elders in het land vrijkwamen. Vanaf omstreeks 2001 werden deze op hun beurt vervangen door treinstellen DM'90, de zogeheten Buffels.
Met de overname van het treinvervoer door Syntus werd per 2005 de inzet uitgebreid met LINT-treinstellen. Vanaf eind 2006 maakte Syntus ook weer gebruik van DM'90 op deze lijn. Sinds 2012 rijdt Arriva met Stadler GTW's (Spurt).
Het goederenverkeer naar enkele fabrieksaansluitingen wordt sinds omstreeks 1990 gereden door de serie 6400, voorheen deed de serie 2200 of 2400 hier enkele malen per week dienst. Eerder werden sporadisch wagons met een locomotor vervoerd.
Treinseries en stations.
Oostelijke Betuwelijn.
In december 2012 nam Arriva het vervoer tussen Tiel en Arnhem over.
Westelijke Betuwelijn (MerwedeLingelijn).
De treinen kruisen elkaar in Dordrecht Stadspolders, Sliedrecht, Boven-Hardinxveld, Gorinchem en Leerdam.
Tot en met 9 december 2006 reed de NS tussen Dordrecht en Gorinchem tweemaal per uur, tussen Gorinchem en Geldermalsen alleen tijdens de spits tweemaal per uur, daarbuiten eenmaal. Daarna heeft Arriva deze lijn overgenomen. Sindsdien is er een vaste halfuurs-dienstregeling op het gehele traject ingegaan. Arriva maakte gebruik van 7 van de NS gehuurde elektrische treinstellen van het type Plan V tot in het najaar van 2008 nieuw materieel van het type Spurt geleverd werd. In deze treinen kunnen fietsen gratis meegenomen worden.
Er is door spoorwegbeheerder ProRail gewerkt aan een spoorverdubbeling bij station Dordrecht Stadspolders en het in april 2012 geopende station Boven Hardinxveld. Sinds 5 september 2011 worden deze uitbreidingen door Arriva benut door elk kwartier een trein te laten rijden tussen Dordrecht en Gorinchem.
Op 11 december 2011 werden twee nieuwe stations geopend, Sliedrecht Baanhoek en Hardinxveld Blauwe Zoom.
Sinds 9 december 2018 heeft Qbuzz het vervoer overgenomen van Arriva. Vanaf dat moment behoort de MerwedeLingelijn tot het R-net. De treinen zijn door Qbuzz aan de huisstijl van R-net aangepast.

</doc>
<doc id="25668" url="https://nl.wikipedia.org/wiki?curid=25668" title="Aftelbaar oneindig">
Aftelbaar oneindig



</doc>
<doc id="25669" url="https://nl.wikipedia.org/wiki?curid=25669" title="Tyrreense Zee">
Tyrreense Zee

De Tyrreense Zee (Italiaans: "Mar Tirreno") is een zee in Zuid-Europa, gelegen ten zuidwesten van het Apennijns Schiereiland, ten noorden van Sicilië en ten oosten van Corsica en Sardinië. Op het vasteland liggen de regio's Latium, Campanië, Calabrië en Toscane aan deze zee.
De Tyrreense Zee maakt deel uit van de Middellandse Zee. De Straat van Messina vormt de verbinding met de Ionische Zee, die eveneens deel uitmaakt van de Middellandse Zee. Tussen Corsica en Sardinië ligt de Straat van Bonifacio met daarachter de Zee van Sardinië. In het noorden gaat het water over in de Ligurische Zee, de precieze grens is afhankelijk van de aangehouden definitie (zie afbeelding en bronvermelding).
De naam van de zee is afgeleid van het woord "Tyrrhênoi", het woord waarmee in de Oudheid de Etrusken werden aangeduid door de Grieken. Omdat zij stadstaatjes langs deze zee hadden, noemden de Grieken ze "de zee van de Tyrrhênoi". De Romeinen noemden haar vroeger ook wel Mare Nostrum (Latijn: "onze zee"). Later gebruikten ze deze naam voor de gehele Middellandse Zee.
In de Tyrreense Zee monden de Tiber nabij Ostia en de Magra nabij Luna uit.

</doc>
<doc id="25672" url="https://nl.wikipedia.org/wiki?curid=25672" title="Ionische Zee">
Ionische Zee

De Ionische Zee, (Grieks: Ιόνιο Πέλαγος, "Ionio Pelagos"; Italiaans: Mar Ionico of Mar Ionio; Albanees: Deti Jon, 'Onze Zee') is de zee ten zuidoosten van de laars van Italië, ten oosten van Sicilië, ten zuidwesten van Albanië en ten westen van Griekenland. Het Kanaal van Otranto vormt aan de noordkant de doorgang naar de Adriatische Zee. De Straat van Messina is de verbinding met de Tyrreense Zee in het westen, in het zuiden ligt de Libische Zee en ten oosten ligt de Egeïsche Zee. Al deze zeeën maken deel uit van de Middellandse Zee.
De Ionische Eilanden die aan de oostkant in deze zee liggen, behoren tot Griekenland. Korfoe, Lefkas, Ithaka, Kefalonia, en Zakynthos behoren tot deze eilanden.
De streek Ionië uit de klassieke oudheid grensde juist niet aan de Ionische Zee, want deze streek lag in Klein-Azië. Voor veel omringende volken was een variant van "Ioniër" synoniem voor "Grieks." Dit kan een verklaring voor de naam van deze zee zijn.
Mythologische herkomst van de naam.
De naam Ionische Zee komt uit de Griekse mythologie.
Er was eens een mooie nimf, Io, die als dienstmaagd bij Hera in dienst trad. Zij was werkelijk beeldschoon en Zeus kreeg al snel een oogje op haar. Hera, die wel doorhad dat Io een mooie vrouw was, werd langzaamaan jaloers. Om Io te beschermen tegen Hera's jaloezie toverde Zeus haar in een koe om, maar Hera had dit door. Zeus moest haar de koe als geschenk cadeau doen, waarop zij de koe weer aan de herder Argos gaf. Argos was een reus met honderd ogen en zelfs als hij sliep had hij nog twee ogen over om de wacht te houden over zijn kudde.
Ondanks deze tegenslag ging Zeus niet bij de pakken neer zitten, maar in plaats daarvan gaf hij de slimme Hermes opdracht om Io te bevrijden. Hermes, die een verzoek van de oppergod niet in de wind kon slaan, toog op weg naar Nemea, de stad waar Argos Io 'gevangen' hield. Hermes speelde na een kort praatje met Argos een deuntje op zijn fluit, zo slaapverwekkend dat zelfs de laatste twee ogen van Argos in slaap vielen. Hermes hakte toen het hoofd van Argos af en bevrijdde Io. Toen Hera dit bemerkte stuurde zij een horzel, die de arme koe op hol deed slaan. Io rende door het hele land tot zij ten slotte bij Epirus in zee sprong, de zee die later ook de Ionische Zee werd genoemd. Zeus gaf in Egypte Io haar normale gedaante weer terug. Het dode lichaam van Argos bleef ook niet onaangetast: Hera pakte alle honderd ogen en strooide die over de staart van haar lievelingspauw heen.

</doc>
<doc id="25673" url="https://nl.wikipedia.org/wiki?curid=25673" title="Lijst van televisieprogramma's">
Lijst van televisieprogramma's

Hieronder volgen alle lijsten van uitgezonden televisieprogramma's gerangschikt volgens verschillende criteria.

</doc>
<doc id="25677" url="https://nl.wikipedia.org/wiki?curid=25677" title="Kirgizië">
Kirgizië

Kirgizië (uitspraak: [kɪrˈɣizijə]) of historisch Kirgistan (Kirgizisch: Кыргызстан), officieel de Kirgizische Republiek (Kirgizisch: Кыргыз Республикасы, "Kyrgyz Respublikasy"), is een land in Centraal-Azië. Het land is een binnenstaat en wordt begrensd door Oezbekistan, Kazachstan, China en Tadzjikistan. De helft van het land, dat een totale oppervlakte heeft van , ligt boven 3000 meter hoogte in het Tiensjangebergte. De hoofdstad is Bisjkek in het noorden van het land.
Vanaf de negentiende eeuw kwam Kirgizië stap voor stap onder het gezag te staan van het Russische Rijk en later de Sovjet-Unie. In 1936 werd Kirgizië een socialistische sovjetrepubliek. Bij het uiteenvallen van de Sovjet-Unie verklaarde Kirgizië zich in 1991 onafhankelijk en in 1993 werd een grondwet van kracht die het staatshoofd verregaande bevoegdheden geeft.
De Centraal-Aziatische republiek kent in het zuiden nog steeds etnische spanningen, vooral tussen Oezbeekse en Kirgizische bevolkingsgroepen. Van de inwoners zijn 73 procent Kirgiezen, Oezbeken vormen met 15 procent een etnische minderheid. Het land kent problemen met corruptie, georganiseerde misdaad en slechte economische omstandigheden.
Het land behoort tot de Organisatie van Turkse Staten.
Taal.
Officiële talen zijn het Kirgizisch, dat tot de noordwestelijke groep van de Turkse talen behoort, en (sinds 1996 opnieuw) het Russisch. Volgens de grondwet hebben alle nationaliteiten het recht hun eigen taal te gebruiken. Russisch is de dominante taal van het land.
Geschiedenis.
Het gebied dat nu Kirgizië heet wordt al sinds de 8e eeuw door etnische Kirgiezen bewoond. Aan het begin van de 13e eeuw werd het ingelijfd in het Mongoolse Rijk van Dzjengis Khan; na diens dood werd het onderdeel van het Kanaat van Chagatai. In de eeuwen erna bleef Kirgizië onder de Mongoolse invloedssfeer vallen, tot het in de 18e eeuw tijdens de Qing-dynastie door China werd veroverd.
In de tweede helft van de 19e eeuw kwam Kirgizië stapsgewijs in Russische handen. In 1876 werd het ingelijfd door het Russische Rijk, in 1918 werd het veroverd door het Rode Leger. In 1924 werd de Kara-Kirgizische Autonome Oblast geformeerd binnen de RSFSR; deze werd in 1926 omgevormd tot de Kirgizische ASSR, een autonome socialistische sovjetrepubliek, alvorens in 1936 de Kirgizische Socialistische Sovjetrepubliek tot stand kwam, een van de vijftien "de jure" onafhankelijke unierepublieken binnen de Sovjet-Unie.
Tijdens de communistische overheersing werden er pogingen gedaan om de Kirgizische economie in een snel tempo te industrialiseren. Ondanks de toestroom van Russische immigranten en relatieve successen behoorde Kirgizië altijd al tot de economisch minst levensvatbare Sovjetrepublieken.
In 1990 begon de Sovjet-Unie uiteen te vallen. Op 15 december dat jaar werd de naam van het land van "Kirgizische Socialistische Sovjetrepubliek" gewijzigd in de "Republiek Kirgizië" (of "Kyrgyzstan"). Staatshoofd werd de in oktober 1990 gekozen president Askar Akajev. Reeds in 1991 nam het parlement wetten aan om de economie te hervormen. Tijdens de augustus-staatsgreep in Moskou, probeerden conservatieve communisten in Kirgizië president Akajev tevergeefs ten val te brengen. Op 31 augustus 1991 riep Kirgizië de onafhankelijkheid uit.
In 1993 nam Kirgizië een nieuwe grondwet aan en werd het land een presidentiële republiek. In de grondwet wordt ook de bijzondere positie van de islam benadrukt. Ondanks deze specifieke vermelding zijn er na 1996 (opkomst van de Taliban) moslimfundamentalisten actief in Kirgizië.
In 1995 en in 2000 werd Akajev herkozen als president. In maart 2002 was er een protest tegen president Akajev omdat Azimbek Beknazarov, een parlementariër die ervan verdacht werd zijn macht te hebben misbruikt, terecht moest staan. De meer dan 2000 demonstranten waren het hier niet mee eens en vreesden dat de regering hierachter zat om Beknazarov monddood te maken. Bij deze demonstratie vielen zeker 6 doden en 61 gewonden.
In mei 2002 werd er opnieuw een demonstratie ten gunste van Beknazarov onderdrukt. De oproerpolitie ging hierbij hardhandig te werk. In november 2002 werden er oppositieleiders gearresteerd.
In februari 2005 vonden er parlementsverkiezingen plaats die frauduleus verliepen. Zowel de oppositie als internationale waarnemers beschouwen de verkiezingsuitslag ondemocratisch. Nadat de officiële uitslag van de verkiezingen was bekendgemaakt vonden er dagelijks demonstraties plaats. Op 21 maart werden enkele belangrijke gebouwen in de hoofdstad Bisjkek bezet. Oppositiekrachten noemden deze opstand de "Tulpenrevolutie."
Uiteindelijk leidde dit op 24 maart 2005 tot een machtswisseling waarbij Akajev zijn positie moest opgeven. Koermanbek Bakijev werd interim-president en voorzitter van het parlement. In juli 2005 werd Bakijev tot president verkozen. Na zijn inauguratie benoemde hij volgens afspraak Feliks Koelov tot premier.
In april 2010 waren er naar aanleiding van de arrestatie van oppositieleiders, onder wie Almazbek Atambajev, opnieuw demonstraties. De regering werd verweten de vrijheid van meningsuiting te beknotten en de media in hun werk te belemmeren. Op 7 april vielen tientallen doden bij bloedige betogingen, waarna de oppositie, onder leiding van Roza Otoenbajeva, de macht greep. Deze nieuwe regering zoekt vooral steun bij Rusland, omdat ze niet tevreden is over het beleid van Amerika. Na bemiddeling van Kazachstan, Rusland en de Verenigde Staten heeft de verdreven president Koermanbek Bakijev op 16 april 2010 ontslag genomen nadat hij naar de buurrepubliek Kazachstan gevlucht was. De macht is nu in handen van de oppositie met sinds 1 december 2011 Almazbek Atambajev als president. Na vrije verkiezingen in het najaar van 2017 werd hij opgevolgd door Sooronbaj Zjeenbekov. In oktober 2020 trad hij af, nadat er onrust was uitgebroken in het land wegens het vermeende frauduleuze verloop van de parlementsverkiezingen eerder die maand. Hij werd opgevolgd door Sadyr Zjaparov, die enkele dagen eerder uit de gevangenis was ontsnapt na een veroordeling wegens vermeende kidnapping van een overheidsfunctionaris in 2013. Diezelfde Zjaparov was enkele dagen eerder reeds aangeduid als premier van zijn land. Hierdoor vielen de functies van president en premier voor het eerst samen.
Geografie.
Kirgizië grenst aan de Chinese Volksrepubliek, Tadzjikistan, Oezbekistan en Kazachstan en ligt voornamelijk in het Tiangebergte (Pik Pobedy, 7439 meter), in het zuidwesten overgaand in de Pamir met op de grens met Tadzjikistan de Leninpiek, 7134 meter. De Soelajman-Too is een heilige berg voor de moslims die onderdeel is van de werelderfgoedlijst van de UNESCO.
De rivieren zijn onbevaarbaar, maar van groot belang voor de irrigatie en energievoorziening. Van de vele meren is het Issyk Koelmeer het grootste (6280 km²). Het meer is 182 kilometer lang en bij het breedste gedeelte 60 kilometer breed. Voornamelijk aan de noordzijde ervan is sprake van enig toerisme.
De hoofdstad van Kirgizië is Bisjkek. Daarnaast zijn Osj, Dzjalal-Abad, Karakol, Tokmok, Özgön, Kyzyl-Kyya en Balykchy de grootste steden qua inwoneraantal.
Klimaat.
Kirgizië heeft een uitgesproken landklimaat, met koude winters en hete zomers. In het voor- en najaar kan het in de bergen nog sneeuwen, maar 's zomers is het op grotere hoogte juist aangenaam vertoeven. De gemiddelde januaritemperatuur in Bisjkek is min 5 graden, in juli is het gemiddeld 24 graden.
Politiek.
Kirgizië is medeoprichter van de Organisatie van Turkse Staten.
Bestuurlijke indeling.
Kirgizië is bestuurlijk onderverdeeld in twee steden ("shaar") en zeven oblasten ("oblastlar").
De oblasten zijn op hun beurt weer verder onderverdeeld in rayons. De rayons zijn onderverdeeld in gemeenten.
Bevolking.
Kirgizië had op 1 januari 2015 5,9 miljoen inwoners. 34 % is jonger dan 15 jaar, 4 % is boven de 65. Het land kent relatief veel platteland: een derde van de bevolking leeft in stedelijk gebied. De gemiddelde bevolkingsdichtheid is 30 inwoners per km².
De grootste etnische groep bestaat uit de Kirgiezen, een Turks volk. Ze maken 69 % van de bevolking uit (2007). De grootste etnische minderheid bestaat met 14,5 % uit Oezbeken, die met name in het zuiden wonen. Russen (9 %) wonen vooral in het noorden. Kleinere minderheden zijn Wolga-Tataren (1,9 %), Oeigoeren (1,1 %), Tadzjieken (1,1 %), Kazachen (0,7 %) en Oekraïners (0,5 %). Kirgizië kent meer dan tachtig verschillende bevolkingsgroepen.
In Kirgizië heeft zich een forse verandering voorgedaan in de etnische samenstelling sinds de onafhankelijkheid. Het percentage etnische Kirgiezen groeide van 50 % in 1979 tot bijna 70 % in 2007 doordat Europese etnische groepen zoals Duitsers, Oekraïners en Russen massaal het land verlieten. Hun aandeel verminderde van 35 % naar 10 %. Het percentage etnische Russen daalde van 29 % in 1970 tot 21 % in 1989. Sinds 1991 verhuisden grote aantallen Duitsers naar Duitsland. In 1989 woonden er nog ruim 100.000 Duitsers in Kirgizië. Tussen 1991 en 2002 emigreerden er meer dan 600.000 mensen uit Kirgizië.
Religie.
De Kirgiezen hangen voor het merendeel de (soennitische) islam aan (75 % van de bevolking). Kirgizië werd in de 18e eeuw geïslamiseerd. Ook de Oezbeken zijn hoofdzakelijk islamitisch. De Russen zijn Russisch-orthodox (20 % van de bevolking). De Katholieke Kerk heeft er een apostolische administratie met zetel in Bisjkek.
Cultuur.
Een kunstenaarsduo met bekendheid buiten Kirgizië is Kasmalieva en Djoemaliev. Zij ontvingen een Prins Claus Prijs in 2010.
Economie.
Na de onafhankelijkheid in 1991 begon men op aansporen van president Akajev dadelijk de economie te hervormen, waarbij privatiseringen een belangrijke rol speelden. Ondanks deze hervormingen raakte Kirgizië in een economische crisis. De loskoppeling van de Sovjet-Unie, het wegblijven van subsidies en de plotseling veel hogere prijzen van aardgas en aardolie zorgden ervoor dat het land, dat zelf nauwelijks natuurlijke hulpbronnen bezit, steeds verder in het slop raakte. De uittocht van 200.000 Russen, Wit-Russen en Oekraïners, die in belangrijke mate de kern van de industriële arbeidskracht vormden, leidde tot grote problemen.
In 2017 was het bruto binnenlands product (bbp) van Kirgizië US$ 7,7 miljard, ofwel zo’n US$ 1230 per hoofd van de bevolking. De economie is sterk afhankelijk van het geld dat migranten, werkzaam in het buitenland, naar huis sturen en dit maakt ongeveer een derde van het bbp uit. Verder levert de Koemtor goudmijn met 10% een belangrijke bijdrage aan het bbp en ongeveer een derde van de exportopbrengsten komt van de uitvoer van goud. Het land heeft een groot tekort op de handelsbalans en dit is waarschijnlijk nog groter dan de cijfers aangeven. In 2016 lag de Chinese export naar Kirgizië viermaal hoger dan de importcijfers van Kirgizië aangeven, een indicatie dat op grote schaal wordt gesmokkeld.
De overheid is relatief groot en telt veel ambtenaren. De begroting toont tekorten en de staatsschuld is hoog en luidde voor 80% in buitenlandse valuta in 2017. De fluctuaties in waarde van de nationale valuta tegenover de Russische roebel zijn beperkt.
In 2016 leefde een kwart van de bevolking onder de nationale armoedegrens.
De beroepsbevolking bestaat uit 2,7 miljoen mensen van het totaal van 5.357.000 mensen in heel Kirgizië. Daarvan heeft 30% werk in de dienstensector, 15% werk in de industriesector en 55% werk in de landbouwsector.
In 2019 stond het land op plaats 126 van de 180 beoordeelde landen in de corruptieperceptie-index van Transparency International.
Toerisme.
Het toerisme is in Kirgizië in ontwikkeling. Een netwerk van logies bij lokale families is geleidelijk ontstaan. De opbrengsten uit deze activiteiten komen rechtstreeks ten goede aan de families. Dit netwerk wordt "Community Based Tourism" (CBT) genoemd.
Archeologie.
In 2011 werden in de Chüy oblast, meer bepaald in Krasnaya Rechka (Красная Речка) ruïnes gevonden van boeddhistische kloosters met Boeddhabeelden van anderhalve meter tot vier meter hoog.

</doc>
<doc id="25680" url="https://nl.wikipedia.org/wiki?curid=25680" title="Tunnel">
Tunnel

Een tunnel is een kunstmatig aangelegde onderdoorgang om tussen twee punten transport, passage of communicatie mogelijk te maken.
Soorten tunnels.
Indeling naar bouwwijze.
Tunnels kunnen op verschillende manieren worden gebouwd. We onderscheiden onder meer:
Indeling naar gebruik.
Tunnels zijn doorgaans bedoeld voor een bepaalde doelgroep, al komt gecombineerd gebruik ook voor, maar dan meestal in verschillende tunnelbuizen:
Indeling naar barrière.
Indeling naar de barrière die door de tunnel wordt overwonnen (combinaties zijn ook mogelijk):
Aanvullende opmerkingen.
Voor zover een gelijkvloerse kruising, waaronder een spoorwegovergang, ook mogelijk zou zijn heeft een ongelijkvloerse kruising als voordelen veiligheid, gemak en tijdwinst. Vergeleken met een vaste brug is het voordeel dat er geen hoogtebeperking is voor het kruisende verkeer, vergeleken met een beweegbare brug is het voordeel gemak en tijdwinst voor beide verkeersstromen. Tunnels worden ook gebouwd om afstanden te verkleinen (tunnel in plaats van omweg), of anderszins tijdwinst te boeken (tunnel in plaats van veerboot).
Later zijn en worden tunnels aangelegd om omgevingshinder van infrastructuur te verminderen, zoals geluidshinder. Ook economische, planologische en/of ecologische overwegingen kunnen aan de bouw ten grondslag liggen. Er is dan bijvoorbeeld sprake van overkapping van een (spoor)weg om een woonwijk of natuurgebied te ontlasten of een (spoor)weg wordt onder een (stuk) stadscentrum doorgeleid. Denk hierbij ook aan tunnels onder startbanen van luchthavens.
In de slappe Nederlandse bodem is het aanleggen van een tunnel zeer kostbaar en vormt het veelal een innovatieve en technologische uitdaging.
In Rusland en andere voormalige Sovjetlanden zijn de voetgangerstunneltjes onder drukke straten (подземный переход, vrij vertaald: "ondergronds zebrapad") heel talrijk.
Wetgeving.
In Nederland is de Tunnelwet (voluit: de Wet aanvullende regels veiligheid wegtunnels, Warvw) van toepassing op tunnels die langer zijn dan 250 meter.

</doc>
<doc id="25681" url="https://nl.wikipedia.org/wiki?curid=25681" title="Hydride">
Hydride

Een hydride is een binaire chemische verbinding van het chemisch element waterstof, met een ander, minder elektronegatief element. In hydriden heeft waterstof formeel een oxidatietoestand van −I.
Men onderscheidt vier soorten hydriden:
Zoutachtige hydriden.
Zoutachtige hydriden worden gevormd met sterk elektropositieve elementen, zoals de alkalimetalen, maar ook met Ca, Sr of Ba. Deze elementen hebben een lage waarde op de schaal van Pauling, en in chemische verbindingen met bovengenoemde elementen vormt waterstof een H−-ion. Dit ion heeft een edelgasconfiguratie, namelijk die van helium. Kaliumhydride is dus goeddeels te beschouwen als K+H−, analoog aan kaliumfluoride (KF of K+F−). Men zou kunnen zeggen dat waterstof in deze verbindingen optreedt als een halogeen.
Zoutachtige hydriden zijn redelijk stabiele verbindingen met vrij hoge smeltpunten, en in vaste vorm zijn deze verbindingen – zoals vele zouten – een elektrische isolator. LiH smelt bij 680 °C. De andere alkalihydriden zijn minder stabiel, en ontleden, bij een normale druk van 1 atm, bij een temperatuur onder hun theoretische smeltpunt. Bij blootstelling aan water of zuur ontleden zij ook, onder vorming van waterstofgas.
Er zijn ook complexe hydriden, bijvoorbeeld lithiumaluminiumhydride (LiAlH4), dat opgebouwd gedacht kan worden uit Li+ en AlH4−. Deze verbinding is analoog aan de halogeenaluminaten, waarvan lithiumtetrafluoraluminaat (LiAlF4) een voorbeeld is. Lithiumaluminiumhydride wordt gebruikt in de organische synthese, als een reductor voor onder andere ketonen en esters.
Metallische hydriden.
Ook met zwakker-elektropositieve metalen kan waterstof verbindingen aangaan, maar deze verbindingen hebben metallische eigenschappen. Het zijn vaak niet-stoechiometrische verbindingen, die zich eerder gedragen als legeringen tussen twee metalen, dan als een zout of een moleculaire verbinding.
Een goed voorbeeld van een metalliek hydride is de verbinding met palladium. Dit element neemt zelfs bij kamertemperatuur grote hoeveelheden waterstof op, en vormt met waterstof een verbinding met samenstelling PdH0,6.
Dit soort verbindingen wordt gezien als een potentiële mogelijkheid om waterstof, voor gebruik als alternatief voor fossiele brandstoffen, op een veilige manier op te slaan.
Vluchtige hydriden.
Hydriden met een moleculaire structuur zijn vooral bekend van de hoofdgroepelementen. Een aantal ervan worden meestal niet als hydride beschreven. Een goed voorbeeld is water (H2O). Men zou water als het hydride van zuurstof kunnen zien, maar een beschrijving als oxide van waterstof is gebruikelijker en ook juister, omdat zuurstof elektronegatiever is dan waterstof en lading bij waterstof weghaalt. Waterstof is hier dus eerder H+ dan H−.
Om dezelfde reden worden hydriden van koolstof zoals methaan (CH4) koolwaterstoffen in plaats van hydriden genoemd. Hetzelfde geldt voor boranen, en silanen. Er zijn echter ook hydriden van lood en germanium, met een moleculaire structuur, die met enig recht hydriden genoemd kunnen worden. Hydriden van tin worden, net als LiAlH4, in de synthetische organische chemie gebruikt als reductiemiddel. Door complexvorming is de hydride hier nucleofiel. Dat houdt in dat de hydride (met behulp van de complexvorming) het molecuul kan "aanvallen" op een enigszins positief geladen locatie. Hierdoor kan bijvoorbeeld een halogeen worden gesubstitueerd door een waterstof. Dit in tegenstelling tot NaH, dat alleen als base kan reageren.
De metaal-waterstof binding is grotendeels covalent in dit soort verbindingen.
Hydride in metaalcomplexen.
Hydriden komen ook dikwijls voor in metaalcomplexen. Het hydride kan dan worden beschouwd als zowel covalent- als ionisch gebonden; de waarheid ligt in het midden. Afhankelijk van de andere liganden aan het metaalatoom, gedraagt het waterstofatoom zich als hydride of als zuur proton, maar formeel is het dan nog steeds een hydride.
Hydriden aan metaalcomplexen kunnen op drie manieren worden gevormd, namelijk via: 

</doc>
<doc id="25683" url="https://nl.wikipedia.org/wiki?curid=25683" title="Ravelijn">
Ravelijn

Een ravelijn is een buitenwerk van een vesting. Het is een vijfhoekig of redanvormig versterkt eiland dat zich omgeven door een extra "ravelijnsgracht" in de vestinggracht bevindt. In sommige gevallen is het als een schiereiland aan de vesting vastgebouwd.
Het vooruitgeschoven verdedigingswerk bevindt zich halverwege de bastions, vaak voor een toegangspoort van de vesting. Soms ook voor het gordijn, de muur tussen twee bastions. 
In Goes kent men het "Ravelijn de Groene Jager" en "Ravelijn de Grenadier" die als schiereilandjes zowel voor het gordijn als in de buurt van een toegangspoort lagen. Ze waren met de rest van de vesting verbonden door een "magere brug" of een toegangsdam. Op een ravelijn waren soms jagers gehuisvest, ze konden dan vanaf de sterkte met hun wapens een aandeel hebben in de verdediging van de stad.
Onder andere in het museumdorp Vesting Bourtange, dat is herbouwd naar de staat van 1742, zijn ravelijnen in de oorspronkelijke vorm te zien.

</doc>
<doc id="25687" url="https://nl.wikipedia.org/wiki?curid=25687" title="Annette Funicello">
Annette Funicello

Annette Funicello (Utica, 22 oktober 1942 – Bakersfield, 8 april 2013) was een Amerikaans actrice en zangeres.
Funicello verhuisde op jonge leeftijd met haar ouders naar Los Angeles. Tijdens een dansvoorstelling werd ze ontdekt door Walt Disney en gevraagd om mee te doen als "mouseketeer" in Disneys "Mickey Mouse Club". Over de jaren tussen 1955 en 1957 groeide de rol die zij speelde en werd ze een gewaardeerd acteur in de Disney-stal.
Voor een van de rollen die ze speelde, moest ze zingen. Disney gaf haar een contract bij zijn pas opgerichte platenmaatschappij "Disneyland Records". Alhoewel Funicello zelf aangeeft dat ze geen groot zangtalent heeft, blijken haar platen te verkopen. Haar single "Tall Paul" kwam in de top-tien terecht in de zomer van 1959. Ze nam tot 1967 verschillende andere platen op die werden uitgebracht op Disneys "Buena Vista" label. Ze speelde in deze periode ook in een aantal strandfilms, voornamelijk met tegenspeler Frankie Avalon, waaronder "Beach Party" (1963), "Muscle Beach Party" (1964), "Bikini Beach" (1964) en "How to Stuff a Wild Bikini" (1965).
In de jaren zeventig verdween ze naar de achtergrond om meer tijd met haar familie door te brengen. Aan het eind van de jaren tachtig brachten Funicello en Avalon een kerstsingle uit en verscheen er een laatste strandfilm, "Back to the Beach".
In 1992 liet Funicello weten, dat ze sinds 1987 tegen de gevolgen van multiple sclerose vocht en richtte ze "The Annette Funicello Research Fund for Neurological Diseases" op om onderzoek en ondersteuning te bevorderen. In 2013 overleed Funicello aan complicaties van multiple sclerosis in het Mercy Southwest Hospital in Bakersfield. Ze was 70 jaar.

</doc>
<doc id="25688" url="https://nl.wikipedia.org/wiki?curid=25688" title="Frankie Avalon">
Frankie Avalon

Frankie Avalon (Philadelphia (Pennsylvania), 18 september 1940) is een Amerikaanse zanger en acteur. Hij werd geboren als Francis Thomas Avallone en begon al op 12-jarige leeftijd met televisieoptredens, in eerste instantie omdat hij goed trompet speelde.
Zeven jaar later, in de jaren 50, was hij een tieneridool voor vele jonge dames. Zijn beroemdste lied was "Venus", dat werd uitgebracht op het label "Chancellor". Zowel "Venus" als "Why" bereikten de nummer 1-positie in de "Billboard Hot 100".
In de jaren 60 werd hij bekend door zijn rollen in verschillende strandfilms, waarin hij samen met Annette Funicello de hoofdrol speelde. Hij speelde ook in "Skidoo" en "The Million Eyes of Sumuru". In 1977 speelde en zong hij in de filmhit "Grease", waarin hij het nummer "Beauty School Dropout" vertolkte.
In 1986 maakten Avalon en Funicello opnieuw een film, "Back to the Beach". Hij speelde daarna in meerdere films en televisieseries, onder andere in "Full House". Daarna begon hij de cosmetica- en verzorgingslijn "Frankie Avalon Products" en speelde hij zichzelf in "Casino" in 1995.
In 2009 trad hij op bij "American Idol".
Avalon woont in Thousand Oaks.
Trivia.
Frankie Avalon wordt vernoemd in het nummer "Teenage Icon" van de band The Vaccines. In het refrein wordt gezongen: "I'm no teenage icon, I'm no Frankie Avalon".
Ook wordt hij vernoemd in het nummer "Old School Hollywood" van de band System of a Down: "Old school Hollywood baseball, Me and Frankie Avalon".

</doc>
<doc id="25689" url="https://nl.wikipedia.org/wiki?curid=25689" title="Howard Staunton">
Howard Staunton

Howard Staunton (Westmorland (Groot-Brittannië), april 1810 - Londen, 22 juni 1874) was een Engels schaker. In de periode van 1843 tot 1851 werd hij algemeen als de sterkste schaakspeler ter wereld beschouwd.
Schaakcarrière.
In 1836 vestigde Staunton zich in Londen en maakte daar kennis met de schaaksport.
In 1841 werd hij de uitgever van "The Chessplayer's Chronicle", het eerste Britse schaakmagazine.
In 1843 werd het officieuze schaakwereldkampioenschap tussen Staunton en Saint-Amant in Café de la Régence, Parijs, gehouden. Deze wedstrijd werd door Staunton gewonnen, wat zijn supremacie bevestigde. Van deze wedstrijd is de 19e partij op het doek vastgelegd. 
Van 1845 tot zijn dood in 1874 schreef Staunton in een schaakcolumn van "Illustrated London News".
In 1849 introduceerde hij de nieuwe uitvoering van schaakstukken van Nathaniel Cook in zijn schaakcolumn, een uitvoering die over heel de schaakwereld bekend is geworden als de Staunton-schaakset.
Staunton organiseerde in Londen het Eerste Internationale Schaaktoernooi gedurende de Wereldtentoonstelling van 1851.
Howard Staunton overleed in 1874 aan een hartaanval.
Controverse.
Toen de schaakwereld gedomineerd werd door Paul Morphy, werden halverwege de jaren 1850 pogingen ondernomen een match tussen Staunton en Morphy op te zetten, om te bepalen wie nu de sterkste schaker zou zijn. Staunton hield op een enkel slecht getimed voorstel na de boot af. Het is tot op heden een discussie tussen schaakhistorici of Staunton Morphy moedwillig ontliep of dat hij andere prioriteiten had.
Nalatenschap.
Schaaktheorie.
Staunton was voorvechter van zowel de Philidoropening en de Hollandse opening. In de Hollandse opening bestudeerde hij het Stauntongambiet en verrijkte de opening met een aantal varianten na: 1.d4 f5 2.e4.
Staunton-schaakset.
Hoewel het ontwerp voor een specifieke schaakset niet van zijn hand was, kreeg hij zijn naam, omdat hij de tekenende kampioen was. Het ontwerp dat dus als Staunton-schaakset doorgaat is tot heden de meest gebruikte set.
Vernoemingen.
Wereldwijd zijn diverse schaakvereningen naar Staunton vernoemd. In Nederland zijn er bijvoorbeeld Schaakgezelschap Staunton in Groningen en Schaakvereniging Staunton in Etten-Leur.

</doc>
<doc id="25691" url="https://nl.wikipedia.org/wiki?curid=25691" title="Francisco Sánches de Scepticus">
Francisco Sánches de Scepticus

Francisco Sánches (Tui, 1550 - Toulouse, 16 november 1623) was een Portugese sceptische filosoof en arts van Sefardisch-Joodse afkomst.
Biografie.
Hoewel hij werd geboren in Tui, in Galicië (Spanje), werd Sanches gedoopt in Braga (Portugal) op 25 juli 1551, en bracht zijn jeugd daar door. Zijn ouders waren António Sánches, ook een arts, en Filipa de Sousa. Ook al was hij tot het katholicisme bekeerd, hij werd vanwege zijn Joodse afkomst gezien als een nieuwe christen.
Hij ging naar school in Braga tot hij 12 jaar was, waarna hij, om te ontkomen aan de Portugese Inquisitie, met zijn ouders naar Bordeaux verhuisde. Daar hervatte hij zijn opleiding aan het Collège de Guyenne. Hij ging geneeskunde studeren in 1569 in Rome, en, terug in Frankrijk, in Montpellier en Toulouse. Hij werd uiteindelijk, na 1575, professor in de filosofie en de geneeskunde aan de Universiteit van Toulouse.
Belangrijkste werk en ideeën.
In zijn "Quod nihil scitur" "(Er is niets dat bekend is)," geschreven in 1576 en gepubliceerd in 1581, gebruikte hij de klassieke sceptische argumenten om te laten zien dat het Aristotelische idee van noodzakelijke oorzaken die nodig zijn voor het gedrag van de natuur, niet kan worden bereikt: het zoeken naar oorzaken daalt snel af in een oneindige regressie en kan dus geen zekerheid geven. Hij viel ook vertogen in de vorm van syllogismen aan, met het argument dat het bepaalde (de conclusie) nodig is om een voorstelling van het algemene (de aanname) te hebben en dus dat syllogismen cirkelredeneringen waren en niets toevoegden aan kennis.
Perfecte kennis, indien haalbaar, is het intuïtieve begrip van elk afzonderlijk geval. Maar, betoogde hij vervolgens, zelfs zijn eigen idee van wetenschap - perfecte kennis van afzonderlijk dingen - ligt buiten het menselijke bevattingsvermogen vanwege de aard van de objecten en de aard van de mens. De verwevenheid van objecten, hun onbeperkte aantal, en hun steeds veranderende hoedanigheid voorkomt de kennis ervan. De grenzen en de variabiliteit van de menselijke zintuigen beperken de mens tot de kennis van hoedanigheid, nooit van de echte essentie. Bij het vormen van dit laatste argument maakte hij gebruik van zijn ervaring met de geneeskunde om te laten zien hoe onbetrouwbaar onze zintuiglijke ervaring is.
Sanches' eerste conclusie was de gebruikelijke fideïstische van die tijd, dat waarheid kan worden verkregen door geloof. Zijn tweede conclusie zou een belangrijke rol gaan spelen in latere ideeën: maar omdat niets in ultieme zin gekend kan worden, moeten we niet alle pogingen om kennis te verkrijgen achter ons laten, maar moeten we proberen om elke kennis te verkrijgen die ons mogelijk is, d.w.z. beperkte, gebrekkige kennis van die dingen die we leren kennen door middel van observatie, ervaring en oordeel. Het deed beseffen dat "nihil scitur" ( "niets is bekend") op die manier een aantal opbouwende resultaten kan opleveren. Deze vroege formulering van de "opbouwende" of "gematigde" scepsis zou worden ontwikkeld tot een belangrijke verklaring van de nieuwe wetenschap van Marin Mersenne, Pierre Gassendi, en de leiders van de Royal Society.

</doc>
<doc id="25692" url="https://nl.wikipedia.org/wiki?curid=25692" title="Toevalsgenerator">
Toevalsgenerator

Een toevalsgenerator is een instrument dat, of een methode die "toevalsgetallen" produceert. 
Een toevalsgetal is een getal aselect gekozen tussen twee grenzen, zodanig dat ieder getal tussen die grenzen een even grote kans maakt te worden getrokken. Een toevalsgetal is dus onvoorspelbaar en in een lange reeks toevalsgetallen bestaat geen regelmaat of patroon en komt elk mogelijk getal ongeveer even vaak voor. Een toevalsgenerator produceert "aselecte trekkingen" uit een homogene kansverdeling, een kansverdeling op een eindig aantal mogelijkheden, met voor elke mogelijkheid dezelfde kans, waarbij de trekkingen onderling onafhankelijk zijn.
Het blijkt in de praktijk moeilijk een reeks toevalsgetallen te laten maken door een proefpersoon. Mensen hebben de neiging zich te laten leiden door ideeën over regelmaat en willekeur. Als gevolg daarvan worden reeksen als '2 2 2 2' en '1 2 3 4' al snel vermeden, terwijl in een reeks werkelijke toevalsgetallen ook dergelijke opeenvolgingen voorkomen. Een toevalsgenerator is een mechanisme of een algoritme dat zich niet door subjectieve overwegingen zoals willekeur laat leiden.
Pseudo-toevalsgetallen.
Hoewel men voor sommige toepassingen, zoals kansspelen, echte toevalsgetallen wenst, zijn voor andere toepassingen zogenaamde pseudo-toevalsgetallen nodig. Dat zijn reeksen getallen die wat diverse criteria betreft niet van echte te onderscheiden zijn, maar desondanks toch reproduceerbaar. Er zijn verschillende methoden bedacht om zulke pseudo-toevalsgetallen te genereren. Vóór het computertijdperk waren dat voornamelijk lijsten met getallen. Met de komst van de computer werden algoritmen gebruikt om eenvoudig lange reeksen pseudo-toevalsgetallen te verkrijgen. De belangrijkste daarvan is Lehmer-congruentie. Een andere methode maakt gebruik van een maximum-lengtereeks, gegenereerd met behulp van een linear feedback shift register.
Mechanismen.
Gebruikelijke mechanismen liggen aan de basis van de term "aselecte trekkingen". Ze kunnen samengevat worden met de term: hoge-hoedmethode. Andere zijn vergelijkbaar met de dobbelsteen. Beide leveren onder de juiste condities echte toevalsgetallen.
Soms wordt dat betwijfeld. Gooit men een dobbelsteen meerdere keren op precies dezelfde manier, waarbij alle externe invloeden, zoals de wind en trillingen van de aardbodem, worden uitgeschakeld, dan zou het resultaat in theorie altijd hetzelfde moeten zijn. In de praktijk zijn er echter altijd wel externe invloeden. Op kwantumniveau is dat anders, het gedrag van atomaire deeltjes is werkelijk onvoorspelbaar, en die onvoorspelbaarheid werkt in zeer geringe mate ook op het macroniveau door.
Hoge hoed.
De hoge hoed met lootjes is het klassieke voorbeeld van een eerlijke lotingsmethode. Varianten zijn een doos, vaas of urn met knikkers of ballen. Een bekende vorm is de trekking van de lotto-getallen. Ook bij het afroepen van de getallen bij Bingo wordt deze methode gebruikt.
Dobbelsteen.
Een goede mechanische toevalsgenerator is het gooien met een exact zuivere dobbelsteen: het resultaat van elke worp is onafhankelijk van de vorige worpen. Er is dus niets anders te voorspellen dan dat het nieuwe getal opnieuw zal liggen tussen de grenzen (1 en 6). Varianten zijn het werpen met een munt en het gebruik van dobbelstenen met andere aantallen zijden. 
Vermeldenswaard is de manier om met een willekeurige munt, waarvan dus nog niet zeker is of hij zuiver is, een worp met een zuivere munt te simuleren, bedacht door Von Neumann en onafhankelijk van hem later ook door de Nederlandse hoogleraar statistiek Hemelrijk. Men werpt steeds twee keer met de munt. Is de uitkomst eerst kruis en dan munt dan spreken we van succes, komt eerst munt en dan kruis dan noemen we het resultaat een mislukking. Leveren de beide worpen dezelfde uitkomst, dus kruis en kruis of munt en munt, dan werpen we opnieuw. Het kan even duren voor men eruit is, maar de loting is, ongeacht de onzuiverheid van de munt, volstrekt eerlijk.
Toeval met behulp van effecten uit de natuurkunde.
De genoemde methoden zijn lastig te gebruiken in apparaten en systemen. Daarom wordt er bij het werken met toevalsprocessen in wetenschappelijk onderzoek wel gebruikgemaakt van het verval van (licht)radioactief materiaal of kwantumeffecten, zoals witte ruis, waarvan de kwantummechanica zegt dat ze volslagen aselect zijn. Een sensor meet deze effecten en genereert hiermee aselecte getallen.
Algoritmen.
Ook vóór de komst van de computer zocht men al naar algoritmen om (pseudo-)toevalsgetallen te berekenen. Zo kende men de "mid-square-" en de "mid-product-"methode, die uiteindelijk naar de congruentiemethode van Lehmer leidden.
Mid-square.
Van een startgetal van twee cijfers berekent men het kwadraat en schrijft dit op met vier cijfers en kiest de middelste twee cijfers als nieuw toevalsgetal. Bijvoorbeeld:
Zo'n reeks wordt al gauw cyclisch, of loopt op 0 uit, zodat men een verbetering zocht in de mid-productmethode.
Mid-product.
In plaats van een kwadraat berekent men het product van twee getallen, neemt de middelste twee cijfers en schuift de getallen door.
Lehmer-congruentie.
De tegenwoordig meest gebruikte en goed onderzochte methode is de congruentiemethode van Lehmer, kortweg Lehmer-congruentie genoemd. Bij deze methode wordt elk volgend getal verkregen door het vorige getal met een vast getal A te vermenigvuldigen en daarna modulo een getal M te reduceren. Door geschikte keuze van A en M kunnen zeer goede toevalsgeneratoren ontstaan. 
Lijsten.
Lange tijd behielp men zich ook met lijsten met toevalsgetallen. Eenmaal geproduceerd en daarna gepubliceerd in tabellen. Bekende lijsten zijn:
Toepassingen.
Toevalsgeneratoren worden gebruikt in programma's die steeds anders moeten reageren, zoals simulatiemodellen, simulatoren en spellen. Zonder de generator zou, bij gelijke acties van de menselijke speler, een spel steeds identiek verlopen, waarna de uitdaging snel verloren is. Ook bij simulatie van fysische processen zoals radioactief verval worden ze gebruikt.
In de parapsychologie zijn toevalsgeneratoren gebruikt om te trachten telekinetische beïnvloeding aan te tonen.
Donald Knuth heeft in zijn werk "The art of Computer Programming" een heel goede beschouwing gewijd aan het maken van toevalsgenerators; een behartigenswaardige opmerking die hij aan het begin maakt is dat wie zelfs maar overweegt een dergelijke generator te programmeren zich al in 'een staat van zonde' bevindt.
Toevalsgeneratoren kunnen ook gebruikt worden bij procedurele generatie van content van computerspellen of grafische computerprogramma's. Zie ook de lijst van toevalsgeneratoren voor een overzicht.

</doc>
<doc id="25695" url="https://nl.wikipedia.org/wiki?curid=25695" title="Gazastrook">
Gazastrook

De Gazastrook (Arabisch: "Qita` Ghazza" - قطاع غزة, Hebreeuws: "Retzu'at 'Azza" - רצועת עזה ), veelal kortweg aangeduid als Gaza, is een gebied in de Levant van het Midden-Oosten, dat samen met de Westelijke Jordaanoever deel uitmaakt van de Palestijnse gebieden. Het gebied heeft een oppervlakte van ongeveer 365 km² en is genoemd naar de belangrijkste stad Gaza. Er wonen ruim 2,2 miljoen mensen (2023), waarvan ongeveer driekwart als vluchteling geregistreerd staat en in vluchtelingensteden woont.
De Gazastrook ligt gescheiden van de Westelijke Jordaanoever en is daarmee een Palestijnse exclave. Het grenst aan Israël, Egypte en de Middellandse Zee en heeft een drietal door deze buurlanden gecontroleerde grensovergangen. Ingesloten binnen deze grenzen is het voor Gazanen sinds 2000 niet mogelijk om het gebied per vliegtuig of boot te verlaten, en zijn ze op de landgrenzen aangewezen om de Gazastrook te verlaten.
Sinds 2007 is Hamas aan de macht en vormt daar de regering. Israël en Egypte hebben de volledige controle over de toegang tot Gaza en handhaven sinds 2007 een fysieke en economische blokkade. Israël controleert al zijn landsgrenzen, de zeekust en het luchtruim. Egypte controleert zijn enige grens met Gaza, die sinds 2007 vrijwel permanent is gesloten.
Op 7 oktober 2023 brak een oorlog tussen Hamas en Israël uit na een verrassingsaanval door Hamas in Israël. Het Israëlische leger viel hierop Gaza binnen en begon een grondoorlog, waarbij tienduizenden burgers en Hamasstrijders om het leven kwamen. Satelietbeelden, geanalyseerd door het Satellietcentrum van de Verenigde Naties UNOSAT toonden (maart 2024) aan dat door het Israëlische offensief sinds 7 oktober 35% van de gebouwen in de Gazastrook was vernietigd of beschadigd. Hiervan werden 31.198 structuren geïdentificeerd als vernietigd, 16.908 als ernstig beschadigd en 40.762 als matig beschadigd.
Geografie.
De Gazastrook grenst aan Israël, Egypte en de Middellandse Zee en heeft een oppervlakte van ongeveer 365 km². De belangrijkste steden zijn Gaza-Stad, Rafah, Abasãn, Khan Younis en Dayr al-Balah.
De kustlijn van Gaza is ongeveer 40 km lang. Ook de territoriale kuststrook van Gaza wordt door Israël bezet en door de marine hermetisch van de buitenwereld afgesloten. Gazaanse vissers, die traditioneel een belangrijke bedrijfstak vormden, hebben nauwelijks toegang omdat de Israëlische vloot een direct gevaar voor hun leven vormt.
Grenzen.
De grens met Egypte ongeveer 12 km en de grens met Israël ongeveer 59 km lang. De grens met Israël telt twee grensovergangen: Erez voor personenverkeer in het noorden van Gaza en Kerem Shalom voor goederenverkeer in het zuiden. Er is één grensovergang met Egypte bij Rafah. De grenzen met zowel Egypte als met Israël worden streng bewaakt: de grens met Egypte bestaat uit de Philadelphi Corridor en kan legaal alleen via de Rafah-grensovergang overgestoken worden. De grens met Israël bestaat deels uit de Gazastrookbarrière, en kan legaal alleen via de Erez-grensovergang gepasseerd worden; de Kerem Shalom-grensovergang werd in 2023 gesloten.
Bufferzone.
Israël heeft langs de grens met Israël (aan de kant van Gaza) een bufferzone ingesteld. Deze zone is met behulp van bulldozers en periodieke bombardementen omgevormd tot een onbebouwde "no-go-zone". De bufferzone variëreert van 1 tot 1,8km breed en besloeg tussen 2015 en 2024 ongeveer 16 à 17% van heel Gaza, oftewel zo'n 60 km² die niet benut kan worden. In deze zone ligt bijna een derde van de voor landbouw geschikte grond. Tot 2023 werd bijna de helft van Gaza's grondgebied gebruikt voor landbouw.
Corridors.
Israël heeft gesuggereerd een permanente bezetting van de Philadelphi Corridor door het leger te willen handhaven. Ook de bouw van de Netzarim-corridor is een indicatie voor de intentie van een permanente militaire aanwezigheid in Gaza.
Geschiedenis.
De geschiedenis van Gaza en de Gazastrook vormt onderdeel van de geschiedenis van Kanaän waartoe het gebied behoorde voordat de belangrijkste kuststeden ervan kolonies van het Oude Egypte werden. 
Oudheid.
Rond 1200 v.Chr. ontstond een migratiegolf van Filistijnen naar zuidwest Kanaän, dat toen Filistië werd genoemd. De Filistijnen waren een (zeevarend) volk met waarschijnlijk een Myceense of Minoïsche achtergrond, afkomstig van Kreta of Cyprus. In de Hebreeuwse Bijbel wordt Gaza reeds vermeld in Genesis 10:19. Ook in het christelijke Nieuwe Testament komt Gaza voor, in Handelingen 8:26. Arabieren kwamen er op veroveringstocht in het jaar 635 gj.
Ottomaanse Rijk en Britse mandaatperiode.
Tot 1917 was de Gazastrook, net als de gehele regio, onderdeel van het Ottomaanse Rijk. Tijdens de Eerste Wereldoorlog werd het in 1917 door de Britten bevrijd in de 3e Slag bij Gaza. Deze slagen kostten het leven aan duizenden soldaten aan beide kanten. De plaatselijke bevolking, Arabische moslims en Joodse families, werden door de Ottomanen gedwongen te vluchten, zonder eigendommen mee te nemen. Het Verenigd Koninkrijk kreeg op 12 augustus 1922 van de Volkenbond officieel het mandaat over Palestina en de daar te vestigen Joodse staat ("will secure the establishment of the Jewish national home").
Egyptische bezetting.
Volgens het Verdelingsplan van de VN in 1947 zou de Gazastrook onderdeel worden van een nieuwe Palestijns-Arabische staat. De Arabische buurlanden verwierpen het plan echter, zij wilden het land niet verdeeld zien worden in een Joodse staat, een Arabische staat en een neutraal Jeruzalem. Na de beëindiging van het Britse mandaat over Palestina, op 15 mei 1948, en een op handen zijnde burgeroorlog werd op 14 mei 1948 de staat Israël uitgeroepen. Het Egyptische leger viel daarop de aan de Arabische staat toebedachte Gazastrook binnen.
Op 22 september 1948, tegen het einde van de oorlog, vestigde de Arabische Liga een Palestijnse regering (Arabisch: حكومة عموم فلسطين hukumat 'um Filastin) in Gaza in een poging om de invloed van Trans-Jordanië op de Palestijnse kwestie te verminderen; deze regering werd door Trans-Jordanië (en alle niet-Arabische landen) niet erkend. In feite was het weinig meer dan een marionettenregering onder gezag van Egypte, met een verwaarloosbare invloed en een minimaal budget. Later verhuisde de regering naar Caïro.
Onder Egyptisch bewind werd de Gazastrook vanaf 1948 een gesloten kamp. Het werd bijna onmogelijk Gaza te verlaten. Strenge beperkingen, bijvoorbeeld in werkgelegenheid en onderwijs, werden opgelegd aan de inwoners van Gaza, zowel aan de oorspronkelijke bewoners als aan de vluchtelingen. Iedere avond was er een uitgaansverbod tot het ochtendgloren de volgende dag. De slechte behandeling blijkt ook uit de levensverwachting: toen Israël in 1967 de Gazastrook bezette, was de levensverwachting er maar 48 jaar. Na twee decennia was de levensverwachting gestegen naar 72 jaar.
De huidige Gazastrook is een product van de wapenstilstandsakkoorden van 1949 tussen Egypte en Israël; de grens is onderdeel van wat bekend staat als de Groene Lijn. Egypte bezette de strook van 1949 tot 1967, met een onderbreking van vier maanden Israëlische bezetting tijdens de Suezcrisis van 1956. Egypte annexeerde de Gazastrook niet, maar behandelde het als bezet gebied en liet het onder militair bestuur vallen. Palestijnen die in de Gazastrook of in Egypte woonden, kregen een Palestijns paspoort. Dit stopte in 1959 toen Gamal Abdel Nasser, de president van Egypte, de Palestijnse regering per decreet ophief.
Zesdaagse Oorlog 1967.
In de Zesdaagse Oorlog van 1967 werd de Gazastrook door Israël op Egypte veroverd en bezet. Het gebied werd niet geannexeerd door Israël, maar Israëlisch-joodse kolonisten stichtten er onder bescherming van het Israëlisch defensieleger in totaal 21 nederzettingen. In 2005 ontruimde Israël de nederzettingen in de Gazastrook.
Eerste Intifada.
De Eerste Intifada begon eind 1987 in de Gazastrook. Op 9 december botste een vrachtwagen van het Israëlische leger bij het Jabalia-vluchtelingenkamp op een Palestijnse personenauto, met de dood van de vier inzittenden ten gevolge. Hierna kwam het tot een demonstratie, die uitliep op een volksprotest dat oversloeg naar de rest van de Palestijnse gebieden.
Palestijns zelfbestuur.
Het Palestijnse zelfbestuur over het grootste deel van de Gazastrook begon in 1993, na de Israëlisch-Palestijnse akkoorden die bekend staan als de Oslo-akkoorden.
Tweede Intifada.
Het begin van een zeehaven werd tijdens de Tweede Intifada in 2001 door Israël verwoest. Nederland, Frankrijk en de EU werkten samen aan dat project. Israël vernietigde hetgeen reeds gebouwd was, omdat vanaf het bouwterrein mortieraanvallen op Israël zouden zijn gedaan. Deskundigen ter plaatse betwijfelden desgevraagd de juistheid van dit argument.
In 2005 was het aantal Israëlische kolonisten in de Gazastrook gegroeid tot 8000; voor de bevolkingsaantallen in de regio waren zij van weinig betekenis, maar de nederzettingen waren wel gevestigd op een relatief groot deel van het grondgebied: de 8000 kolonisten hadden 15% van de oppervlakte van de Gazastrook in gebruik. De wegen naar deze nederzettingen werden door het Israëlische leger gecontroleerd.
Ontruiming nederzettingen.
Op 4 februari 2004, tijdens de Tweede Intifada, verklaarde de Israëlische minister-president, Ariel Sharon, vijftien nederzettingen die niet pal tegen de Israëlische grens aan lagen te willen ontruimen in het kader van een ontruimingsplan (disengagement plan). Dit plan, overeengekomen met de Amerikaanse president, George W. Bush, bestond eruit dat in plaats van de ontruimde nederzettingen in de Gazastrook een viertal Israëlische nederzettingen op de Westelijke Jordaanoever gebouwd zouden worden, als ook uitbreiding van de grotere nederzettingen op de Westelijke Jordaanoever én de verdere bouw van de omstreden Israëlische Westoeverbarrière, "veiligheidsmuur" (Israëlische benaming) of "apartheidsmuur" (Palestijnse benaming), op de Westelijke Jordaanoever.
Een ruime meerderheid van de Israëlische bevolking was volgens peilingen voor ontruiming van de nederzettingen. Een raadgevend referendum van de Likoed wees op 2 mei 2004 het voorstel af, maar de regering-Sharon zette de plannen door. Aan de kolonisten in de Gazastrook werden grote schadevergoedingen beloofd. Aanvankelijk waren de protestacties tegen de ontruiming aanzienlijk. De Israëlische regering probeerde van meet af aan het aantal extremistisch-religieuze sympathisanten te verminderen. Zo werd bijvoorbeeld een 50.000 man sterke 'Mars op de Gazastrook' verboden. In augustus 2005 waren de inwoners en sympathisanten uit alle nederzettingen in de Gazastrook verwijderd. In september 2005 droeg Israël het bestuur over de Gazastrook over aan de Palestijnse Autoriteit, hoewel het Israëlische leger nog wel beperkt aanwezig bleef. Voor Israëlische burgers sloot Israël de toegang tot de Gazastrook af.
Op 12 september 2005 was de terugtrekking van het grondgebied compleet. Het luchtruim en de kustwateren bleef Israël controleren. Aanvankelijk braken feestvierende Palestijnen de grens met Egypte door, maar die werd later gerepareerd en Egypte vergrendelde de grensovergang. Tijdens een "overwinningsparade" van Hamas kwamen negentien mensen om het leven en raakten er tweehonderd gewond, toen explosieven in een vrachtwagen van Hamas ontploften. De Palestijnse Autoriteit reageerde met een politieke aanval op Hamas wegens het nodeloos in gevaar brengen van burgers.
Na de dood van Yasser Arafat in 2004 werd er door de internationale gemeenschap, de VS en Israël op kop, sterk aangedrongen op democratische verkiezingen.
 In 2006 won Hamas de verkiezingen van Fatah, maar de gekozen bestuurders werden op het allerlaatste moment door Israëlische militairen gedeporteerd. Twee burgers uit Gaza werden door het Israëlische leger ontvoerd, waarop de Palestijnen op 25 juni 2006 twee Israëlische soldaten doodden, er een gevangen namen (korporaal Gilad Shalit) en een uitruil voorstelden voor de ongeveer 10.000 Palestijnse gevangenen in Israëlische gevangenissen.
Hierna startte Israël "Operation Summer Rains" om de korporaal te bevrijden. Bruggen en regeringsgebouwen werden vanuit de lucht aangevallen en de elektriciteitscentrale (dus ook de waterzuiveringsinstallatie) werd lamgelegd. Tientallen parlementariërs en ministers van Hamas werden gearresteerd en opgesloten. Dag en nacht vlogen vliegtuigen van het Israëlisch defensieleger (IDF) laag over het gebied. De Gazastrook ging op slot. Het daaropvolgende bestand hield stand tot november 2006, toen Israël een bloedbad aanrichtte in Beit Hanoun (vijftien doden, tweehonderd gewonden).
Op 12 juni 2007 ging de Karni-grenspost, de poort voor import en export van goederen bij Rafah, dicht.
Machtsgreep Hamas.
De religieuze organisatie Hamas won in 2006 de verkiezingen van de seculiere partij Fatah. Ze greep in 2007, na een korte, heftige, Palestijnse Burgeroorlog met geweld de controle over Gaza, dat toen nog onder bestuur van de Palestijnse Autoriteit viel. De machtsgreep werd gepleegd door de militaire tak van Hamas, de Qassam-brigades. Hamas verklaarde Gaza "bevrijd" en woordvoerders van Hamas bevestigden dat de Qassam-brigades na de bezetting ook een aantal commandanten van Fatah zonder enige vorm van proces hadden geëxecuteerd. Veel aanhangers van Fatah vluchtten naar Egypte en de Westelijke Jordaanoever. Sinds 2006 hebben er in Gaza geen verkiezingen meer plaatsgevonden. Gaza heeft ook geen parlement.
Israël en Egypte gingen over tot een blokkade. Personen- en goederenverkeer werd beperkt en scherp gecontroleerd. Het luchtruim en de Middellandse Zee worden geblokkeerd door het Israëlisch defensieleger (IDF). Het 'Midden-Oostenkwartet' onderwierp sindsdien elke Hamas-regering aan een internationale boycot.
Oorlog met Israël.
In september 2007 verklaarde het Israëlische kabinet de Gazastrook tot een "vijandige entiteit" en verscherpte de sancties, onder andere ten aanzien van de levering van elektriciteit.
Economische blokkade.
Hoewel Israël zijn kolonisten had teruggetrokken uit de Gazastrook hield het de militaire controle en voerde regelmatig tegenaanvallen uit op Hamas-terroristen. Anderzijds zijn vanuit de Gazastrook tienduizenden Qassam-raketten op Israël afgevuurd, die voornamelijk rond Sderot terechtkwamen. Bij tegenaanvallen door Israël, begin 2008, werd onder meer het kantoor van premier Ismail Haniya bestookt en kwamen 120 Palestijnen om het leven, waarvan 25% kinderen. Volgens een rapport (1 maart 2008) van acht Britse mensenrechtenorganisaties was de situatie van 1,5 miljoen Palestijnen in de Gazastrook slechter dan ooit sinds het begin van de Israëlische bezetting in 1967, als gevolg van de vijandelijkheden tussen Israël en Hamas, de extreme restricties op het goederen- en personenverkeer door de Israëlische blokkade van het gebied en de ongecontroleerde raketaanvallen op Israël door Hamas.
In 2010 moest de Israëlische regering documenten vrijgeven na een juridische strijd met de Israëlische mensenrechtengroep Gisha. Deze hebben betrekking op een "dieet" waarop de Israëlische regering de Gazanen wilde zetten. Brandstof en bepaalde voedingsingrediënten werden gereduceerd op basis van berekeningen van de minimum behoefte van een individuele inwoner van de Gazastrook. De bevolking van de Gazastrook (een groot deel is onder de achttien) moest te weinig krijgen om van te leven, maar net te veel om te sterven (aldus Dov Weisglass, die later ontkende dit gezegd te hebben).
Militaire blokkade.
Door de militaire blokkade door Israël beschouwen de VN de Gazastrook als door Israël bezet gebied; haar OCHA-bureau (Office for the Coordination of Humanitarian Affairs) geeft hiertoe recente informatie.
In de Oslo-akkoorden van 1993 is afgesproken dat Israël zich in de overgangsperiode naar een definitieve vredesregeling langzamerhand uit de Gazastrook zou terugtrekken, intussen nog wel de verantwoordelijkheid houdend voor de externe- en interne veiligheid en de openbare orde van de Israëlische nederzettingen en de Israëliërs.
Nadat de Israëlische troepen de Gazastrook in 2005 hadden verlaten, sloot Israël de strook militair af met een veiligheidshek met vier grensovergangen en beheerste bovendien het luchtruim en de zee vóór de Gazastrook. Israël gaf slechts in noodgevallen toestemming aan inwoners van de Gazastrook om de grens over te steken. Ook aanvoer van hulpmaterialen werd mondjesmaat toegestaan. Aan de zuidgrens grenst de strook aan Egypte, met twee grensovergangen. Ook Egypte heeft zijn grens afgesloten.
De zeeblokkade vanaf twintig zeemijl door de Israëlische marine was onderdeel van de totale militaire blokkade. In oktober 2006 werd dit teruggebracht tot zes zeemijl en in januari 2009 tot drie. De visserij vanuit Gaza is daardoor niet meer rendabel en 90% van de vissers is gestopt, mede vanwege de voortdurende intimidatie op zee. De blokkade is, met de enorme overbevolking van de Gazastrook, een belangrijke oorzaak van de humanitaire crisis waarvoor reeds jaren door diverse hulporganisaties is gewaarschuwd.
Einde van het bestand.
In december 2008 liep een staakt-het-vuren tussen Hamas en Israël af. Hamas hervatte de raketbeschietingen, waarop Israël de 'Operatie Gegoten Lood' (Operation Cast Lead) uitvoerde. Hierbij kwamen ruim 1300 mensen om het leven en werden grote verwoestingen aangericht. De militaire- en civiele infrastructuur in de hele Gazastrook werd beschadigd. Gaza heeft zich daar sindsdien niet meer goed van kunnen herstellen, door de economische blokkade en latere grote Israëlische offensieven tegen Gaza.
In 2009 is Egypte begonnen met de aanleg van een muur tussen Egypte en de Gazastrook, die twintig tot dertig meter de grond in ging. Egypte wilde hiermee de smokkel via tunnels onmogelijk maken. Tunnels die door Egypte werden ontdekt, werden vernietigd of met gas gevuld, waardoor meerdere smokkelaars om het leven kwamen.
In 2010 wilde de Gaza Freedom Flotilla onder leiding van het Turkse actieschip 'Mavi Marmara' de zeeblokkade doorbreken en hulpgoederen naar de Gazastrook brengen. Op dit schip bevond zich ook de 87-jarige Katholieke aartsbisschop en prelaat van Jeruzalem, Hilario Capucci. Het schip werd in internationale wateren met geweld geënterd door de Israëlische marine. Bij deze actie werden negen Turkse opvarenden gedood. Aartsbisschop Capucci werd daarbij gewond en door Israël aan Jordanië overgedragen. Er bevonden zich ook Spaanse activisten aan boord.
In november 2015 werd de Israëlische premier Benjamin Netanyahu en zes andere officials door het Spaanse Hooggerechtshof in Madrid schuldig bevonden aan misdaden tegen de menselijkheid voor hun rol met betrekking tot de bloedige aanval op het voor Gaza bestemde hulpgoederenschip Mavi Mara. Het Hof vaardigde een arrestatiebevel voor hen uit..
In november 2012 voerde het Israëlische leger de militaire operatie 'Operatie Wolkkolom' uit in de Gazastrook. Tijdens deze operatie werden ruim 160 Palestijnen gedood en ongeveer 1000 gewond.
In juni 2014 startte Israël een operatie met de naam 'Operation Protective Edge'. Het militaire doel was Hamas-tunnels op te blazen, waarvan er tenminste veertien onder de Israëlische grens doorliepen. Op 1 augustus werd de stad Rafah vier dagen lang zwaar gebombardeerd, waardoor honderden huizen, gebouwen, een hospitaal en een VN-school werden verwoest of beschadigd. Tussen de 135 en 200 burgers werden gedood, en velen verwond. Volgens Amnesty International zou sprake zijn van een oorlogsmisdaad.
Tussen 8 juli en 26 augustus 2014 werden volgens het Israëlische leger locaties vernietigd waar raketten geproduceerd, gelanceerd of opgeslagen werden. De hevigst getroffen plaats daarbij was Shuja'iya, bij Gaza-Stad. Na het conflict van 2014 werd een wapenstilstand afgesproken. De infrastructuur en de economie in de Gazastrook waren door de oorlog getroffen en de militaire blokkade door Israël bemoeilijkte de wederopbouw.
Egypte brak in 2015 drieduizend huizen aan de Egyptische kant van de grens af om een bufferzone te creëren. Om de smokkel via de tunnels tegen te gaan blies Egypte tunnels met dynamiet op en liet gifgas en rioolwater in de tunnels stromen. In 2017 kondigde Egypte aan de bufferzone uit te breiden van 1000 naar 1500 meter. Hiervoor zouden nog eens 1200 huizen moeten worden afgebroken.
Begin mei 2016 werd melding gemaakt van Israëlische jachtvliegtuigen boven Gaza, in de buurt van Gaza-Stad en Rafah, waardoor honderden mensen weer uit hun huizen vluchtten.
Gevolgen van de blokkade.
Volgens een rapport van de Wereldbank van september 2018 was de economie van Gaza "aan het instorten" door de elf jaar durende blokkade. Andere factoren waren het korten op donorbijdragen van zowel de Palestijnse Autoriteit (30 miljoen dollar per maand), als de Verenigde Staten die kortte op het eigen hulpprogramma en op hun bijdrage aan de UNRWA. De economie was "in een vrije val geraakt" met een krimp van 6% in het eerste kwartaal van 2018. De werkloosheid onder volwassenen was nu ruim 50% en de jeugdwerkloosheid 70% (onder meisjes 78%). De Wereldbank deed 1) een beroep op Israël het vervoer van goederen en mensen voldoende te verruimen en handelsrestricties op te heffen teneinde de Gazaanse economie te helpen verbeteren; en 2) op de Palestijnse Autoriteit om instituties op te zetten die de Gazastrook op "een transparante en efficiënte manier" besturen en prioriteit te geven aan een politiek van economische ontwikkeling.
De Gaza-strook is met 6000 inwoners per vierkante kilometer zwaar overbevolkt en de ziekenhuizen en medische centra kampen met grote tekorten aan medicijnen en medische hulpmiddelen. Zij leden onder elektriciteitstekorten ten gevolge van het tekort aan brandstof. Ook de drinkwatervoorziening was nog steeds niet hersteld; (hulp)materialen werden door de blokkade nauwelijks toegelaten. Het grondwater was zeer vervuild, en sanitaire voorzieningen waren ondeugdelijk en slechts 4% van het water was geschikt voor consumptie. Vanwege deze uitzichtloze situatie nam de psychische nood toe, terwijl er een groot tekort was aan psychologisch geschoold personeel. Eind december 2017 bracht de WHO een speciaal rapport uit over de onhoudbare situatie in de Gazastrook.
Verslechterende humanitaire situatie.
Medio maart 2019 hielden inwoners van de Gazastrook demonstraties tegen het bestuur door Hamas, "Marsen van de hongerigen", tegen prijsverhogingen en de slechte leefomstandigheden. Hamas reageerde meteen hardhandig. Tientallen betogers werden afgetuigd, honderden opgepakt. Palestijnse mensenrechtenorganisaties uitten zware kritiek op Hamas. Netanyahu kwam ervoor terug uit de VS en beloofde "een krachtige reactie". Deze kwam in de vorm van luchtaanvallen op Hamasdoelen, waarbij ook gewonden vielen. Het Israëlische Iron Dome-luchtafweersysteem hield enkele raketten tegen, andere raketten kwamen in het open veld terecht.
Protesten tegen de blokkade.
Op 30 maart 2018, de jaarlijkse Palestijnse Dag van het Land (Yum al-Ard) begon een langdurige protestmars 'The Great March of Return' - 'Breaking the Siege' van duizenden inwoners van de Gazastrook langs de grens met Israël. Met dit protest eisten de Palestijnen hun 'recht op terugkeer', (Resolutie 194 Algemene Vergadering Verenigde Naties) naar de plaatsen in Israël vanwaar zij of hun ouders verdreven zijn. Het Israëlische leger had langs de grens soldaten en tanks opgesteld. Enkele dagen daarvoor had Nickolay Mladinov, Speciaal VN-coördinator voor het Midden-Oosten vredesproces, het Israëlisch defensieleger opgeroepen voorzichtig op te treden en geen kinderen te treffen.
Ter gelegenheid van deze 42ste landdag prees Hanan Ashrawi, Uitvoerend Comitélid van de Palestijnse Bevrijdingsorganisatie PLO, de moed en veerkracht van het Palestijnse volk tegenover Israël: "We blijven ons verbinden aan geweldloos volksactivisme en politiek, wettelijk en diplomatiek volharden in de strijd voor vrijheden, rechten en waardigheid."
De eerste confrontatie van de protestmars met het Israëlische leger resulterende in zeventien doden en meer dan 1400 gewonden. Koeweit wilde dat de VN een onafhankelijk onderzoek zou instellen naar dit geweld, maar dat werd door de VS tegengehouden met een veto.
Op 28 februari 2019 werd een (voorlopig) rapport gepubliceerd van een Onafhankelijke Onderzoekscommissie van de VN met bevindingen en conclusies ten aanzien van de Gaza-protesten in 2018, waarbij 183 Palestijnen, onder wie 35 kinderen, door Israëlische kogels werden gedood; 154 van hen waren ongewapend. Er waren ruim 9500 gewonden, van wie een groot aantal een amputatie moest ondergaan.
Premier Benjamin Netanyahu en Israëlische functionarissen verwierpen de bevindingen van de commissie en noemden ze "hypocrisie en leugens".
Raketaanvallen in 2019.
Op 25 maart 2019 verwoestte een raket uit de Gazastrook een huis in het dorp Mismeret bij Tel Aviv. Er vielen zeven gewonden en er was schade aan omliggende huizen. In het weekend van 4 en 5 mei 2019 werden vanuit de Gazastrook 690 raketten op Israël afgevuurd, die vier Israëliërs doodden en 234 van hen verwondden. Op zijn beurt viel Israël 350 doelen van Hamas aan. In de Gazastrook vielen 23 doden en 44 gewonden. Onder andere werden woongebouwen en een moskee getroffen. Een Hamascommandant, Hamed Abdul Khoudary, werd door een raket gedood toen hij in zijn auto op weg was in de wijk Al-Tuffah van Gazastad. Khoudary zou volgens het Israëlische leger via zijn bedrijf sommen geld van Iran naar Hamas en Islamitische Jihad gesluisd hebben.
Er werd een staakt-het-vuren bereikt, hetgeen voor Benny Gantz reden was Netanyahu te verwijten voor geweld gecapituleerd te zijn.
Israëlisch-Palestijns conflict 2021.
Begin mei 2021 brak het Israëlisch-Palestijns conflict van 2021 uit. Het "begon" met ongeregeldheden in Jeruzalem. De Israëlische politie had op het einde van de heilige maand Ramadan de Al-Aqsamoskee betreden en daar traangas- en schokgranaten afgevuurd. Zij dreigden vier families uit hun huizen te zetten ten voordele van Joodse kolonisten in de Jeruzalemse wijk Sheik Jarrah. Hamas wilde tonen dat zij het Palestijnse verzet aanvoerde en stelde Israël een ultimatum om zijn eenheden daar weg te halen (maandag 10 mei om 18 uur). Toen dat niet gebeurde, schoot het raketten richting Jeruzalem, waarop Israël reageerde.
Nadat op 20 mei 2021 onder bemiddeling van Egypte een wapenstilstand was bereikt tussen Israël en Hamas (en het kleine Islamitische Jihad), noemde Netanyahu de Israëlische militaire operatie (naam: "Operatie Shomer HaChomot" vert.: Bewaker van de Muren), waarin gedurende elf dagen Hamas-doelen in de Gazastrook werden gebombardeerd, een "buitengewoon succes": "We hebben al onze doelen bereikt." En: "We hebben meer dan 200 terroristen gedood", waaronder 25 leiders. Het was president Joe Biden van de VS die, na het recht van Israël om zich te verdedigen te hebben bevestigd, aangaf dat het nu genoeg was. Netanyahu had hem nog bedankt en tegengeworpen dat niet alle doelen bereikt waren. OCHA opt ((United Nations) Office for the Coordination of Humanitarian Affairs Occupied Palestinian Territories) noemt officieel 242 doden (138 m., 38 v., 66 ki (Bron:OCHA opt)), 1948 gewonden (940 m., 398 v., 610 ki. (Bron: Pal. ministerie van Gezondheid (OCHA opt))) en grote materiële schade. Onder de doden waren ten minste 129 burgers. Ten minste twaalf Gazanen vielen als slachtoffer van afzwaaiende Hamas-raketten.
OCHA opt rapporteerde verder dat 258 gebouwen geheel of gedeeltelijk waren verwoest door Israël, waarmee 1042 woningen, kantoren en winkels verloren waren gegaan. Daarnaast werden 15.305 woningen beschadigd, waarvan 769 onherstelbaar; 53 scholen, zes ziekenhuizen, elf klinieken en 74 overheidsgebouwen werden beschadigd, alsmede de elektriciteits- en watervoorziening. Ongeveer 800.000 van de 2 miljoen Gazanen hadden geen toegang meer tot leidingwater.
Vanuit de Gazastrook werden meer dan 4000 raketten afgevuurd, die twaalf doden (een militair, drie buitenlandse werknemers en acht Israëlische burgers), meer dan 700 gewonden en aanzienlijke schade veroorzaakten in het de Gazastrook omringende Israëlische gebied (bv. Asjkelon, Tel Aviv).
Bijzonder kenmerk van dit conflict waren de onlusten in steden in Israël zelf die Palestijns-Arabische wijken hebben, met name in Lod (Palestijns:Lydda). Beide partijen claimden de overwinning.
Oorlog Hamas-Israël.
Aanval Hamas op Israël 2023.
Op de ochtend van 7 oktober 2023, de slotdag van het Joodse Loofhuttenfeest, overrompelde Hamas Israël vanuit de Gazastrook met een grootscheepse raketaanval, gevolgd door een invasie in het aangrenzende Israëlische gebied. Bij deze aanval werden 1200 Israëliërs vermoord en werden ongeveer 240 Israëliërs als gijzelaar naar Gaza ontvoerd. Hoewel bijna alle slachtoffers burgers waren, werden ook soldaten in Israëlische legerposten omgebracht. Onder de burgerslachtoffers waren bewoners van meer dan twintig kibboetsen en een paar honderd veelal jeugdige deelnemers aan een muziekfestival. In de daaropvolgende dagen werden de meeste binnengedrongen terroristen door de Israëlische strijdkrachten uitgeschakeld. Als reactie op de terreuraanval begon Israël in de Gazastrook de militaire operatie "Iron Swords", die volgens de Israëlische premier Netanyahu erop gericht was om Hamas en haar infrastructuur uit te schakelen en de gijzelaars te bevrijden.
De Gazastrook werd van elektriciteit en water afgesloten, gevolgd door een algehele blokkade die de voedsel- en medische hulpmiddelen aanvoer lamlegde. Hamas wilde de gijzelaars alleen onder verregaande voorwaarden vrijlaten, waarop de Israëlische strijdkrachten een grondoperatie in het noorden van Gaza begonnen, nadat het de bevolking van Gaza had opgeroepen naar het zuiden te vertrekken. Egypte hield gedurende deze tijd de grens met Gaza gesloten. De internationale druk op Hamas en Israël werd opgevoerd, waarna in maart 2024 Hamas belangrijke eisen liet vallen.
Oorlogsmisdaden en genocide.
In de Gazaoorlog 2023-2024 werden tussen 7 oktober 2023 en 1 mei 2024 minstens 34.000 Gazanen gedood, waarvan zo'n 14.000 kinderen, en meer dan 78.000 verwond. Meer dan driekwart van de totale bevolking werd uit hun huizen verdreven, terwijl tot zo'n 70% van de woningen werd vernietigd. Het grootste deel van de civiele infrastructuur van Gaza werd vernietigd, inclusief ziekenhuizen, scholen en VN-faciliteiten. Alle ziekenhuizen en gezondheidscentra, het hele onderwijssysteem in Gaza, 80% van de scholen en alle universiteiten en de meeste religieuze en culturele instituten en het cultureel erfgoed werden geheel vernietigd of ernstig beschadigd. 
Een wetenschappelijke studie van rechtsexperts, gepubliceerd in mei 2024, concludeert dat Israël genocidale handelingen in Gaza heeft uitgevoerd. Het concludeert dat tot 1 mei 2024 meer dan 5% van de Gazaanse bevolking is gedood, met meer dan 2% van alle kinderen gedood of gewond. Volgens het rapport werden er in de eerste 4 maanden van de oorlog meer kinderen gedood dan in alle conflicten in de hele wereld in de afgelopen 4 jaar bij elkaar.
Demografie.
Volgens het Palestijns Centraal Bureau voor de Statistiek (PCBS) had Gaza in 2023 ruim 2,2 miljoen inwoners, waaronder 1,48 miljoen door UNRWA geregistreerde Palestijnse vluchtelingen, die voor een belangrijk deel in een achttal tot steden uitgegroeide vluchtelingenkampen wonen. Het gebied heeft hiermee een gemiddelde bevolkingsdichtheid van meer dan 6.000 inwoners per vierkante kilometer. 
Het aantal inwoners van de Gazastrook nam tijdens en na de Arabisch-Israëlische Oorlog van 1948 met 200.000 toe naar ongeveer 280.000 inwoners. In juli 2003 woonden er naar schatting 1,3 miljoen Palestijnen. Van hen waren 961.645 personen door UNRWA geregistreerd als vluchtelingen en nakomelingen van vluchtelingen in 1948. Zowel de vluchtelingen van 1948, als hun nakomelingen daarvan erven namelijk de status van vluchteling met alle door de VN in 1948 toegekende aanspraken. De grootste stad was Gaza, met ongeveer 400.000 inwoners en de bevolkingsdichtheid bedroeg meer dan 3500 inwoners per vierkante kilometer.
Religie.
Bijna de gehele bevolking (99 %) bestaat uit Soennitische moslims. Er is nog slechts een kleine minderheid (1 %) van niet-moslims, waarvan zo'n 2.000 christenen. Deze christenen hebben van oorsprong een Grieks-orthodoxe of Katholieke achtergrond. In de oudheid was er in Gaza een bloeiende christengemeenschap. De Grieks-orthodoxe Sint-Porphyruskerk is ongeveer 1000 jaar oud en de derde oudste kerk ter wereld. In de jaren 2000-2006 verlieten veel christenen Gaza vanwege Israëlische militaire operaties. Na de machtsovername in 2007 door Hamas was het relatief rustig. Het aandeel van de christelijke gemeenschap in Gaza is hard gedaald. Eind 2017 waren er in Gaza nog 1000 christenen.
In de Oorlog Hamas-Israël zijn per september 2024 door Israëlische bombardementen 206 scholen, 26 moskeeën en verschillende kerken vernield of verwoest. De Sint-Porphyruskerk is tijdens zo'n aanval zwaar beschadigd.
Bestuur.
De Gazastrook maakt deel uit van Palestina en staat politiek "de jure" onder bestuur van de Palestijnse Autoriteit, "de facto" echter onder het bestuur van Hamas. Na de verkiezingen van 2006 en de Palestijnse Burgeroorlog tussen Hamas en de Palestijnse Autoriteit, kwam in juni 2007 de religieuze partij Hamas aan de macht. Sindsdien wordt Gaza door Hamas bestuurd als een onafhankelijk gebied. Sinds 2006 hebben er in Palestina, zowel op de Westelijke Jordaanoever als in Gaza, geen algemene verkiezingen meer plaatsgevonden.
Gouvernementen.
Gaza is onderverdeeld in de volgende gouvernementen:
Water en energie.
Watertoevoer.
Drie wadi's voeren van oost naar west regenwater af van Israël via de Gazastrook naar de Middellandse Zee. Hiervan is de Wadi Gaza, ook gespeld als Wadi Ghazzeh, veruit de grootste wadi. Meer stroomopwaarts wordt deze wadi Esh-Shallaleh genoemd. Normaal gesproken voert deze slechts eenmaal per jaar gedurende een dag of tien veel water aan. Israël houdt het water van de Wadi Gaza tegen door middel van een dam.
Drinkwater.
In Gaza zijn regenwater en de aquifer de enige natuurlijke bronnen voor de watervoorziening. De aquifer is een watervoerende aardlaag langs de kust van de Middellandse Zee die van oost naar west via Israël loopt. De extractie van water uit deze aquifer door Israël gaat ten koste van de watervoorziening van Gaza. Door de overbevolking en het ontbreken van andere natuurlijke waterbronnen werd langdurig – ook al vóór 1967 – te veel water opgepompt, met als gevolg dat de grondwaterspiegel flink is gedaald en zeewater vanuit de Middellandse Zee in de aquifer is gedrongen, met verzilting als gevolg. Daarbij komt dat door het gebrek aan een functionerend rioolwaterzuiveringssysteem het grondwater ernstig is vervuild. Al in 2009 was ongeveer 90-95% van het water vervuild en ongeschikt voor menselijke consumptie.
Voor drinkwater is de bevolking afhankelijk van ontzilt water en import van drinkwater. Al voor de Gaza-oorlog van 2014 was het waterleidingsysteem toe aan herstel en vernieuwing. Om het grondwater te beschermen zou het oppompen van water gestaakt moeten worden. De UNCTAD verwachtte in 2015 dat - als er niet wordt ingegrepen - de schade in 2020 onomkeerbaar zou zijn.
In de Gazaoorlog van 2023-2024 zijn de ontziltingsinstallaties en infrastructuur van watertransport en afvoer van rioolwater door Israël vernield tijdens bombardementen. Voor het uitbreken van de oorlog op 7 oktober 2023 was Israël voor 7 procent verantwoordelijk voor o.a. de drinkwatervoorziening van Gaza.
Elektriciteit.
Gaza Power Plant, de elektriciteitscentrale van Gaza, is herhaaldelijk door Israël gebombardeerd maar weer zo goed mogelijk hersteld. De energieproductie wordt beïnvloed door gebrek aan brandstof als gevolg van de blokkade, waardoor het steeds vaker voorkomt dat de centrale op halve kracht (60 van de 120 MW) of minder werkt. Uren van stroomuitval zijn hierdoor een regelmatig voorkomende last van soms twaalf of meer uur op een dag. Mede hierdoor is Gaza afhankelijk van de invoer van elektriciteit uit Israël (120 MW) en Egypte (30 MW).
Economie.
De Gazastrook is al decennia arm met een onderontwikkelde economie, een situatie die telkens slechter werd met elke nieuwe golf van geweld en de daarmee gepaard gaande verdere isolatie van de Gazastrook. Over het algemeen hadden armen wel toegang hebben tot allerlei basisvoorzieningen, maar behoorden de gezondheidszorg en overheidsdiensten tot de slechtste in het regio. Na de Oslo-akkoorden in 1994 beperkte Israël de bewegingen van de Palestijnen en hun goederen naar en van Israël steeds meer. Dit trof in het bijzonder de Gazanen. Begin jaren negentig kwam 40 procent van de arbeiders dagelijks Israël binnen voor werk, in 2000 was dit gedaald naar 15 procent. 
De Gazaanse economie raakte ook ondermijnd door ruim 25 controleposten en wegversperringen in de periode 2000 tot 2002, gedurende de Tweede Intifada. De wegversperringen zorgden binnen Gaza voor economische schade door lange wachttijden, werknemers die moeite hadden hun werkplek te bereiken en had ook impact op de gezondheid van de bevolking. Een onderzoek in 2002 wees uit dat drie keer zoveel kinderen in Gaza (13%) ten opzichte van de Westelijke Jordaanoever (4%) leed aan acute ondervoeding ondervoeding.
De situaties verergerde toen Hamas in 2007 in Gaza aan de macht kwam. Het isolatiebeleid van Israël, met de verdere beperking van de bewegingsvrijheid, werd aangescherpt. Onder het Hamas-bewind leden de Gazanen nog meer onder de stijgende werkloosheid, hogere armoedecijfers en een sterke inkrimping van de particuliere sector, die voornamelijk afhankelijk was van de export. Het armoedecijfer steeg van 39% in 2011 naar 53% in 2017.
In 2015 bracht de UNCTAD een rapport uit over de leefsituatie van de Gazastrook in de breedste zin. Het waarschuwde dat de Gazastrook over vijf jaar onleefbaar zou zijn als er geen drastisch verbeteringen zouden komen. In 2022 was de werkloosheid gestegen naar 44 procent, terwijl 63 procent van de Gazanen in voedselonzekerheid leefde. Kort voor de Oorlog Hamas-Israël die in oktober 2023 uitbrak was 58% van de Gazanen afhankelijk van internationale hulp.
De "tunneleconomie", het smokkelen van goederen via ondergrondse tunnels, werd sinds 2013 aan banden gelegd door Egypte, toen het de meeste tunnels tussen Egypte en de Gazastrook wist te vernietigen of onder water te zetten. In 2024 lekten Egyptische documenten uit, waaruit bleek dat in de periode 2013 tot 2015 ruim 2000 tunnels waren vernietigd.
Landbouw.
Ongeveer een derde van de voor landbouw geschikte grond ligt in de bufferzone langs de grens met Israël. Niet alleen werden er groenten verbouwd, maar ook olijf-, amandel- en citrusbomen.
In 2008 leefden in Gaza zo'n 13.000 families van agrarische activiteiten, het hoeden van vee of visserij. De Voedsel- en Landbouworganisatie van de Verenigde Naties (FAO) had een programma opgezet voor steun aan de Gazaanse boeren, met levering van zaad- en plantgoed, kunstmest, veevoer en vee. In de Gaza-oorlog van 2008/2009 leden de families bijna allemaal schade. Na de oorlog zou dit programma worden hervat.
Met het "Multi-annual Strategic Plan for 2014-2017" trachtte Nederland de voorziening van voldoende veilig en voedzaam voedsel te bevorderen, zowel op de Westoever als in Gaza, en tegelijkertijd de Palestijnse boeren met hun producten een concurrerende positie op de nationale en internationale markten te geven. Onderdeel van het project was een "Gaza Buffer Zone Project" ten behoeve van de Bedoeïenen-gemeenschap in Umm an-Nasser, Noord-Gaza. Via dit project werden in Gaza onder andere moderne druppelirrigatie en sprinkler-systemen gefinancierd.
Een ander onderdeel van het meerjarenplan (en voorafgaande projecten) was de donatie van goederenscanners in 2013 en 2015 door Nederland op de Kerem Shalom grensovergang, waardoor de producten efficiënter kunnen worden geëxporteerd. Dit werd aanvankelijk door Israël niet toegestaan. Het werk werd stilgelegd en materialen in beslag genomen. Daar bovenop kwam de Gaza-oorlog van 2014.,p.4,35-36
Problematisch waren de beschietingen van boeren vanaf de grens door het Israëlische leger en het frequent vernielen van de akkers met bulldozers. Na de Gaza-oorlog van 2014 werd overeengekomen dat de Gazanen tot 100 meter van de grens gewassen mochten gaan verbouwen. Het leger sproeide echter twee keer per jaar met vliegtuigen hoog geconcentreerd landbouwgif in de bufferzone, waarbij tot ver buiten de zone oogsten werden vernietigd. Het sproeien met gif vond plaats langs de hele grens, van Beit Hanoun in het noorden tot Khan Younis in het zuiden. Israël zegt dat handhaven van een no-go-zone dient om aanvallen vanuit Gaza te voorkomen.
De systematische vergiftiging van landbouwgebieden in Gaza met herbiciden en de grootschalige vernietiging van agrarisch land en infrastructuur in de Gaza-oorlog van 2023-2024 door het Israëlische leger is door het onderzoeksinstituut Forensic Architecture beschreven als een ecocide.
Visserij.
De visserij wordt belemmerd door de zeeblokkade. De visserij-zone voor Palestijnse vissers is door Israël meermalen gewijzigd en van 20 zeemijl (1994 Oslo-akkoorden) teruggebracht tot 15, en vervolgens tot 6 (2019) of 3 zeemijlen uit de kust. Regelmatig worden vissers door de Israëlische marine opgebracht, omdat zij zich in een verboden zone bevinden. Een enkele keer valt daarbij een dode.
&lt;br&gt;Het kustwater wordt regelmatig verontreinigd doordat, wegens elektriciteitstekort of andere redenen, ongezuiverd afvalwater in zee wordt geloosd. Door genoemde factoren is de werkgelegenheid in de visserij flink afgenomen.
Media.
In de Gazastrook zijn verschillende Palestijnse media actief, die veelal door Hamas gecontroleerd worden. Daarnaast zijn er ook een aantal onafhankelijke media organisaties. Buitenlandse media kunnen niet autonoom opereren in de Gazastrook en zijn veelal afhankelijk van lokale (Palestijnse) verslaggevers die namens hen opereren. 
Bedreiging van de persvrijheid.
De persvrijheid in de Gazastrook staat sterk onder druk door het beleid van Hamas en door Israëlische militaire aanvallen. De organisatie "Verslaggevers Zonder Grenzen" (RSF) concludeerde in het jaarrapport van 2023 dat de Gazastrook "een bijzonder ongastvrij gebied is voor de persvrijheid". Het beschuldigde zowel de Palestijnse autoriteiten als het Israëlische leger van aanvallen op de pers. De organisatie stelde dat de politieke krachten in de Gazastrook vijandig staan tegenover persvrijheid. Hamas en de Islamitische Jihad zouden journalisten lastig vallen die ervan verdacht worden samen te werken met Israël. 
Freedom House stelde in zijn jaarlijkse rapportage van 2023 dat de media in Gaza "niet vrij" zijn. De organisatie meldde in haar rapport dat journalisten en bloggers uit Gaza geconfronteerd worden met repressie door het "interne veiligheidsapparaat van de Hamas-regering en door Israëlische strijdkrachten". Freedom House constateerde dat de praktijken, die ook al beschreven werden door Human Rights Watch in 2018, waaronder arrestaties, ondervragingen, mishandeling en marteling van journalisten, onverminderd voorkomen. Amnesty International meldde dat ook de vrijheid van meningsuiting op sociale media wordt onderdrukt. In 2019 kwam een mensenrechtenrapport van het Department of State van de Verenigde Staten tot vergelijkbare conclusies als bovengenoemde organisaties. In 2021 verwoestte de Israëlische luchtmacht twee gebouwen waarin meer dan tien lokale en internationale media-organisaties gehuisvest waren, wat Israël op internationale kritiek kwam te staan.
Oorlog Hamas-Israël.
Tijdens de Gazaoorlog die in oktober 2023 uitbrak liet Israël geen buitenlandse journalisten toe in het gebied. De "Committee to Protect Journalists" (CPJ) noemde de oorlog het dodelijkste conflict voor journalisten dat de organisatie tot dan toe registreerde. Tot maart 2024 kwamen volgen CPJ en RSF rond de honderd journalisten om het leven, die vrijwel allemaal van Palestijnse afkomst waren, waarvan volgens Israël een aantal gelieerd waren aan Hamas en Islamitische Jihad. Volgens RSF werden minimaal 22 journalisten gedood tijdens of vanwege hun werk, waarvan de meesten duidelijk herkenbaar als journalist aan het werk waren. Anderen werden gedood door gerichte aanvallen op hun huizen. De organisatie diende naar aanleiding van het hoge aantal journalistieke slachtoffers in de Gazastrook in december 2023 een tweetal klachten in bij het Internationaal Strafhof in Den Haag wegens oorlogsmisdaden tegen journalisten, waarna het strafhof een onderzoek initieerde.
Zee- en luchthaven.
In de Oslo-akkoorden van 1993 en 1995 werd vastgelegd dat de Palestijnse gebieden een zee- en luchthaven in bedrijf konden nemen. In 1998 werd de Yasser Arafat International Airport door de Amerikaanse president Bill Clinton geopend. In 2001 en 2002 werd deze luchthaven grotendeels door Israël verwoest tijdens de Tweede Intifada. In 1996 startte het Nederlandse bedrijf Ballast Nedam met de voorbereidingen voor de aanleg van een zeehaven maar tijdens de Tweede Intifada werd op 19 september 2001 ook de bouwplaats van de zeehaven door Israël verwoest. Van de heropbouw van de haven en het vliegveld is sindsdien niets gekomen vanwege de opeenvolgende conflicten met Israël.
Grensovergangen.
Er zijn twee grensovergangen tussen Gaza en Israël: Erez in het noorden van Gaza voor personenverkeer en bij het drielandenpunt in het uiterste zuiden van Gaza Kerem Shalom voor goederenverkeer. De Karni-grensovergang, in het verleden bestemd voor de doorvoer van goederen, werd in juni 2007 door Israël gesloten, de Sufa-grensovergang in september 2008 en de Nahal Oz-grensovergang voor de invoer van brandstof in januari 2010. Er is één grensovergang met Egypte bij Rafah. Sinds het begin van de Tweede Intifada in 2000 is het voor de Gazanen niet mogelijk om de exclave per vliegtuig of boot te verlaten. Zij zijn daarom aangewezen op de grensovergangen bij Erez en Rafah. Gaza wordt in internationale media ook wel aangeduid als "de grootste openluchtgevangenis ter wereld". Israëlische journalisten is het sinds 2006 verboden naar Gaza te reizen. 
Erez grensovergang.
De "Erez crossing" werd in 2008 gesloten voor goederenverkeer en is sindsdien uitsluitend open voor personenverkeer. Voor personen is het de enige landverbinding tussen Gaza en Israël en de Westoever. Reizigers moeten vanaf of tot de grens door een 3 kilometer lange tunnel van gaas en prikkeldraad om de door Israël ingestelde bufferzone te overbruggen.
Tot de Tweede Intifada in 2000 passeerden maandelijks een half miljoen arbeiders de grens bij Erez om in Israël te werken. Na beperking van het aantal werkvergunningen bleef hier nog maar een fractie van over. Ook het overige personenverkeer naar Israël werd na 2000, voor Palestijnen, tot een minimum teruggebracht. In de praktijk werden slechts medische gevallen en handelaren doorgelaten. Houders van buitenlandse paspoorten mogen de grens wel passeren. 
Begin mei 2016 kondigde Defensieminister Moshe Ya'alon, op persoonlijke titel en zonder een concrete datum te noemen, een mogelijke heropening voor goederenverkeer aan. Na zijn aftreden, drie weken later, is van het idee niets meer vernomen.
Kerem Shalom-grensovergang.
De grensovergang Kerem Shalom, bedoeld voor goederenverkeer tussen Israël en Gaza, is na de terroristische aanval door Hamas op Israël van 07 oktober 2023 gesloten. 
Rafah-grensovergang.
Tot aan 2005, toen in Gaza nog 21 Israëlische nederzettingen aanwezig waren en ook de zuidgrens nog door Israël werd gecontroleerd, werd al nauwelijks verkeer tussen Egypte en Gaza toegestaan. Ook daarna hielden Egypte en Hamas het grensverkeer beperkt. Na de militaire staatsgreep van Abdul Fatah al-Sisi in 2013 werd de grens vrijwel geheel gesloten en nog maar sporadisch geopend. 
Grensblokkades 2023-2024.
Sinds 7 oktober 2023, aan het begin van de oorlog Hamas-Israël, werden alle grensovergangen door Israël gesloten en bleven onder controle van het Israëlische leger. De overgang bij Rafah tussen de Gazastrook en Egypte, die vóór 7 oktober 2023 diende voor dagelijkse humanitaire hulp aan Gaza werd nog sporadisch geopend. Een lange rij van honderden trucks met hulpgoederen staan sindsdien te wachten om toegelaten te worden. Hierdoor voltrok zich een humanitaire crisis in de Gazastrook. Diverse landen probeerden door middel van droppingen van voedsel- en medicijnpakketten de nood enigszins te verlichten, maar dat bleek slechts een druppel op een gloeiende plaat.

</doc>
<doc id="25696" url="https://nl.wikipedia.org/wiki?curid=25696" title="Mongolië">
Mongolië

Mongolië (Mongools: Монгол Улс/, Russisch: Монго́лия) is een land in Centraal- en Oost-Azië. Het land grenst in het noorden aan de autonome republieken Altaj, Toeva en Boerjatië, allen lid van de Russische Federatie. Verder grenst het in het noorden nog aan de kraj Transbaikal ("Zabajkalski kraj") en in het zuiden grenst het land aan het autonome gewest Binnen-Mongolië, dat tot China behoort. Mongolië is sinds 1990 een democratie.
Het land ligt op de Mongoolse hoogvlakte en heeft een landklimaat met toendra's en steppegebieden in het noorden, bergachtig gebied (Altaj) in het midden, en woestijn (Gobi) in het zuiden. Ongeveer 42% van de, merendeels boeddhistische, bevolking woont in de hoofdstad Ulaanbaatar. De bevolking leeft overwegend nomadisch in traditionele vilten tenten, "ger" ook wel "joert" genoemd en voorziet in haar levensbehoeften door veeteelt. Schapen, paarden en kamelen worden in vrij lopende kuddes gehouden. In het noorden van het land is enige vorm van industrie in de vorm van houtverwerking en mijnbouw. Ruim 80% van de bevolking behoort tot de etnische groep van de Khalkha-Mongolen.
Geschiedenis.
Onafhankelijkheid.
Op 1 december 1911 verklaarde een onafhankelijke regering van Buiten-Mongolië het land autonoom van het revolutionaire China, maar deze autonomieverklaring werd niet door China erkend. Toen een Mongoolse delegatie het echter voor elkaar kreeg om Mongolië onder Russische bescherming te plaatsen (1912) zag de Chinese regering ervan af om Mongolië opnieuw te annexeren. Direct na de onafhankelijkheid werd de "Bogd Haan" (een tulku) Jebtsundamba "koetoektoe" (priester-koning) van Mongolië. In 1913 sloot het land een verdrag met Tibet inzake wederzijdse steun.
Tijdens de Eerste Wereldoorlog trachtte de Chinese generaal Soe (bijgenaamd 'Kleine Soe' vanwege zijn kleine gestalte) tevergeefs om Mongolië weer onder Chinees gezag te brengen. Een groep pro-Russische jonge Mongolen, onder leiding van Tsjoibalsan, wist Soe en zijn mannen in 1919 uit Mongolië te verdrijven.
Op 4 februari 1921 viel Mongolië in handen van een Baltische aristocraat: baron Roman von Ungern-Sternberg. Generaal Von Ungern, die meende een reïncarnatie te zijn van een lamaïstisch heerser, trad op als dictator en verdreef koetoektoe Jebtsundamba. Op 1 maart 1921 stichtten jonge revolutionaire Mongolen in het Russische Kjachta, nabij de Mongoolse grens de "Mongoolse Volkspartij". De oprichters, Zamcarano, Tsjoibalsan, Dandzan en Soeche Bator, streefden naar een pan-Mongoolse staat (dat wil zeggen hereniging met de Mongoolse gebieden die in Sovjet-Rusland en China lagen), naar socialisme en nationalisme.
Met behulp van het Russische Rode Leger wisten zij in juli 1921 een einde te maken aan de bezetting van Mongolië door de Witte Legers van Ungern-Sternberg. De koetoektoe Jebtsundamba werd in zijn waardigheid hersteld, hoewel zijn macht drastisch werd ingeperkt. Held van de nieuwe staat was de stenograaf Soeche Bator, één der oprichters van de " Mongoolse Volkspartij", en tevens een van haar bestuurders. De Mongoolse Volkspartij werd de belangrijkste factor in de samenleving. In 1923 overleed de nationale held, Soeche Bator, op dertigjarige leeftijd. De revolutionairen van de Mongoolse Volkspartij doopten de hoofdstad "Urga" (Oerga) om in "Ulaanbaatar" (Oelan Bator), wat 'Rode held' betekent.
Volksrepubliek Mongolië.
Op 20 mei 1924 overleed de koetoektoe Jebtsundamba en werd de 'Volksrepubliek Mongolië' uitgeroepen. De naam van de Mongoolse Volkspartij werd veranderd in "Mongoolse Revolutionaire Volkspartij" (MRVP; Mongoolse afk. MAKN), die een duidelijk links en socialistisch programma aannam, hoewel nog niet marxistisch. De voorzitter van de "Grote Staatshural" (parlement) werd het staatshoofd van het land. In de loop van de jaren dertig werden Sovjet-kritische en niet-communistische elementen in de MRVP uitgerangeerd.
In 1935 verklaarde Gendoen, een oud-premier en lid van de MRVP, dat het sovjet-economische systeem (plan-economie) niet geschikt was voor Mongolië. Dit leidde tot zijn val en in 1937 werd hij terechtgesteld. De partij en de staat werden gezuiverd. Dit ging gepaard met de opkomst van maarschalk Chorloogijn Tsjoibalsan, een keiharde stalinist. Tsjoibalsan en diens aanhangers vernietigden een groot deel van de kloosters van het lamaïsme en maakte het gelovigen moeilijk om hun geloof te praktiseren. Daarnaast verdwenen veel monniken en nonnen in gevangenkampen. Ook intellectuelen werden gevangengezet en hard aangepakt. Vanaf halverwege de jaren dertig werd de landbouw gecollectiviseerd en werd het de nomaden dusdanig moeilijk gemaakt, dat zij niet meer konden rondtrekken door het land. Tijdens de Tweede Wereldoorlog vocht Mongolië aan de kant van de Sovjet-Unie.
In 1939 vond er een grensconflict plaats tussen het Mongoolse leger en de Japanners (die de Mongoolse grens waren genaderd tijdens hun veldtocht tegen China). De Mongolen werden bijgestaan door Russische troepen onder bevel van maarschalk Zjoekov. Dit korte gevecht leidde tot een zege voor het Mongoolse leger (dat ten opzichte van het inwonertal vrij groot was). Op 9 augustus 1945 erkende China de onafhankelijkheid van Buiten-Mongolië, waardoor de spanningen met dat land afnamen.
Tsjoibalsan, vanaf 1939 minister-president van het land, overleed in 1952. Zijn opvolger Tsedenbal voerde een gematigder beleid en er kwam langzaam maar zeker een einde aan het stalinisme. Sühbaataryn, de weduwe van Soeche Bator, was van 1952 tot 1954 voorzitster van het presidium van de "Grote Staatshural" (= staatshoofd). In 1958 werd Tsedenbal secretaris-generaal van de MRVP. Tijdens het conflict tussen China en de Sovjet-Unie koos Mongolië voor de laatste, wat weer leidde tot spanningen tussen China en Mongolië. Veel keus had Mongolië ook niet: het was volledig (economisch) afhankelijk van de Sovjet-Unie.
Vanaf de jaren zestig werd de Mongoolse cultuur weer opgewaardeerd en werd de rijke historie van het land opnieuw bestudeerd door geleerden, nadat het historisch onderzoek sinds het einde van de jaren twintig stil was gelegd. Op 11 juni 1974 ruilde Tsedenbal het eerste ministerschap voor het voorzitterschap van het presidium van de "Grote Staatshural". Hoewel Tsedenbal in 1982 werd herkozen als secretaris-generaal van de partij, werd hij in 1984 afgezet door een groep gematigde communisten onder leiding van Jambyn Batmönh. Tsedenbal werd ook afgezet als staatshoofd. Batmönth werd zowel voorzitter van de "Grote Staatshural" als secretaris-generaal van de MRVP.
Democratische revolutie en recente geschiedenis.
Na Michail Gorbatsjovs opkomst in het Kremlin en diens perestrojka trachtte de staatsleiding in Mongolië om meer democratisering in te voeren. In 1989 werd Mongolië officieel een meerpartijenstaat.
In maart 1990 werd Gombojavyn Ochirbat partijleider van de MRVP en voorzitter van het presidium van de "Grote Staatshural". Deze laatste functie werd echter vervangen door die van president. 'volksrepubliek' in de landsnaam van Mongolië werd vervangen door 'republiek'. Bij de verkiezingen bleef de MRVP de grootste partij. Van 1996 tot 2000 was dat de MNDP (Mongoolse Nationaal Democratische Partij).
In 1997 werd Natsagiyn Bagabandi (MRVP) president van Mongolië. De nieuwe leider van de MRVP werd Nambarin Enkhbayar, die een groot hervormingsproces uitvoerde wat uiteindelijk leidde tot lidmaatschap van de Socialistische Internationale. In 2000 won de MRVP 72 van de 76 de zetels in de Grote Staatshural, en minimaliseerde aldus de oppositie. Dit kon gebeuren met slechts 55 procent van de stemming door het kiesmannenstelsel waarbij elk gebied een kandidaat voor het parlement aanlevert. In 2004 werden de verhoudingen weer gelijk getrokken, waardoor voor het eerst een coalitieregering Mongolië ging besturen. Al snel waren er echter strubbelingen in de Democratische alliantie, die in januari 2005 uit elkaar viel. De regering blijft echter vooralsnog doorregeren.
Geografie.
Mongolië ligt in Centraal-Azië, tussen Siberië in het noorden en China in het zuiden en vormt onderdeel van de gelijknamige geografische regio (Groot-)Mongolië. De totale lengte van de landgrenzen bedraagt 8.114 km, waarvan 4.673 km met China en 3.441 km met Rusland. Omdat het ver van zee ligt, heeft het een extreem landklimaat. De winters kunnen lang en koud zijn, met veel sneeuw. De zomers zijn kort en heet.
Mongolië bestaat grotendeels uit hoogvlakte, waarvan de hoogte varieert van 1.000 tot 2.000 meter. Het noorden en westen is grotendeels bergachtig. De bergketen Altaj in het westen loopt door in Siberië. Hier zijn de hoogste bergen te vinden. Op het drielandenpunt van Mongolië, Rusland en China ligt de Tavan Bogd die met 4.374 m het hoogste punt van Mongolië vormt. Het zuidelijke deel bestaat uit de Gobi-woestijn, die doorloopt in China.
De rivieren in de noordelijke helft van het land monden uit in de Noordelijke IJszee en de Grote Oceaan. De rivieren in de zuidelijke helft vallen droog in de Gobi of monden uit in zoutmeren.
De grootste steden zijn, na de hoofdstad Ulaanbaatar, Erdenet, Darhan, Tsjojbalsan, Ölgi, Saynshand, Ulaangom, Hovd, Mörön en Uliastaj. Een overzicht van de steden met meer dan 9000 inwoners is te vinden op de lijst van steden in Mongolië
Politiek.
Staatsinrichting.
Tot 1990 was Mongolië een communistische eenpartijstaat en heette het land Volksrepubliek Mongolië. De regering was gemodelleerd volgens het Sovjetsysteem. De communistische Mongoolse Revolutionaire Volkspartij was de enige legale partij. Na een periode van instabiliteit gedurende de eerste twintig jaar onder communistische leiding bestond er tot december 1989 geen openlijke vorm van onvrede. Collectivisatie van de landbouw en de uitbreiding van vaste woongelegenheden ondervonden geen waarneembare oppositie. In 1990 werden democratische hervormingen doorgevoerd, inclusief een nieuwe grondwet.
"Politieke partijen"
Onder invloed van de perestrojka in de voormalige Sovjet-Unie kwam er ook in Mongolië een democratiseringsproces op gang, wat uiteindelijk via een "fluwelen revolutie" in mei 1990 leidde tot een amendement in de grondwet voor de acceptatie van een meerpartijenstelsel en het ontstaan van de post van president.
Mongoliës eerste meerpartijenverkiezingen voor de Grote Hural, het parlement, werden gehouden op 29 juli 1990. De communistische partij won 85% van de zetels. De Grote Hural kwam voor het eerst bijeen op 3 september 1990. Toen werden de president (MRVP), de vicepresident (SDP, sociaaldemocraten), de premier (MRVP) en 50 leden van de inmiddels opgeheven Baga Khural (kleine Khural) gekozen.
In november 1991 begonnen de discussies over een nieuwe grondwet die uiteindelijk van kracht werd op 12 februari 1992.
Op 22 mei 2005 won voormalig premier Nambaryn Enkhbayar van de Mongoolse Revolutionaire Volkspartij de presidentsverkiezingen. Op 29 juni 2008 won de Mongoolse Revolutionaire Volkspartij opnieuw de presidentsverkiezingen. De uitslag die bekend was gemaakt op 30 juni werd echter niet erkend door de oppositiepartij van Tsakhiagiin Elbegdorj, de Democratische Unie. Op 1 juli braken rellen uit in de hoofdstad Ulaanbaatar.
Bestuurlijke indeling.
Mongolië bestaat uit 21 provincies: de hoofdstad Ulaanbaatar vormt een gemeente die buiten de provinciale indeling valt.
Economie.
De economie is vooral gebaseerd op landbouw, veeteelt en mijnbouw. Het grootste deel van de bevolking leeft van veeteelt. Van de beroepsbevolking werkt 42% in de landbouw en veeteelt, 29% in de dienstensector, 14% in de handel, 6% in de nijverheid, 4% in de mijnbouw en 5% bij de overheid.
De belangrijkste exportproducten zijn koper, textiel en kasjmierproducten. Er wordt vooral geëxporteerd naar China, de VS en Groot-Brittannië. De belangrijkste importproducten zijn petroleum, machines, gereedschappen en transportmiddelen. Hierbij zijn de belangrijkste handelspartners Rusland, China en Japan.
Het bruto nationaal product per inwoner bedraagt $1897 (2021). De economische groei bedroeg in 2021 1,6% en in 2022 4.8%. Volgens het Ontwikkelingsprogramma van de Verenigde Naties leeft in Mongolië 36,1% van de bevolking onder de armoedegrens. Bij de strenge winter van 2009-2010 met temperaturen tot −50 °C kwam veel vee om het leven, waarop mensen terug naar de hoofdstad trokken om er op vuilnisbelten te overleven.
Van een ontwikkeld wegennet is in Mongolië nauwelijks sprake en de luchthaven Dzjengis Khan bij de hoofdstad Ulaanbaatar is het enige internationale vliegveld van het land. De Trans-Siberische spoorlijn heeft een aftakking naar Peking, de Trans-Mongolische spoorlijn, die in Ulaanbaatar stopt. De reis vanaf Moskou duurt ongeveer zes dagen.
Maatschappelijke ontwikkeling.
Mongolië is traditioneel een land van nomadische veehouders. Tot 1920 beheersten landadel en boeddhistische kloostergemeenschappen het land. De landelijke bevolking hoedde de kuddes van de heersende klasse en had daarnaast nog wat vee voor eigen gebruik.
De levenswijze van de herders werd door de Russische Revolutie ingrijpend veranderd. Ook in Mongolië ontstond er een revolutionaire beweging. In 1924 werd de Mongoolse Volksrepubliek gesticht en kwam het land onder de invloed van de Sovjet-Unie. Dat heeft de ontwikkeling van de bevolking sterk bevorderd. Er kwamen scholen en voorzieningen voor primaire gezondheidszorg. Er kwamen mijnen om de delfstoffen te ontginnen.
Aan de andere kant werden de nomadische herders gedwongen om onderdeel te worden van grote collectieve landbouwbedrijven. De 'socialistische mens' moest vrij worden. Het boeddhisme in Mongolië werd op brute wijze bestreden; duizenden monniken werden vermoord en circa zevenhonderd kloosters werden vernield. Een van de maatregelen om het eeuwenoude clan-systeem te onderdrukken was dat de bijbehorende familienamen werden verboden.
Toen Mongolië nog tot de invloedssfeer van de Sovjet-Unie behoorde, waren industrie en mijnbouw belangrijke economische sectoren. Na de instorting van de Sovjet-Unie eind jaren 80 stopte de economische steun vanuit dat land. Het gevolg was dat industriële- en mijnbouwbedrijven gesloten werden. Werkeloze arbeiders keerden terug tot de nomadische bestaanswijze en het houden van vee. In de jaren 90 verdubbelde het aantal veehouders. In 1998 was ongeveer een derde van de Mongolen veehouder. Daarmee werd Mongolië het enige land ter wereld dat in de recente geschiedenis een sterke afname van de industriële sector en sterke groei van de agrarische sector kende. Er ontstonden in het zuiden van het land grote kuddes geiten. De kasjmierwol die deze leveren kan goed verkocht en geëxporteerd worden. Geiten trekken echter tijdens het grazen de planten er met wortel en al uit. De sterke groei van de kuddes leidde tot overbegrazing van grote gebieden met ernstige woestijnvorming als gevolg. Doordat deze nieuwe veehouders als herder onervaren waren, waren ze niet voorbereid op lange en zeer strenge winters, die rond de laatste eeuwwisseling drie keer achter elkaar optraden. Een groot deel van de nieuw opgebouwde veestapel stierf in deze periode.
Mongolië is sinds 1991 omgevormd tot een democratie naar westers model en kent een vrijemarkteconomie. Het land heeft op geweldloze wijze onafhankelijkheid van Rusland bereikt en ook weten te voorkomen dat het binnen de invloedssfeer van China terechtkwam. De hoofdstad Ulaanbaatar is snel gegroeid en biedt vele culturele mogelijkheden. De uitvoer van kasjmierwol is sterk gestegen en de welvaart is gegroeid.
De meeste Mongolen leven nog steeds in een ger, in andere delen van Azië joert genoemd. Deze nomadententen zien er nog exact hetzelfde uit als honderden jaren geleden maar er staan tegenwoordig wel vaak schotelantennes en motorfietsen naast.
Cultuur.
Sinds 1991 is het beoefenen van religie, zoals Tibetaans boeddhisme en traditioneel sjamanisme weer toegestaan en werden er weer enkele kloosters ingericht. De verering voor de dalai lama is bijzonder groot onder de bevolking, hetgeen blijkt uit het veelvuldig voorkomen van zijn portret als onderdeel van de inrichting van de joerten.
Tot de traditionele cultuur van Mongolië behoort het bereiden van een licht alcoholische drank uit de paardenmelk van het Mongoolse paard. Deze mousserende drank met anderhalf tot twee procent alcohol wordt "kumys" genoemd (de gedestilleerde variant ervan heet "airag") en wordt 's zomers tijdens de Naadam door de mannen in grote hoeveelheden gedronken.
De van het Oeigoers afstammende schrijfwijze van de Mongoolse taal is verticaal; ze wordt van boven naar beneden geschreven.
Een bijzonderheid in de zangkunst is de boventoonzang ("khuumi"). Deze wordt vaak begeleid door een muzikant die de paardenhalsviool bespeelt.

</doc>
<doc id="25701" url="https://nl.wikipedia.org/wiki?curid=25701" title="Alfred Douglas">
Alfred Douglas

Lord Alfred Bruce Douglas (Powick, 22 oktober 1870 – Lancing, 20 maart 1945), ook bekend onder zijn bijnaam "Bosie", was een Britse dichter en schrijver. Hij is vooral bekend als de intieme vriend van de schrijver Oscar Wilde, met wie hij een jarenlange relatie had.
Oscar Wilde.
Douglas werd geboren op het huis Ham Hill in Powick, een dorp in Worcestershire, en werd opgeleid aan Magdalen College in Oxford. Hij ontmoette Oscar Wilde in 1891 en begon al snel een relatie met hem. Toen zijn vader, John Sholto Douglas, de negende markies van Queensberry, dit ontdekte, beledigde hij Oscar Wilde publiekelijk door een visitekaartje (met spelfout) achter te laten in Wildes club, geadresseerd aan "Mr. Wilde posing as a Somdomite".
Wilde ging naar de rechtbank, en beschuldigde Queensberry van smaad. Het escaleerde, en sommigen geloven dat Lord Alfred hem aanmoedigde tegen zijn vader in te gaan. Wilde werd uiteindelijk beschuldigd van "onfatsoenlijkheid", het eufemisme voor enige homoseksuele daad, publiekelijk of privé. Hij werd veroordeeld tot twee jaar gevangenisstraf. Nadat hij vrijgekomen was, woonden Wilde en Douglas drie maanden samen in Napels. Daarna woonden ze een tijd apart in Parijs.
Huwelijk.
In 1902 trouwde Douglas met de dichteres Olive Eleanor Custance (1874-1944), het enige kind van een welgestelde kolonel in het Britse leger. Zij had eerder een relatie gehad met de schrijfster Natalie Clifford Barney in Parijs. Het huwelijk was tegen de zin van Olives familie, en verliep stormachtig nadat Douglas in 1911 rooms-katholiek was geworden. Zij kregen een zoon, Raymond (1902-1964) bij wie in 1927 een schizoaffectieve stoornis werd geconstateerd; daarna verbleef hij vaak langere tijd in inrichtingen.
In 1913 scheidden Alfred en Olive van tafel en bed, maar nadat zij zich ook bekeerd had, leefden ze weer samen. Ten slotte gaf Olive het katholieke geloof weer op en ging het paar weer uiteen, zonder overigens officieel te scheiden.
Douglas publiceerde een aantal dichtbundels, waarvan sommige goed werden ontvangen. Ook schreef hij zijn memoires (1931) en twee boeken (1914 en 1940) over zijn relatie met Wilde, waarin hij afstand nam van zijn voormalige vriend en van zijn homoseksuele periode.
Laster.
Na zijn bekering werd Douglas' leven gekenmerkt door diverse processen wegens laster, door hem aangespannen of tegen hem gericht. Zo beschuldigde hij in 1913 de journalist Arthur Ransome van smaad in zijn boek over Oscar Wilde. Ofschoon hij de zaak verloor, verwijderde Ransome de geïncrimineerde passages in de tweede druk. In de zaak tegen Noel Pemberton Billing, die in 1918 een groot aantal bekende figuren had beschuldigd van homoseksuele en anti-patriottische neigingen, was Douglas als getuige op de hand van Billing.
In 1919 publiceerde Douglas een Engelse uitgave van het antisemitische geschrift Protocollen van de wijzen van Sion. Vier jaar later werd hij aangeklaagd omdat hij beweerde dat Winston Churchill deel had uitgemaakt van een Joodse samenzwering om generaal Herbert Kitchener te vermoorden. Douglas werd schuldig bevonden en veroordeeld tot zes maanden gevangenisstraf.

</doc>
<doc id="25703" url="https://nl.wikipedia.org/wiki?curid=25703" title="Lokale Groep">
Lokale Groep

De Lokale Groep is de groep van sterrenstelsels waartoe ook de Melkweg behoort. In totaal bevat de Lokale Groep meer dan 40 sterrenstelsels; de diameter is ongeveer 10 miljoen lichtjaar.
Tot de Lokale Groep behoren twee grotere spiraalvormige sterrenstelsels, namelijk de Melkweg en de Andromedanevel, die elk met een aantal kleinere sterrenstelsels een eigen subgroep in het systeem uitmaken. Het op twee na grootste sterrenstelsel, de Driehoeknevel, vormt mogelijk een eigen subgroep, maar is waarschijnlijk toch een begeleider van de Andromedanevel.
De naaste buurstelsels zijn het pas in 2003 ontdekte Canis Major-dwergstelsel, de Sagittarius Dwarf Elliptical Galaxy (SagDEG, ontdekt in 1994; niet te verwarren met SagDIG) en twee satellietstelsels van de Melkweg, de Grote en de Kleine Magelhaense Wolk. Deze hebben een wolkachtige structuur en zien er dus anders uit dan de Melkweg met zijn spiraalarmen.
De Lokale Groep vormt met een tiental andere soortgelijke groepen van sterrenstelsels een wolk, die de naam draagt van Canes Venatici, naar het sterrenbeeld Jachthonden in welke richting deze wolk ligt. De wolk heeft een vorm van een platte schijf van 650.000 lichtjaar dik en 46 miljoen lichtjaar in diameter. Deze wolk maakt met meerdere soortgelijke wolken en de Virgocluster deel uit van de Virgosupercluster.

</doc>
<doc id="25704" url="https://nl.wikipedia.org/wiki?curid=25704" title="Bhutan">
Bhutan

Bhutan (uitspraak: [ˈbutɑn]; Dzongkha: འབྲུག་ཡུལ་, "Druk Yul"), ook wel geschreven als Bhoetan, officieel het Koninkrijk Bhutan (Dzongkha: འབྲུག་རྒྱལ་ཁབ་, "Druk Gyal Khap"), is een land in Azië dat in de Himalaya ingeklemd ligt tussen China (Tibet) en India. Het zuidelijke gedeelte van Bhutan ligt op het Indische subcontinent.
De "lokale" naam van het land, Druk Yul, betekent het "land van de Druk (draak)". Een andere naam die de inwoners aan hun eigen land geven is Druk Tsendhen wat het "land van de donderdraak" betekent. Van de donder wordt gezegd dat dat het brullen is van de Chinese draken.
Geschiedenis.
Over de vroege geschiedenis is weinig bekend. Uit archeologisch onderzoek blijkt wel dat al in 2000 v.Chr. nederzettingen in Bhutan voorkwamen. Tot de vroege bewoners behoorden de Monpa. Bhutan geraakte in de 7e eeuw na Chr. in de boeddhistische invloedssfeer vanuit Tibet. De legende vertelt dat de Tibetaanse koning en veroveraar Songtsen Gampo werd tegengewerkt door een enorme vrouwelijke demon, die zich over een groot gebied had neergevlijd. De koning besloot op elk belangrijk gewricht van de demon een boeddhistische tempel te bouwen, waaronder twee in Bhutan: de Kyichu Lhakhang in de Paro-vallei en de Jampey Lhakhang in de Bumthang-vallei. Daarmee werd de demon onschadelijk gemaakt.
Een eeuw daarna, rond 750, kwam Padmasambhava (of Guru Rinpoche, "kostbare meester") naar Bhutan. Guru Rinpoche is de belangrijkste persoon uit de geschiedenis van Bhutan. Hij wordt door de Bhutanen als een heilige vereerd, omdat hij definitief het boeddhisme naar Bhutan bracht. Dat deed hij door in het hele land de lokale geesten te onderwerpen aan het boeddhisme. In de Bumthang-vallei, bij Jakar, lokte hij met magie een demon uit diens grot, veranderde zich in een Garoeda en onderwierp de demon door zijn klauwen in hem te zetten. Op deze plaats werd later een belangrijke tempel gebouwd, de Kuje Lhakhang. Door zijn handelen werd het boeddhisme snel populair in het land. Overal in Bhutan komt men tempeltjes tegen waar bijvoorbeeld een voetstap of een haar van Guru Rinpoche wordt bewaard. De legende vertelt dat Guru Rinpoche op de rug van een tijger landde op een berg in de Parovallei. Op die plek is nu het Tijgernestklooster gebouwd.
Bhutan was in die tijd en lang daarna een versnipperd land, waar de plaatselijke vorsten de dienst uitmaakten. In 1616 vluchtte de abt van het Ralung klooster in Tibet naar Bhutan, na een religieus conflict. Door zijn grote religieuze gezag was deze Ngawang Namgyal in staat geheel Bhutan onder zijn leiding te verenigen. Hij gaf het land de naam: "Druk Yul": het land van de Druk (draak). Hij werd de eerste Shabdrung, heerser van Bhutan. Overal in het land liet hij dzongs, kloosterburchten, bouwen. Dat zijn grote ommuurde vestingen die werden gebruikt als bestuurlijk centrum en als tempel. Nu nog zijn de dzongs belangrijke bezienswaardigheden in Bhutan. In zijn tijd waren er ook militaire aanvallen vanuit Tibet, maar de Shabdrung wist ze allemaal af te slaan. In 1651 overleed de Shabdrung; zijn stoffelijke resten bevinden zich in de dzong van Punakha.
Hierna versnipperde het land weer en brak regelmatig strijd uit tussen de verschillende Dzongs. Na verloop van tijd bleek Tongsa de sterkste. In 1907 laat de penlop van Tongsa, Ugyen Wangchuk, zich tot koning kronen.
Ondertussen was het gebied vanuit India onder Britse invloed en gezag gekomen. In 1910 werd Bhutan een Brits protectoraat waarvan het Verenigd Koninkrijk de buitenlandse politiek bepaalde zonder zich echter in binnenlandse aangelegenheden te mengen. Na de onafhankelijkheid van India in 1947 volgde Bhutan in 1949. De huidige monarchie, zoals die in 1907 gesticht werd, bedrijft een politiek waarbij alleen de oorspronkelijke Bhutanen blijvend in Bhutan kunnen wonen. Circa 100.000 Nepalezen en Indiërs zijn naar aangrenzende landen gevlucht, dan wel verjaagd.
Demografie.
Bevolking.
De meerderheid van de bevolking woont in de centrale hooglanden. Ongeveer de helft van de bevolking bestaat uit inheemse Bhutanen, de Ngalop, die verwant zijn aan Tibetaanse groepen. Andere grote groepen zijn de Lhotshampa uit Nepal en de Sharchop uit Assam.
Toen Bhutan in 1971 lid werd van de Verenigde Naties, werd de bevolking geschat op ongeveer 1 miljoen. Met een geschatte groei van 2-3% per jaar kwam dat uit op bijna 2 miljoen in het jaar 2000. Een nationale volkstelling in 2005 stelde de bevolking echter vast op 672.425.
Religie.
Het vajrayana (tantrisch boeddhisme) is de staatsgodsdienst van Bhutan. Samen met het mahayana wordt het door ongeveer twee derde van de bevolking beleden. De andere grote godsdienst is het hindoeïsme dat door ongeveer een derde van de bevolking beleden wordt. Hoewel Bhutan een staatsreligie heeft, worden andere religies geaccepteerd en niet vervolgd. Het publiekelijk belijden van een niet-boeddhistische religie wordt echter niet geaccepteerd: kerkdiensten moeten achter gesloten deuren gehouden worden en de bouw van niet-boeddhistische religieuze centra wordt bemoeilijkt. In artikel 3 van de Bhutaanse grondwet staat dat de koning van Bhutan alle religies beschermt.
In de 17e eeuw waren jezuïeten in het land actief met onderwijs, hulp en kerstening. Het is hen niet gelukt om het christendom op grote schaal in Bhutan te verspreiden. Tegenwoordig zijn er een kleine 7.000 christenen, minder dan één procent van de totale bevolking.
In Bhutan zijn jagen en vissen verboden.
Taal.
De officiële taal is het Dzongkha, maar in verschillende delen van het land worden ook andere talen en dialecten gesproken, sommige met slechts een paar sprekers.
Bestuurlijke indeling.
Bhutan is onderverdeeld in 20 districten, de "Dzongkhag":
Bumthang, Chukha, Dagana, Gasa, Haa, Lhuntse, Mongar, Paro, Pemagatshel, Punakha, Samdrup Jongkhar, Samtse, Sarpang, Thimphu, Trashigang, Trashiyangste, Trongsa, Tsirang, Wangdue Phodrang, Zhemgang
Geografie.
Bhutan is zeer bergachtig en afgesloten van zee. Het land ligt in het oostelijk gedeelte van de Himalaya. In het noorden van Bhutan reiken bergtoppen tot boven de 7000 meter. Als hoogste berg van Bhutan wordt vaak Kula Kangri (7553 meter) genoemd, maar er wordt ook beweerd dat deze berg in Tibet staat. Iets zuidelijker staat Gangkhar Puensum, de hoogste onbeklommen berg ter wereld. De hoogte van Gangkhar Puensum wordt geschat op 7570 meter. Als die schatting klopt, is Kula Kangri sowieso niet de hoogste berg van Bhutan. Het controleren van de hoogte is problematisch, aangezien het beklimmen van bergen in Bhutan sinds 2003 uit religieuze overwegingen verboden is. Het beklimmen van bergen van 6000 meter en hoger werd al in 1994 verboden.
Het zuidelijke gedeelte van het land ligt lager en heeft een aantal vruchtbare, dichtbeboste valleien, waarin rivieren stromen die in de Brahmaputra in India uitmonden.
Steden.
Thimphu is de hoofdstad.
De 10 grootste steden zijn:
Zie ook de lijst van steden in Bhutan.
Klimaat.
Door de geografie van het land kent Bhutan vele klimaatzones, van een hooggebergteklimaat in de bergen tot tropisch in het zuiden.
Cultuur.
In het land is een vorm van polygamie legaal, zowel voor mannen als voor vrouwen, waarbij een persoon kan huwen met meerdere broers of zussen.
Het volkslied is de Druk tsendhen.
Economie.
Bhutan is een van de armste en minst ontwikkelde landen ter wereld. Volgens het Ontwikkelingsprogramma van de Verenigde Naties leeft in Bhutan 26,2% van de bevolking van minder dan 1,25 Amerikaanse dollar per dag. Het CIA World Factbook schatte dat in 2003 31,7% van de bevolking onder de armoedegrens leefde. De economie is grotendeels gebaseerd op de landbouw. Meer dan 90% van de bevolking is voor zijn levensonderhoud afhankelijk van de landbouw.
Behalve bosbouw en huisnijverheid bestaat er vrijwel geen industrie in Bhutan. Het land heeft wel een grote potentie voor het aanleggen van dammen voor de opwekking van elektriciteit. De grootste dam in Bhutan levert het land 25 miljoen dollar per jaar op, mits deze elektriciteit wordt geëxporteerd naar het buurland India. Deze export zorgde in 2011 voor een economische groei van 10 procent en in 2012 voor nog eens 7,5 procent. Er zijn plannen om nog meer dammen te bouwen om de export van elektriciteit verder te vergroten, maar deze projecten kunnen alleen worden uitgevoerd als deze voldoen aan de duurzame milieu-eisen die de koning en de regering handhaven om de natuur in Bhutan te beschermen.
Bhutan is een land waar het behoud van culturele waarden en het beschermen van de natuur een grote rol spelen. In 1990 werd de 'Paroresolutie' aangenomen. Deze resolutie houdt in dat de overheid duurzaam wil ontwikkelen met respect voor het milieu en de cultuur. Dit betekent dat elk bedrijf rekening moet houden met de impact van haar ontwikkeling op de natuur. In 1985 heeft de regering de 'National Forest Policy' (nationaal bosbeleid) aangenomen. Dit beleid stelt regels aan het kappen van bomen: voor elke gekapte boom moet er een boom geplant worden. Het beleid heeft ertoe geleid dat nu 60% van Bhutan uit bosrijk gebied bestaat.
Door de vele bergketens is het aanleggen van infrastructuur, zoals wegen, zeer moeilijk en kostbaar. De meeste ontwikkelingsprojecten in het land, o.a. wegenbouw, zijn vaak afhankelijk van contractarbeiders uit India. India is tevens de belangrijkste handelspartner van Bhutan. De munteenheid van Bhutan, de ngultrum, is uitwisselbaar met de Indiase roepie.
Er wordt door verscheidene organisaties ontwikkelingshulp aan Bhutan gegeven om onderwijs en andere initiatieven te bevorderen. Hieraan worden wel restricties gesteld, omdat de regering de traditionele cultuur wil beschermen.
Toerisme.
Om massatoerisme te voorkomen, wordt de prijs van een reis naar Bhutan voor toeristen kunstmatig hoog gehouden. Een bezoeker kan alleen een visum krijgen als hij of zij de reis boekt bij een door de Bhutaanse overheid erkend reisbureau. Verder is het verplicht een gids te nemen. De kosten bedragen circa 250 US$ per dag - hotel, gids en chauffeur inbegrepen. De overheid werkt aan een hervorming van dit systeem en het ziet ernaar uit dat in de toekomst verschillende tarieven zullen worden gebruikt - afhankelijk van het niveau van de accommodatie en dergelijke.
Politiek.
Bhutan is sinds de verkiezingen van 24 maart 2008 een parlementaire democratie. De grondwet voorziet in een parlement met twee kamers. Het lagerhuis, de Nationale Assemblee, bestaat uit 47 leden. De grootste partij, de "Druk Phensun Tshogpa", bezet 44 zetels. De koning is zowel het staatshoofd als het hoofd van de regering.
Staatshoofd.
Het erfelijke staatshoofd is de koning van Bhutan of "Druk Gyalpo", Jigme Khesar Namgyel Wangchuk. De koning van Bhutan kwam in 2006 aan de macht toen zijn vader troonsafstand deed, een jaar eerder dan gepland. Jigme Singye Wangchuk was reeds 33 jaar aan de macht voor hij aftrad ten gunste van zijn zoon. Hij kondigde voor zijn vertrek aan dat het parlement van Bhutan in 2008 door het volk gekozen ging worden. Sinds de grondwetswijziging in 2005 kan een tweederde meerderheid van het parlement de koning afzetten.
Regering.
De regering van Bhutan bestaat uit de raad van ministers, "Lhengye Shuntsog", die sinds 1998 de wetgevende macht van de koning heeft overgenomen. Kandidaten voor de raad van ministers worden gekozen door de nationale assemblee op voordracht van de koning en ze dienen een termijn van 6 jaar. De voorzitter van de raad van ministers is de minister-president.
Interne politieke problemen.
Ongeveer 100.000 etnisch Nepalese Bhutanen leven momenteel in vluchtelingenkampen in het oosten van Nepal. Verschillende nieuwe wetten in verband met het verkrijgen van de Bhutaanse nationaliteit maken het sinds de jaren 70 steeds moeilijker voor etnisch Nepalese Bhutanen om Bhutaanse staatsburgers te worden. Een door de overheid georganiseerde volkstelling in 1988 - die alleen uitgevoerd werd in het zuiden van Bhutan - heeft volgens de overheid aangetoond dat er in dit landsdeel talrijke illegalen leven. De documenten die de bevolking gevraagd werd te kunnen voorleggen, waren zeer moeilijk te verkrijgen en critici menen dan ook dat de nieuwe regels onredelijk zijn.
Tegelijkertijd heeft de overheid in heel Bhutan een 'One Nation One People' politiek ingevoerd. Die vindt het noodzakelijk dat het land een eigen nationale identiteit heeft. Aangezien Bhutan bevolkt wordt door verschillende grote etnische groepen, veroorzaakt deze politiek heel wat problemen in het land. Vooral in het zuiden van Bhutan heeft dit regime, samen met de strenge burgerschapsrechten, tot veel problemen geleid. De etnisch Nepalese bevolking voelt zich gediscrimineerd en dit heeft voor een grote vluchtelingenstroom gezorgd.
De Nepalese en Bhutaanse overheid zijn vastbesloten dit probleem bilateraal op te lossen, voorlopig zonder resultaat.
Externe politieke problemen.
De grens tussen China en Bhutan is gesloten en er zijn geen formele diplomatieke betrekkingen tussen deze twee landen. De Bhutaanse buitenlandse politiek is derhalve nagenoeg geheel op India en Nepal gericht.
De relatie tussen China en Bhutan is gespannen, want beide landen maken aanspraak op verschillende grensgebieden, die in totaal 269 km² groot zijn. In 1998 sloten beide landen een verdrag om verdere escalatie te voorkomen. Recent heeft het bouwen van nieuwe wegen door China in de betwiste gebieden echter geleid tot nieuwe spanningen.
Bruto nationaal geluk.
Bruto nationaal geluk is een door koning Jigme Singye Wangchuk verwoord systeem van denken, waarbij de welvaart in een samenleving niet slechts beschreven wordt in economische termen (bruto nationaal product), maar ook in termen van geluk en geestelijke en sociale ontwikkeling. Toch eindigde het land in 2017 slechts op de 97e plaats in de ranglijst van het World Happiness Report. Critici vragen zich ook af of het concept “bruto_nationaal_geluk” niet vooral voor binnenlands (politiek) gebruik was bedoeld.
Sport.
De nationale sport in Bhutan is het boogschieten. In veel dorpen en steden worden regelmatig wedstrijden gehouden.
Bhutan beschikt ook over een nationaal voetbalteam. In 2002 stond dit op de voorlaatste plaats (202e) van de wereldranglijst. Op 30 juni 2002, de dag van de WK-finale in Japan, speelde het nationale team van Bhutan in het Changlimithan Stadion in Thimphu tegen het nationale team van Montserrat (203e) en won voor het eerst een interland. De uitslag was 4-0. Johan Kramer maakte hierover de documentaire "The Other Final".
Roken.
Bhutan kent een strenge tabakswetgeving. Sinds 2010 is de verkoop van tabak geheel verboden. Het is wel toegestaan om tabak in bezit te hebben. Import voor privégebruik is toegestaan. Men betaalt dan 100% invoerbelasting indien de tabak in India gekocht is en 200% voor import van elders. Men dient altijd het aangifteformulier bij zich te dragen om aan te tonen dat het legaal is ingevoerd. Op illegale import staat gevangenisstraf. Het roken op openbare plaatsen, waaronder horecagelegenheden, is verboden. Restaurants hebben vaak een achterafruimte waar wel gerookt mag worden.
Verkeer en vervoer.
De internationale luchthaven is Luchthaven Paro.
De regering sloot in december 2013 een contract met Nissan voor de levering van tientallen Nissan Leafs. Dit moet ertoe leiden dat op termijn al haar auto's vervangen zijn door deze volledig elektrische auto's. Daarna zijn alle taxi's in het land aan de beurt. De regering heeft uitgerekend dat als alle auto's in het land elektrisch gaan rijden, de olie-import met 70% kan verminderen.

</doc>
<doc id="25708" url="https://nl.wikipedia.org/wiki?curid=25708" title="Boris Spasski">
Boris Spasski

Boris Vasiljevitsj Spasski (Russisch: Борис Васильевич Спасский), ook: "Spassky", (Leningrad, 30 januari 1937) is een Russische schaker en grootmeester. Hij was wereldkampioen van 1969 tot 1972. Hij komt voor Frankrijk uit.
Levensloop.
In de oorlogsjaren werd de familie geëvacueerd tijdens het beleg van Leningrad, het huidige Sint-Petersburg. Zijn ouders konden niet goed met elkaar overweg en gingen uiteen. Boris bleef bij zijn moeder; hij moest voor haar zorgen, omdat ze invalide was. Na terugkeer in Leningrad werd Spasski gegrepen door het schaakspel. Hij bleek een groot talent en kreeg al op zijn elfde een toelage van de staat, waarmee hij kostwinner werd van het gezin.
Spasski gold lange tijd als 'de jongste'. Hij was de jongste eerste-categorie speler (10 jaar), de jongste kandidaat-meester (13 jaar) en de jongste meester (allemaal titels in de Sovjet-Unie). Hij was vóór Bobby Fischer ook de jongste grootmeester, die titel verwierf hij in 1955.
In 1955 bereikte Spasski voor het eerst de finale van het kampioenschap van de Sovjet-Unie. In dat jaar werd hij ook jeugdwereldkampioen en plaatste zich in het Interzone-toernooi van Göteborg voor het kandidatentoernooi van 1956 in Amsterdam. Ook daar sloeg hij een uitstekend figuur en algemeen bestond het gevoel dat men met een toekomstig wereldkampioen te doen had. In de jaren daarna loste hij die belofte niet meteen in. Hij won een aantal grote toernooien, zoals het kampioenschap van de Sovjet-Unie in 1961, maar ging pas weer een rol spelen in de strijd om het wereldkampioenschap, nadat hij in 1964 het kandidatentoernooi van Amsterdam (gedeeld) won. Het jaar daarop versloeg hij in de kandidatenmatches achtereenvolgens Paul Keres (6-4), Jefim Geller (5½-2½) en Michail Tal (7-4). Zodoende mocht hij in 1966 aantreden voor een match om het wereldkampioenschap tegen Tigran Petrosjan, maar verloor nipt (11½-12½).
In de volgende cyclus won Spasski wederom al zijn kandidatenmatches, ditmaal tegen Geller (5½-2½), Bent Larsen (5½-2½) en Viktor Kortsjnoj (6½-3½). Hiermee verwierf hij opnieuw het recht Petrosjan uit te dagen. In 1969 wist hij hem met 12½-10½ te verslaan en werd daarmee wereldkampioen. Zijn regering was maar kort. In 1972 moest hij in Reykjavik de titel afstaan aan Bobby Fischer, die Spasski in een match vol conflicten met 12½-8½ de baas bleef.
In 1973 werd Spasski voor de tweede keer kampioen van de Sovjet-Unie. In 1974 won hij in weer een nieuwe cyclus van Robert Byrne (4½-1½), maar verloor de halve finale van de rijzende ster Anatoli Karpov met 4-7. In 1976 kreeg hij toestemming met een Franse vrouw te trouwen en in Frankrijk te gaan wonen, maar bleef vooralsnog voor de Sovjet-Unie uitkomen. In 1977 kwam hij nog één keer dicht bij de wereldtitel. Hij versloeg Vlastimil Hort (8½-7½) en Lajos Portisch (8½-6½), maar verloor in de finale van de kandidatenmatches van Kortsjnoj (7½-10½).
In de jaren 80 namen Spasski's kracht en ambitie geleidelijk af. Hij brak in 1984 met de Sovjet-Unie en ging voor Frankrijk spelen.
In 1990 eindigde Spasski als 4e met 10½ pt. uit 15 op het kampioenschap van Frankrijk in Angers, dat werd gewonnen door Marc Santo Roman. In Salamanca 1991 werd hij 2e met 7½ pt. uit 11, de winnaar was Jevgeny Vladimirov. In het Franse kampioenschap van 1991 werd hij gedeeld 4e met 9½ pt. uit 15, Marc Santo Roman was wederom de winnaar.
Na 20 jaar niet te hebben geschaakt, speelde in 1992 Bobby Fischer een onofficiële 'revanchematch' tegen Spasski in Montenegro en Belgrado; Spasski verloor met 12½-17½.
In 1993 speelde Spasski een match in Boedapest tegen het wonderkind Judit Polgár; hij verloor nipt met 4½–5½.
Op 1 oktober 2006 kreeg Spasski een kleine beroerte tijdens een schaaklezing in San Francisco. In april 2007 eindigde een rapidmatch van zes partijen tegen de Hongaarse grootmeester Lajos Portisch in gelijkspel.
Op 23 september 2010 werd door ChessBase gemeld dat Spasski een zwaardere beroerte had gehad en dat hij daardoor aan de linkerkant verlamd was geraakt. Daarna keerde hij terug naar Frankrijk voor een langdurig herstelprogramma. Op 16 augustus 2012 verliet Spasski Frankrijk om terug te keren naar Rusland.
Spasski is de oudste nog levende oud-wereldkampioen.
Spasskivariant.
Spasski heeft in de Spaanse opening in het Marshallgambiet de Spasski-variant gecreëerd: 1.e4 e5 2.Pf3 Pc6 3.Lb5 a6 4.La4 Pf6 5.0-0 Le7 6.Te1 b5 7.Lb3 0-0 8.c3 d5 9.ed Pd5 10.Pe5 Pe5 11.Te5 c6 12.d4 Ld6 13.Te1 Dh4 14.g3 Dh3 15.Le3 Lg4 16.Dd3 Tfe8 17.Pd2 Te6 18.a4 Dh5 "(diagram)".

</doc>
<doc id="25710" url="https://nl.wikipedia.org/wiki?curid=25710" title="Prins Alexander">
Prins Alexander



</doc>
<doc id="25711" url="https://nl.wikipedia.org/wiki?curid=25711" title="Marshallgambiet">
Marshallgambiet

Het Marshallgambiet in het schaken is de naam die aan een zevental verschillende gambieten gegeven is. Ze zijn alle vernoemd naar de Amerikaanse schaker Frank Marshall.
Spaans.
Het Marshallgambiet in de Spaanse opening is een van de veel gespeelde gambieten. Het is ingedeeld bij de open spelen.
De beginzetten van het gambiet luiden: 1.e4 e5 2.Pf3 Pc6 3.Lb5 a6 4.La4 Pf6 5.0-0 Le7 6.Te1 b5 7.Lb3 0-0 8.c3 d5 9.exd5 ("diagram"). Het idee van het gambiet is dat zwart na 9.exd5 Pxd5 10.Pxe5 Pxe5 11.Txe5 c6 12.d4 een sterke koningsaanval krijgt met 12...Ld6 13.Te1 Dh4.
Wit kan het Marshallgambiet voorkomen door 8. a4 te spelen, de zogenaamde Anti-Marshall-variant.
ECO-code C89.
Frank Marshall speelde dit gambiet in 1918 in het toernooi van New York tegen José Raúl Capablanca waardoor het grote bekendheid verwierf - hoewel hij de partij verloor. Het gambiet was echter al eerder gespeeld. De zwartspeler offert hierbij een pion en krijgt daardoor een sterke aanval. De variant wordt nog volop geanalyseerd.
Scandinavisch.
Frank Marshall analyseerde nog meer gambieten: het Marshallgambiet in het Scandinavisch is ingedeeld bij de halfopen spelen.
De beginzetten hiervan zijn 1.e4 d5 2.ed Pf6 ("diagram"). De snelle ontwikkeling van het zwarte paard gaat ten koste van een pion.
ECO-code B01.
Dit gambiet staat in het algemeen beter bekend als het Scandinavisch gambiet. Deze zet was bij Marshalls geboorte al bekend.
Koningspionopening.
Het Marshallgambiet in de koningspionopening is ingedeeld bij de halfopen spelen.
De beginzetten zijn 1.e4 Pc6 2.d4 d5 3.ed Dd5 4.Pc3
ECO-code B00.
Middengambiet.
Vervolgens vindt men het Marshallgambiet in het middengambiet; het is ingedeeld bij de open spelen.
De zetten zijn: 1.e4 e5 2.d4 ed 3.f4.
ECO-code C21.
Tarrasch-opening.
Vervolgens is er ook een Marshallgambiet in de Tarrasch-opening, ingedeeld bij de gesloten spelen.
De beginzetten hiervan zijn: 1.d4 d5 2.c4 e6 3.Pc3 c5 4.cd ed 5.e4 de.
ECO-code D32.
Frans.
Dan bestaat het Marshallgambiet ook in de Franse opening en ze is ingedeeld bij de halfopen spelen.
De beginzetten zijn: 1.e4 e6 2.d4 d5 3.Pc3 c5.
ECO-code C10.
Damegambiet.
Ten slotte het Marshallgambiet in het geweigerd damegambiet; het is ingedeeld bij de gesloten spelen.
De beginzetten zijn: 1.d4 d5 2.c4 e6 3.Pc3 c6 4.e4 ("diagram").
ECO-code D31.

</doc>
<doc id="25712" url="https://nl.wikipedia.org/wiki?curid=25712" title="Radio 2">
Radio 2



</doc>
<doc id="25714" url="https://nl.wikipedia.org/wiki?curid=25714" title="Publieke omroep">
Publieke omroep

Een publieke omroep (in Vlaanderen openbare omroep, ook wel staatsomroep genoemd) is een organisatie die door de overheid in het leven is geroepen om informatie uit te zenden via een communicatiemiddel naar een breed publiek. Binnen een democratie heeft een publieke omroep vaak tot doel het algemeen nut na te streven en is de (nieuws)redactie onafhankelijk van beïnvloeding van de politiek. 
Vaak moeten de kijkers kijk- en luistergeld betalen of wordt de omroep bekostigd uit het overheidsbudget. In Nederland is het kijk- en luistergeld per 1 januari 2000 afgeschaft en wordt de publieke omroep grotendeels met belastinggeld gefinancierd.
Een publieke omroep is in een democratie iets anders dan een staatsomroep of staatszender in een dictatuur, waarbij de (nieuws)redactie wordt beïnvloed door de politieke machtshebbers. Bij een staatsomroep in een dictatuur wordt de redactionele inhoud volledig beheerst door de regering.
Publieke omroepen besteden in de regel meer aandacht aan kunst, cultuur en actualiteiten (vaak dure programma's voor kleine doelgroepen), terwijl commerciële omroepen vaak meer aandacht besteden aan sport, films en amusement (vaak goedkopere programma's voor grote doelgroepen). Publieke omroepen krijgen vaak van de overheid een taak opgelegd om bepaalde programma's (bijvoorbeeld voor minderheden of over kunst en cultuur) te maken.
Publieke omroepen bestaan er in allerlei soorten en maten. In sommige landen mogen publieke omroepen geen reclame uitzenden, terwijl dit in andere landen wel is toegestaan. In Vlaanderen zendt de VRT reclamespots uit van campagnes gesponsord door de overheid en in Nederland wordt via de STER reclame gemaakt op de publieke netten.
Een omroep die niet wordt gefinancierd door de overheid, heet een commerciële omroep.
Australië.
Australië kent twee publieke omroeporganisaties, namelijk de Australian Broadcasting Corporation en de Special Broadcasting Service, die beide zowel televisie- als radioprogramma's uitzenden. Beide organisaties staan onder toezicht van het Australische federale parlement en worden door de regering van het Gemenebest van Australië gefinancierd.
België.
De openbare omroepen zijn in België omroepen die door de gemeenschappen worden gefinancierd om radio en televisie te maken voor de betreffende inwoners.
China (Volksrepubliek).
In de Volksrepubliek China is China Central Television (CCTV) de staatsomroep. Het heeft enkele zenders in vreemde talen (Engels, Frans, Spaans, Russisch en Arabisch) die ook buiten de Volksrepubliek te ontvangen zijn. China Radio International (CRI) is de mondiale radio-omroep van de staat.
Duitsland.
Duitsland heeft twee publieke televisiezenders: Das Erste (verzorgd door de ARD) en het ZDF. Het derde televisiekanaal wordt verzorgd door een zender van de deelstaat:
India.
Prasar Bharati is de openbare omroep van India. Het is een autonoom orgaan dat bij wet is opgericht. De organisatie omvat het "Doordarshan Television Network" en "All India Radio", die vroeger media-afdelingen waren van het ministerie van Informatie en Omroep. 
Nederland.
In Nederland wordt de landelijke zendtijd verdeeld over verschillende omroepen. Daarbij wordt onderscheid gemaakt in drie soorten omroepen:
Hiernaast wordt uitgezonden door de STER, die de reclameblokken tussen de programma's verzorgt. Naast de landelijke omroepen zijn er nog verschillende regionale en lokale publieke omroepen, die geld krijgen van provincies en gemeenten.
Nederland en Vlaanderen.
BVN (voormalig het Beste van Vlaanderen en Nederland, tegenwoordig het Beste van NPO) was een samenwerkingsverband tussen de NPO en de VRT. Op 6 april 2021 werd bekend dat het samenwerkingsverband per 1 juli 2021 op zou houden, daardoor verdwenen alle programma’s van de VRT van BVN. De programmering wordt nu samengesteld uit het televisieaanbod van de Nederlandse publieke omroepen.
Er zijn plannen geweest om een digitaal cultuurkanaal op te starten in samenwerking tussen de NPO en de VRT. Deze plannen zijn nooit doorgegaan en de NPO heeft zelf een digitaal cultuurkanaal, Cultura opgestart.
Taiwan.
Public Television Service, Chinese Television System, China Television, Taiwan Television en Hakka TV zijn de publieke omroepen van Republiek China (Taiwan).
Turkije.
TRT World is een (onder meer) Engelstalige publieke omroep, die 24/7 uitzendt.
Verenigd Koninkrijk.
In het Verenigd Koninkrijk zendt de British Broadcasting Corporation (BBC) uit. Deze omroep werd in 1922 opgericht. De zender verzorgt niet alleen nationale TV en radio, maar heeft ook een groot bereik in de rest van de wereld met BBC World Service radio. De zender BBC World en nog een aantal andere initiatieven van de BBC worden niet uit de publieke middelen gefinancierd.
Verenigde Staten.
In de Verenigde Staten bestaat een publiek net (PBS) dat in het verleden door de staat werd betaald. Langzamerhand heeft de staat zijn fondsen teruggetrokken, en tegenwoordig bestaan de publieke zenders vrijwel geheel van vrijwillige bijdragen van luisteraars en donaties van zakenlieden.

</doc>
<doc id="25719" url="https://nl.wikipedia.org/wiki?curid=25719" title="Lijst van winnaars van het wereldkampioenschap schaken">
Lijst van winnaars van het wereldkampioenschap schaken

Wereldwijd wordt op diverse niveaus en door veel personen het schaken beoefend.
Deze lijst van winnaars van het wereldkampioenschap schaken bevat de personen die ooit wereldkampioen schaken geweest zijn. Deze lijst omvat zowel de 'FIDE'-wereldkampioenen als de 'klassieke' wereldkampioenen.
Zie ook:

</doc>
<doc id="25722" url="https://nl.wikipedia.org/wiki?curid=25722" title="Public key">
Public key



</doc>
<doc id="25723" url="https://nl.wikipedia.org/wiki?curid=25723" title="Publieke sleutel">
Publieke sleutel

Een publieke sleutel is een van de twee sleutels die wordt gebruikt voor asymmetrische cryptografie. Er zijn bij deze wijze van versleuteling twee verschillende sleutels die bij elkaar horen: een voor het vercijferen en een voor het ontcijferen van de tekst. De publieke sleutel is in tegenstelling tot de geheime sleutel bedoeld om met degene te worden uitgewisseld met wie men wil communiceren.
Een voorbeeld van een algoritme dat dit gebruikt, is RSA en voorbeelden van programma's, die dit gebruiken of kunnen gebruiken, zijn SSH en Pretty Good Privacy applicaties.
Een groot voordeel van twee verschillende sleutels is, dat een sleutel bekend kan worden gemaakt, de publieke sleutel, zodat iedereen deze sleutel kan gebruiken om de tekst te bewerken. Deze wordt gebruikt om de tekst te versleutelen, waarna de cijfertekst naar de eigenaar van de geheime sleutel kan worden verstuurd.
Werking.
De eigenaar heeft behalve de publieke sleutel ook een geheime sleutel en is de enige die de geheime sleutel heeft. Die kan alleen worden gebruikt om de cijfertekst, de versleutelde tekst weer naar klare tekst om te zetten.
Iedereen kan met een publieke sleutel tekst op zo'n manier beveiligen dat alleen de eigenaar van de bijbehorende geheime sleutel de tekst kan ontcijferen. Dit garandeert het geheim blijven van de tekst. Alleen de geadresseerde kan de tekst met zijn geheime sleutel ontsleutelen.
Omgekeerd kan de eigenaar van een geheime sleutel een tekst versleutelen en die aan iedereen sturen. De ontvangers kunnen nu met hun publieke sleutel het bericht ontcijferen en de tekst lezen. Omdat de tekst met alleen die publieke sleutel was te ontcijferen, weten de ontvangers zeker dat het bericht van de eigenaar van de geheime sleutel afkomstig is, en ook dat het bericht onderweg niet is aangepast. De eigenaar is immers de enige die de geheime sleutel kent en kan dan ook niet ontkennen de bron van de tekst te zijn. Dit wordt in de literatuur onweerlegbaarheid, "non-repudiation", genoemd.

</doc>
<doc id="25725" url="https://nl.wikipedia.org/wiki?curid=25725" title="Asymmetrische cryptografie">
Asymmetrische cryptografie

Bij asymmetrische cryptografie, ook wel bekend als publieke-sleutelcryptografie, zoals RSA, wordt gebruikgemaakt van twee aparte sleutels: één sleutel wordt gebruikt om de klare tekst te versleutelen of te ondertekenen, en de tweede sleutel om de cijfertekst weer te ontsleutelen of de ondertekening te verifiëren. Bij de 'andere' methode, de symmetrische cryptografie, wordt dezelfde sleutel gebruikt voor zowel versleutelen als ontsleutelen. De sleutel bij symmetrische cryptografie is niet geschikt voor ondertekenen.
Het voordeel van de asymmetrische cryptografie is dat men door het verstrekken van de ene dan wel de andere sleutel kan kiezen wie de versleutelde informatie kan lezen en ook wie allemaal informatie kan versleutelen.
Geschiedenis.
Om vertrouwelijke berichten uit te wisselen, maakten de Romeinen en de Arabieren al gebruik van cryptografie. Als de ontvanger van het versleutelde bericht de manier van encryptie en de sleutel kende, kon het bericht in klare tekst worden omgezet. Het was dus van belang dat de opsteller van de cijfertekst de sleutel op een veilige manier bij de ontvanger wist te bezorgen. Met de ontwikkeling van de computer konden cryptoanalisten veel sneller hun werk uitvoeren. 
Sleuteldistributieprobleem.
Het was dus nodig dat de sleutels langer werden en frequenter werden ververst. Een Romeinse veldheer kwam er nog mee weg de sleutel iedere maand te vernieuwen, maar de Duitsers veranderden in de Tweede Wereldoorlog hun sleutels al iedere dag. De komst van e-mail was aanleiding voor het ontwikkelen van een manier waarbij het niet nodig was de sleutel via een ander kanaal uit te wisselen, voordat de ontvanger het bericht kon lezen. 
Asymmetrische cryptografie bood uiteindelijk een oplossing voor het sleuteldistributieprobleem. In het geval van asymmetrische cryptografie is de sleutel voor het versleutelen een andere is dan die voor het ontsleutelen. De twee sleutels zijn echter wel met elkaar verbonden via een wiskundige constructie. De twee wiskundig verbonden sleutels noemen we het sleutelpaar. Het deel van het sleutelpaar dat met een ieder gedeeld mag worden wordt de publieke sleutel genoemd, het deel dat je veilig voor jezelf moet houden noemen we de privésleutel.
Het distribueren van de sleutel wordt nu veel eenvoudiger; doordat de publieke sleutel geen vertrouwelijke informatie meer bevat kan het gedeeld worden met iedere communicatiepartner bijvoorbeeld via een e-mail of adresboek. 
De wiskundige constructie zorgt er voor dat wanneer een bericht met de publieke sleutel is versleuteld, dit alleen met de privésleutel weer ontsleuteld kan worden. Een mooie bijkomstigheid is dat dit ook omgekeerd werkt; wanneer een bericht met de privesleutel is versleuteld dan kan dit alleen met de publieke sleutel ontsleuteld worden. Omdat de publieke sleutel voor iedereen toegankelijk is heb je hiermee een bewijs dat een bericht van de houder van de privesleutel afkomt. 
Nog een eigenschap van de wiskundige constructie is dat er maar 1 publieke sleutel bij een private sleutel past en omgekeerd. Er kan dus geen tweede privé sleutel worden gevonden die ook geschikt is om het versleuteld bericht te ontsleutelen. 
Voor de wiskundige constructies zijn er verschillende algoritmen in omloop. Het meeste gebruikte is RSA. Dit algoritme is gebaseerd op modulair rekenen waarbij de basis ligt in het gebruik van priemgetallen, die alleen deelbaar zijn door een of zichzelf, zonder dat er een rest overblijft. De rest is essentieel bij deze vorm van encryptie, omdat op basis van dit getal wel het bericht kan worden versleuteld, maar niet ontsleuteld. Een alternatieve wiskundige techniek voor asymmetrische cryptografie is .
Toepassing.
Toepassingen maken dit principe duidelijk. Stel voor dat je een sleutelpaar bezit. Door één sleutel gewoon in media te publiceren, bijvoorbeeld in een adresboek, op een website of meegestuurd bij ondertekening van een e-mail, wordt dat jouw publieke sleutel. De andere sleutel is dan jouw privésleutel die jij zorgvuldig voor jezelf houdt.
Versleuteling.
Iedereen die aan jou een bericht wil sturen dat geheim moet blijven, kan nu jouw publieke sleutel gebruiken om de informatie te vercijferen. Vervolgens kan het vercijferde bericht worden verzonden. Alleen jij kunt het bericht ontcijferen, omdat jij als enige beschikt over de privésleutel, nodig om het bericht te ontcijferen. Hierdoor blijft het bericht voor iedereen onleesbaar, behalve voor jou. Dit is de meest eenvoudige vorm.
In de praktijk, omdat asymmetrische algoritmes veel rekencapaciteit vragen, worden (grote) berichten niet rechtstreeks versleuteld met de publieke sleutel. Hiervoor worden symmetrische en asymmetrische cryptografie naast elkaar gebruikt: 
Eerst wordt er een willekeurige symmetrische sleutel gegenereerd. Daarna wordt met behulp van een symmetrisch algoritme, dat relatief snel is, het bericht vercijferd met gebruik van deze symmetrische sleutel. Vervolgens wordt de symmetrische sleutel, die beperkt is van omvang, vercijferd door middel van de publieke sleutel. De vercijferde sleutel wordt tezamen met het vercijferde bericht verstuurd naar jou. 
Met behulp van de privésleutel die bij de publieke sleutel hoort ontcijfer je eerst de vercijferde symmetrische sleutel. Vervolgens kun je het vercijferde bericht ontcijferen met het symmetrische algoritme. En daar is het bericht in klare tekst.
Ondertekening.
Andersom kun je een bericht versleutelen met jouw privésleutel en vervolgens versturen. De ontvanger kan vaststellen dat het bericht van jou afkomstig is omdat het bericht zich alleen laat ontcijferen met jouw publieke sleutel. Dit is de meest eenvoudige vorm.
Zoals eerder vermeld vragen asymmetrische algoritmes veel rekencapaciteit. In de praktijk worden (grote) berichten daarom niet rechtstreeks versleuteld met de privésleutel. Er wordt eerst een controlegetal gemaakt van de inhoud, door middel van hashen, bijvoorbeeld een MD5-sum of een SHA. Door nu dat controlegetal met jouw privésleutel te versleutelen, ontstaat er een digitale handtekening. Deze digitale handtekening verstuur je samen met het bericht. 
Ontvangers kunnen nu met jouw publieke sleutel het controlegetal ontsleutelen. Aanvullend kunnen de ontvangers zelf op dezelfde manier het controlegetal van de inhoud berekenen en het resultaat te vergelijken met de ontsleutelde digitale handtekening. Als de uitkomst identiek is, weet men zeker dat het bericht van jou afkomstig is en dat de inhoud van het bericht onderweg niet is aangepast. Immers: alleen jij bezit de privésleutel om te komen tot dit vercijferde controlegetal bij dit bericht.
Dit is de basis van de digitale handtekening die inmiddels is geëvolueerd tot een rechtsgeldige handtekening waarmee op digitale en veilige wijze rechtsgeldige transacties mogelijk zijn geworden. 
Vertrouwen.
Hoe weet je nu of de publieke sleutel werkelijk van de persoon is die hij beweert te zijn? De methode van vertrouwen kan ook het best met een voorbeeld uitgelegd worden.
PKI.
Zoals een bericht kan worden ondertekend, zo kan ook de bijbehorende publieke sleutel worden ondertekend, en wel door een derde partij. Die derde partij garandeert dat de eigenaar van die publieke sleutel, dus het sleutelpaar, inderdaad degene is die hij beweert te zijn. Deze bewering staat in het certificaat, waar ook de publieke sleutel in zit, en die op dezelfde manier digitaal ondertekend is met de geheime sleutel van die derde partij, de certificaatautoriteit. In het certificaat staat ook waar je kunt achterhalen of die bewering nog steeds geldig is, de certificate revocation list. Deze methode van vertrouwen heet public key infrastructure PKI.
PGP.
Als alternatief kan een ongetekende publieke sleutel gepubliceerd worden op een betrouwbaar medium, bijvoorbeeld op de website van de eigenaar van de sleutel. Deze vorm van vertrouwen wordt onder andere gebruikt bij PGP.

</doc>
<doc id="25726" url="https://nl.wikipedia.org/wiki?curid=25726" title="Zelfverdediging">
Zelfverdediging

Zelfverdediging is een handeling waarbij individuen hun lijf of eer kunnen beschermen tegen dreigingen. Er zijn verschillende vormen van zelfverdediging, waaronder fysieke, verbale en educatieve zelfverdediging. In Nederland is zelfverdediging vastgelegd onder artikel 41 van het Wetboek van Strafrecht. 
Zelfverdediging in de praktijk.
Verbale en educatieve zelfverdediging.
In plaats van het bestuderen van gevechtstechnieken kunnen mensen ook trainingen volgen die als doel hebben om de cursist de mogelijkheid te geven dreigende situaties verbaal op te lossen en mentale weerbaarheid te vergroten. In de praktijk zijn hier verschillende ideeën en toepassingen voor, waaronder verbale Judo en Transactionele analyse.
Fysieke zelfverdediging.
Fysieke zelfverdediging betreft het toepassen van geweld om dreigingen van buitenaf te weren. Dit geweld kan op gewapende of ongewapende wijze worden toegepast. Bij gewapende zelfverdediging kan gebruik worden gemaakt van bijvoorbeeld gummiknuppels, ploertendoders of vuurwapens. In Nederland zijn deze wapens opgenomen in de Wet wapens en munitie en verboden. Ongewapende zelfverdediging kan worden uitgeoefend door het toepassen van gevechts- of bevrijdingstechnieken uit verschillende vechtkunsten, vechtsporten of zelfverdedigingscursussen.
Overige vormen.
Zelfverdediging is vaak een actieve handeling, maar er zijn ook passieve vormen van zelfverdediging. Hierbij ligt de nadruk op het voorkomen van dreigende situaties door vooraf preventieve maatregelen te treffen. Om inbraak tegen te gaan kan eigendom worden uitgerust met een alarminstallatie of inbraakwerend hang- en sluitwerk. Daarnaast bestaan er ook persoonlijke alarmen die op het lichaam gedragen kunnen worden. In geval van nood kan hiermee een luid signaal worden gegeven om de aandacht van anderen te trekken.
Zelfverdediging en de wet.
Nederland.
Het toepassen van geweld jegens een ander is in principe strafbaar. Noodweer als zelfverdediging is in Nederland vastgelegd onder artikel 41 van het Wetboek van Strafrecht. Dit artikel stelt dat het toepassen van geweld als “noodzakelijke verdediging van eigen of eens anders lijf, eerbaarheid of goed tegen ogenblikkelijke, wederrechtelijke aanranding” niet strafbaar is. Het toepassen van geweld is gebonden aan proportionaliteit en subsidiariteit. In de praktijk betekent dit dat geweld het laatste redmiddel moet zijn en dat het door de verdediging geschade belang in een redelijke verhouding staat met het beschermde belang.
België.
In België stellen er zich wettelijke beperkingen. Er mag geen geweld worden gebruikt als dat kan vermeden worden, ontwijken, vluchten heeft de voorkeur. Het gebruik van geweld moet proportioneel zijn, men mag geen vuurwapen trekken voor een duw of een verbaal iets. Het geweld moet stoppen zodra het kan. Het bezit van vuurwapens is niet specifiek verboden, men moet wel over een vergunning beschikken.

</doc>
<doc id="25727" url="https://nl.wikipedia.org/wiki?curid=25727" title="Zelfverdedigingskunst">
Zelfverdedigingskunst



</doc>
<doc id="25728" url="https://nl.wikipedia.org/wiki?curid=25728" title="Pretty Good Privacy">
Pretty Good Privacy

Pretty Good Privacy (letterlijk: "behoorlijk goede privacy") wordt meestal afgekort tot PGP en is een softwareprogramma of een manier van versleutelen van digitale berichten. Deze standaard () wordt OpenPGP genoemd. PGP wordt gebruikt voor encryptie, digitaal ondertekenen of beide. Er zijn tegenwoordig veel programma's, zowel commercieel als open source, die deze standaard implementeren en ook grotendeels onderling compatibel zijn.
OpenPGP-cryptografie is gebaseerd op een schema van asymmetrische cryptografie, oorspronkelijk op het RSA-algoritme. Dit houdt in dat er twee verschillende sleutels zijn, een publieke en een private sleutel. De publieke sleutel wordt gedeeld met anderen en wordt gebruikt om data mee te versleutelen. De private sleutel wordt geheim gehouden en nooit gedeeld, deze sleutel wordt gebruikt voor decryptie en het digitaal ondertekenen.
Er zijn veel OpenPGP-servers die van duizenden mensen de publieke sleutel opgeslagen hebben. Met die sleutel en een OpenPGP-programma kan men een vertrouwelijk bericht sturen naar een van die personen. Daarnaast is het mogelijk om een sleutel als tekst te exporteren en te importeren zodat ze bijvoorbeeld op de website van de eigenaar geplaatst kan worden.
Hoewel dit principe erg veilig is, is het wel zaak te bedenken welke garantie er geboden wordt: iemand heeft een sleutel gemaakt en tekent daar berichten mee of laat mensen daar berichten mee versleutelen. Dit betekent dus niet automatisch dat deze sleutel toebehoort aan de persoon aan wie wij denken dat hij behoort. Om deze reden kennen veel OpenPGP-implementaties publieke sleutels een vertrouwenswaarde toe, die door de gebruiker gewijzigd kan worden nadat deze via een betrouwbaar kanaal (telefoon, ontmoeting) geverifieerd heeft dat de sleutel inderdaad van de vermoede persoon afkomstig is.
Implementaties.
GPG, ook wel GnuPG, is een gratis en open-source-implementatie die werkt met OpenPGP-specificatie. GPG is beschikbaar voor verschillende besturingssystemen zoals Linux, Windows, MacOS en Android. Tevens zijn er plugins beschikbaar voor Microsoft Outlook, Mozilla Thunderbird, Apple Mail, Eudora en veel andere mailprogramma's zoals Gpg4win en GPG Suite.
Voor Linux-desktopomgevingen is een GPG-client beschikbaar genaamd Seahorse voor het beheer van de sleutels.
Mailvelope is een gratis open-source OpenPGP-oplossing die bekend staat om het gebruiksgemak. Mailvelope integreert met browsers als Chrome en Firefox en werkt met bekende webmaildiensten zoals Google Gmail, Yahoo mail, outlook.com en GMX.
Werking van PGP.
Als een gebruiker een stuk tekst wil versleutelen met PGP, dan comprimeert PGP de tekst meestal eerst. Hierdoor wordt zowel de plaats die het bestand inneemt op de harde schijf verminderd als de tijd die nodig is om het te versturen.
Dan maakt PGP een IDEA-sessiesleutel aan, een sleutel die gegenereerd wordt door de willekeurige bewegingen van je muis en de toetsen die je aanslaat. Met deze sessiesleutel wordt de tekst vercijferd. De sessiesleutel zelf wordt met de publieke sleutel van de beoogde ontvanger versleuteld, waarna beide delen verstuurd worden.
Decryptie werkt precies andersom. De ontvanger gebruikt zijn geheime sleutel om de versleutelde sessiesleutel te ontcijferen. Daarna ontcijfert PGP met behulp van de sessiesleutel de ontvangen tekst.
Sleutels.
Een sleutel is een waarde waarmee een cryptografisch algoritme een tekst versleutelt. Het is in principe een groot getal, waarvan de lengte gemeten wordt in bits. Uitgaande van een goed cryptografisch algoritme geldt: hoe langer de sleutel, hoe veiliger de versleuteling.
Hoewel de publieke en de geheime sleutel wiskundig aan elkaar gerelateerd zijn, is het zeer lastig om de geheime sleutel af te leiden wanneer men alleen de publieke sleutel weet. Het is in theorie voor iemand die genoeg tijd en rekenkracht tot zijn beschikking heeft mogelijk om deze afleiding te maken. In de praktijk kan dit echter alleen bij (erg) kleine sleutels. Bij grotere sleutels is de rekenkracht van de huidige computers niet voldoende om de afleiding binnen een bruikbare tijd te maken. De keuze van de lengte van de sleutel is dus een afweging tussen veiligheid enerzijds en gebruikssnelheid anderzijds, waarbij het optimum afhangt van de waarschijnlijkheid dat iemand de betreffende boodschap zou willen kraken.
Sleutels worden versleuteld opgeslagen. PGP slaat de sleutels in twee bestanden op; een voor de publieke sleutels en een voor de geheime sleutels. Deze bestanden worden sleutelringen genoemd. Wanneer je PGP gebruikt, zul je in het algemeen de publieke sleutels van de geadresseerde toevoegen aan je publieke sleutelring. Jouw geheime sleutels worden opgeslagen in je geheime sleutelring. Wanneer je deze ring kwijtraakt, kun je geen data meer ontcijferen waarvoor je deze sleutels nodig hebt.
Digitale handtekeningen.
Cryptografie zorgt er niet alleen voor dat een bericht alleen door de bedoelde ontvanger kan worden gelezen, maar kan ook worden gebruikt om een bericht te ondertekenen, zodat een ontvanger kan verifiëren of het bericht echt van de verwachte verzender afkomt (authenticiteit) en controleren of het bericht nog intact is (data-integriteit). Daarnaast zorgt het er ook voor dat een verzender niet kan ontkennen dat hij een bericht gestuurd heeft (non-repudiation).
Wanneer een gebruiker een bericht wil voorzien van een digitale handtekening, dan versleutelt hij het met zijn geheime sleutel. De ontvanger controleert het bericht door het te ontcijferen met de publieke sleutel van de verzender.
Forensisch onderzoek.
In 2016 bleek de Nederlandse recherche in staat de beveiliging van PGP-berichten te omzeilen van criminelen die zogenoemde PGP-telefoons gebruikten. Dit betrof Blackberry-telefoons, die communiceren met een centrale Blackberry-server in Canada. Rechercheurs wisten de hand te leggen op de server van het Nederlandse bedrijf Ennetcom, verkoper van PGP-telefoons. Deze doorbraak werd bekendgemaakt door de landelijk officier van justitie cybercrime. PGP-encryptie zou bij diverse strafbare feiten een rol hebben gespeeld, onder meer zelfs bij het beramen van (huur-)moorden.

</doc>
<doc id="25729" url="https://nl.wikipedia.org/wiki?curid=25729" title="PGP">
PGP



</doc>
<doc id="25731" url="https://nl.wikipedia.org/wiki?curid=25731" title="RSA (cryptografie)">
RSA (cryptografie)

RSA is een asymmetrisch encryptiealgoritme, dat veel gebruikt wordt bij gegevensoverdracht, bijvoorbeeld voor de beveiliging van transacties. Het algoritme werd in 1977 ontworpen door Ron Rivest, Adi Shamir en Len Adleman, vandaar de afkorting RSA.
Clifford Cocks, een Britse wiskundige, die voor het Government Communications Headquarters werkte, heeft in 1973 in een intern document een gelijkwaardig algoritme beschreven, dat pas in 1997 boven water is gekomen, omdat het als topgeheim geclassificeerd was.
De veiligheid van RSA steunt op het probleem van de ontbinding in factoren bij heel grote getallen: op dit moment is het bijna onmogelijk de twee oorspronkelijke priemgetallen formula_1 en formula_2 te achterhalen als alleen hun product formula_3 bekend is en formula_1 en formula_2 groot genoeg zijn. Vergelijk het met een hashfunctie. Het zou te veel tijd in beslag nemen.
Het Massachusetts Institute of Technology heeft in 1983 in de Verenigde Staten het algoritme gepatenteerd, maar dat liep op 21 september 2000 af. Omdat het algoritme werd gepubliceerd voordat er in een ander land patent op werd aangevraagd, kon er in andere landen geen patent meer op worden aangevraagd.
Werking.
Sleutels.
Veronderstel dat Alice ervoor wil zorgen dat Bob haar een geheim bericht kan zenden over een onveilig medium, per telefoon, internet of post. Alice doet het volgende om een publieke sleutel en een geheime sleutel te maken:
Versleutelen.
Veronderstel dat Bob een bericht formula_49 naar Alice wil zenden. Hij kent formula_10 en formula_19, de publieke sleutel, want die heeft Alice hem gezonden. Hij zet de klare tekst formula_49 om in een getal formula_53 met formula_54, gebruikmakend van een eerder afgesproken, omkeerbaar en niet-geheim protocol. Bijvoorbeeld, elk teken in een bericht kan worden omgezet in zijn ASCII-code, en de codes samengevoegd tot een enkel getal. Als het nodig is (bijvoorbeeld omdat formula_55) kan formula_49 worden opgesplitst in tokens en elke token kan afzonderlijk versleuteld worden. Dan berekent hij de cijfertekst (de versleutelde tekst), formula_57 met behulp van de vergelijking:
Dit kan snel worden gedaan door machtsverheffing door kwadrateren. Bob verzendt dan formula_57 naar Alice.
Als Bob de letter 'Y', met ASCII-code 89 (&lt; 319), naar Alice wil sturen, versleutelt hij deze en berekent de cijfertekst: 
Bob stuurt de cijfertekst voor de letter 'Y', het getal 298, naar Alice.
Ontsleutelen.
Alice ontvangt de cijfertekst formula_61 van Bob, en ze kent haar geheime sleutel formula_25. Ze kan formula_53, de boodschap in numerieke vorm, te weten komen door formula_57 tot de macht formula_25 te verheffen en dan de volgende ontsleutelingsrelatie toe te passen:
Om de cijfertekst met de geheime sleutel te ontsleutelen, berekent Alice: 
wat inderdaad weer de ASCII-code van de letter 'Y' is.
Als laatste stap krijgt Alice het bericht formula_49 door op de numerieke vorm formula_53 ervan het afgesproken, niet-geheime, protocol in omgekeerde richting toe te passen.
Kanttekeningen.
Omdat formula_70, lijkt voor de ontsleuteling de congruentie formula_71 voor de hand te liggen, maar merk op dat de congruentie niet modulo formula_9 is, maar modulo formula_73
Als de complexiteit die het modulo rekenen met zich meebrengt even wordt vergeten, lijkt de congruentie eenvoudig. Immers, omdat formula_74 en formula_19 uit de publieke sleutel bekend is, volgt voor de geheime sleutel dat formula_76. De corresponderende congruentie voor formula_25 daarentegen: formula_78, vraagt de waarden van formula_1 en formula_2 afzonderlijk om formula_25 uit formula_19 te verkrijgen. Zoals al in de inleiding is opgemerkt, zijn formula_1 en formula_2 moeilijk uit formula_10 terug te vinden en daarom geeft de congruentie een moeilijk te kraken waarde voor formula_25.
Bewijs congruentie.
Het bewijs gebruikt de kleine stelling van Fermat. Die stelt dat voor formula_1 priem, formula_53 geheel en formula_89 geldt dat:
Gegeven is:
Dus
voor zekere gehele formula_29. Neemt men aan dat formula_89, dan volgt:
Als formula_96 en omdat formula_1 priem is, geldt formula_98, en in totaal
Analoog:
Dus is voor zekere gehele formula_101:
en is dit ook een veelvoud van formula_2. Omdat formula_1 geen veelvoud van formula_2 is moet formula_101 dit wel zijn,
formula_107 voor zekere gehele formula_108. Dus geldt
en omdat formula_8 en formula_111, is de ontsleutelingsrelatie bewezen.
Ondertekenen.
RSA kan ook worden gebruikt om een bericht digitaal te ondertekenen. Veronderstel dat Alice een ondertekend bericht wil zenden naar Bob. Ze berekent dan een hashwaarde uit het bericht, versleutelt die met haar geheime sleutel, en voegt dat als een handtekening bij het bericht. Deze handtekening kan alleen met haar publieke sleutel worden ontsleuteld. Wanneer Bob het ondertekende bericht ontvangt, ontsleutelt hij de handtekening met Alices publieke sleutel, en vergelijkt de berekende hashwaarde met de eigenlijke hashwaarde van het bericht. Als die gelijk zijn, weet hij dat de auteur van het bericht de geheime sleutel van Alice bezit en dat het bericht na verzending niet meer is veranderd.
Veiligheid.
Veronderstel dat Charlotte, een afluisteraar, de publieke sleutel formula_10 en formula_19, en de cijfertekst formula_57 onderschept. Ze kan niet rechtstreeks aan de geheime sleutel formula_25 komen, omdat Alice die geheimhoudt. De meest voor de hand liggende manier voor Charlotte om formula_53 te vinden uit formula_57, is om formula_10 in de factoren formula_1 en formula_2 te ontbinden, zodat ze formula_121 kan berekenen en formula_25 kan vinden uit formula_19. Er is nog geen methode gevonden om getallen in polynomiale tijd in factoren te ontbinden met een gewone computer, de benodigde tijd wordt veel sneller groter dan bij lineair groter wordende getallen, maar het is niet bewezen dat er geen bestaat.
Het is ook niet bewezen dat de enige manier om formula_53 uit formula_57 te berekenen, is om formula_10 in factoren te ontbinden, maar er is nog geen gemakkelijkere manier ontdekt, tenminste geen publiek bekende. Daarom wordt algemeen verondersteld dat Charlotte het bericht niet kan terugvinden als formula_10 groot genoeg is.
Als formula_10 uit 256 of minder bits bestaat, kunnen de factoren in een paar uur met een personal computer worden gevonden, gebruik makende van software die op het internet vrij toegankelijk is. Als formula_10 512 bits, kan sinds 1999 het ontbinden in factoren door enkele honderden computers in een aanvaardbare tijd worden uitgevoerd. Het is tegenwoordig aan te raden formula_10 ten minste 1024 bits lang te kiezen. De 2013 NIST standaard FIPS 186-4 beveelt drie lengtes aan voor veilige moduli: 1024, 2048 of 3072 bits, die bestaan uit de respectievelijke aantallen decimale cijfers: 309, 617 en 972.
Peter Shor heeft in 1994 aangetoond dat wanneer er een kwantumcomputer zou bestaan, die in principe de een getal in polynomiale tijd in priemfactoren kan ontbinden. Mochten kwantumcomputers daarom werkelijkheid worden, dan maakt het algoritme van Shor RSA en andere soortgelijke algoritmes onbruikbaar. Als een efficiënte methode voor het ontbinden in factoren met een gewone computer zou worden gevonden, of als een kwantumcomputer zou worden gemaakt, dan kunnen nog langere sleutels een tijdelijke oplossing bieden, maar zo'n veiligheidslek in RSA zou wel retroactief zijn: de publieke sleutel en de cijfertekst kunnen worden bijgehouden totdat het mogelijk wordt om het bericht te ontcijferen. Dat is een reden om op de lange termijn niet alleen RSA gebruiken.
Praktische bedenkingen.
Sleutels.
Om de grote priemgetallen formula_1 en formula_2 te vinden, worden meestal eerst willekeurige getallen van de juiste grootte gekozen. Die getallen worden dan getest met snelle methoden, die de meeste niet-priemgetallen uitsluiten. Als dan een getal wordt gevonden dat waarschijnlijk een priemgetal is, kan op een zekere, maar langzamere, manier worden nagegaan of het getal inderdaad priem is.
De priemgetallen formula_1 en formula_2 mogen niet te dicht bij elkaar liggen, want anders zou de fermatfactorisatie voor formula_10 succesvol kunnen zijn. Bovendien kan, als formula_13 of formula_137 alleen kleine priemfactoren hebben, formula_10 snel in factoren worden ontbonden, zodat deze waarden voor formula_1 en formula_2 ook moeten worden gemeden.
Er mag geen methode om priemfactoren te zoeken worden gebruikt die een eventuele aanvaller enige informatie geeft over de priemgetallen. Een goede toevalsgenerator moet worden gebruikt. Coppersmith heeft in 1997 aangetoond dat als iemand de helft van de cijfers van formula_1 of formula_2 kan raden, hij gemakkelijk de andere helft kan berekenen.
Het is belangrijk dat de geheime exponent formula_25 groot genoeg is. Wiener heeft in 1990 aangetoond dat als formula_1 tussen formula_2 en formula_146 ligt, wat veel voorkomt, en formula_147, formula_25 op een efficiënte manier uit formula_10 en formula_19 kan worden berekend.
Snelheid.
RSA is veel trager dan Data Encryption Standard en andere symmetrische encryptiealgoritmes. Bob vercijfert in de praktijk gewoonlijk zijn bericht met een symmetrisch algoritme en de symmetrische sleutel, kort in vergelijking met het bericht, met RSA. Het symmetrisch versleutelde bericht en de met RSA versleutelde sleutel worden dan beiden naar Alice verstuurd.
Deze methode zorgt voor bijkomende veiligheidsmoeilijkheden. De methode voor symmetrische encryptie moet veilig zijn, niet gemakkelijk te kraken zonder de sleutel, en de symmetrische sleutel moet met een goede toevalsgenerator worden gemaakt, want anders zou Charlotte om RSA heen kunnen door de symmetrische sleutel te raden.
Sleutelverdeling.
Zoals bij alle encryptiemethoden, is het belangrijk hoe de publieke sleutels worden verspreid. We moeten ons bewust zijn van de mogelijkheid van een man-in-the-middle-aanval. Veronderstel dat Charlotte de communicatie tussen Alice en Bob kan onderscheppen. Ze ontvangt dan een publieke sleutel van Alice, maakt zelf een nieuwe publieke en geheime sleutel en stuurt haar eigen publieke sleutel naar Bob, die denkt dat hij de publieke sleutel van Alice ontvangt. Dan kan ze verdere berichten van Bob, vercijferd met haar publieke sleutel, ontvangen, ontcijferen met haar geheime sleutel, en eventueel veranderd weer met de eerder ontvangen publieke sleutel vercijferd naar Alice sturen. Alice denkt dan dat het bericht rechtstreeks van Bob komt. Alice en Bob kunnen in principe niet merken dat Charlotte ertussen zit. Verdedigingen tegen zo'n aanval zijn meestal gebaseerd op digitale certificaten of andere onderdelen van een public key infrastructure. Uiteraard is de beste oplossing dat Alice en Bob de sleutels, of een controlegetal, vergelijken tijdens een echte ontmoeting.
Tijdsgebaseerde aanvallen.
Kocher beschreef in 1995 een ingenieuze nieuwe aanval op RSA: als Charlotte de hardware van Alice kent en de tijd nodig voor het ontcijferen van verschillende bekende cijferteksten kan meten, kan ze de geheime sleutel formula_25 snel vinden. Om deze aanval af te slaan, moet de ontsleuteling in een constante tijd gebeuren.
Aangepast gekozen cijfertekst aanvallen.
Daniel Bleichenbacher beschreef in 1996 een poging om met RSA versleutelde berichten met de PKCS #1 v1 redundantiefunctie, een redundantiefunctie voegt structuur toe aan een RSA-bericht, zodat het mogelijk is om te weten of een ontsleuteld bericht goed is, te ontsleutelen. Omwille van zwakke plekken in het PKCS #1 schema kon Bleichenbacher een aanval tegen de RSA-implementatie van het Transport Layer Security protocol opzetten, en mogelijk de sleutels te weten komen. Daarom raden cryptografen nu aan om alleen redundantietesten te gebruiken, waarvan is bewezen dat ze veilig zijn. RSA Laboratories heeft nieuwe versies van PKCS #1 vrijgegeven, die niet gevoelig zijn voor deze aanvallen.

</doc>
<doc id="25732" url="https://nl.wikipedia.org/wiki?curid=25732" title="Sensei">
Sensei

Het Japanse woord sensei betekent "leraar". Het wordt als leenwoord gebruikt in westerse talen bij Japanse zelfverdedigingskunsten en vechtsporten zoals het jiujitsu, karate, judo, aikido en ook in de zentraditie wordt een leraar met sensei aangesproken. 
Het woord wordt uitgesproken als '"sen-see"' en niet als "'sen-sij"', wat ook vaak gehoord wordt. 
Bij de formaliteiten voordat een les in zelfverdedigingskunst wordt begonnen, wordt vaak deze zin gezegd:
"Sensei ni rei!"
Dit betekent geparafraseerd:
"Groet de meester!"
Hierop buigen de leerlingen in de richting van de sensei.
Of iemand sensei wordt genoemd is afhankelijk van de behaalde graad en of hij les geeft. In sommige budodisciplines wordt een persoon die de 3de dangraad (of hoger) heeft en les geeft sensei genoemd. In andere disciplines is dat pas het geval nadat men een shogo heeft gehaald (Japanse lerarentitel: renshi/kyoshi/hanshi). In Nederland echter geeft men vaak al les zodra men zwarte band (1ste dan) heeft en wordt men dan soms ook aangesproken als sensei. Het is binnen de Japanse budokunsten echter correcter om iemand dan aan te spreken als 'senpai' wat zoiets betekent als 'senior' of 'ouder'. 
De oprichter van het Aikido, Morihei Ueshiba, wordt vaak Ōsensei (翁先生) genoemd, wat "eerbiedwaardige leraar" betekent.
Maar om een sensei te worden heb je niet alleen de zwarte band nodig, maar je moet ook examens afleggen om les te mogen geven. Het kan zijn dat de sensei een leraar in opleiding heeft, die doet dan meestal de warming up en de cooling down.
De Chinese pendant van de sensei is de Sifu.
De Koreaanse pendant van de sensei is de Sabumnim.

</doc>
<doc id="25733" url="https://nl.wikipedia.org/wiki?curid=25733" title="Product">
Product



</doc>
<doc id="25734" url="https://nl.wikipedia.org/wiki?curid=25734" title="Zuiderzeelijn">
Zuiderzeelijn

De Zuiderzeelijn is de naam voor een niet-gerealiseerde spoorverbinding van Schiphol of Amsterdam naar Groningen. Het gedachte tracé volgde de autosnelwegen A6 en A7 langs Almere, Lelystad, Emmeloord, Heerenveen en Drachten. Daarmee zou de spoorlijn de Flevopolder doorkruisen.
Tot tweemaal toe, in de jaren tachtig en rond de eeuwwisseling, werden plannen uitgewerkt om de Zuiderzeelijn op korte termijn aan te leggen. In 1986 werd de aanleg op de lange baan geschoven. Eind 2007 werd, ondanks een lobby van de noordelijke provincies, opnieuw besloten om de lijn niet aan te leggen. De plannen werden in 2018 onder de nieuwe naam Lelylijn nieuw leven ingeblazen.
Geschiedenis.
Voorgeschiedenis tot 1998.
In 1989 presenteerde de Nederlandse Spoorwegen haar visie voor de toekomst in de vorm van het project "Rail 21". Dat project werd in de Tweede Kamer en het toenmalige kabinet-Lubbers III goed ontvangen, en kreeg het groene licht. De planning was om in 2015 een sterk veranderde dienstregeling te hebben, waarin het model van Spoorslag '70 verdwenen zou zijn. Een van de infrastructurele deelprojecten zou de aanleg van de Zuiderzeelijn zijn, die Groningen zou gaan verbinden met Drachten, Heerenveen, Emmeloord en Lelystad. In Lelystad zou de lijn dan aansluiten op de bestaande Flevolijn naar Almere, Weesp en Amsterdam / Schiphol; vanaf Schiphol was er dan een verbinding met de eveneens nieuwe HSL-Zuid naar Antwerpen.
Zo zouden Groningen en Heerenveen een snellere rechtstreekse verbinding met Amsterdam en de rest van de Randstad krijgen. Ook een rechtstreekse verbinding van het Noorden met Antwerpen, Brussel, Parijs en Londen was voorzien. De Nederlandse Spoorwegen zouden elk uur een intercity hogesnelheidstrein laten rijden van Groningen naar Brussel-Zuid via Schiphol en Rotterdam, waarna die trein om en om naar Londen en naar Parijs zou doorrijden. Naast deze intercity zou de NS ook eenmaal per uur een IR-trein laten rijden van station Groningen naar Drachten, Heerenveen, Emmeloord, Lelystad, Almere CS, Amsterdam CS, Amsterdam Sloterdijk, Zaandam, Castricum, Heiloo, Alkmaar en Schagen. Het plan was de exploitatie te starten tussen 2005 en 2015.
Als gevolg van hervormingen vanuit de Europese Unie werd besloten om de spoorwegen in Nederland te liberaliseren en een scheiding aan te brengen tussen exploitatie en spoorbeheer. Daardoor werd voortzetting van Rail 21 moeilijker, omdat voortaan externe aannemers nodig zouden zijn, waardoor de kosten van de verschillende projecten hoger uit zouden gaan vallen dan wanneer de NS zelf had kunnen bouwen.
Langman.
In 1997 bracht de commissie ruimtelijk-economisch perspectief Noord-Nederland (de commissie-Langman) een rapport uit, waarin werd aanbevolen geld vrij te maken voor de regionale ontwikkeling van Noord-Nederland. De commissie-Langman concludeerde dat Noord-Nederland een economische achterstand had ten opzichte van de rest van het land en dat het niet onredelijk zou zijn een deel van de aardgasbaten te gebruiken voor structuurverbetering in Noord-Nederland. Geadviseerd werd een steunfonds ter grootte van 10 miljard gulden (ongeveer 4,5 miljard euro) op te zetten.
Daarnaast adviseerde de commissie-Langman de mogelijkheden van een Zuiderzeelijn (opnieuw) te onderzoeken, al voorzag de commissie de feitelijke aanleg van de Zuiderzeelijn niet vóór 2030. Desondanks besloot toenmalig minister van Verkeer &amp; Waterstaat Annemarie Jorritsma een bedrag van 2,73 miljard euro vrij te maken voor aanleg van de Zuiderzeelijn. Ook sprak zij met het Samenwerkingsverband Noord-Nederland (SNN) af dat voor 2010 begonnen zou worden met de aanleg.
Er volgde een langdurig proces van verkennende studies en beraadslagingen in het parlement, met name over de vraag welke variant het beste zou zijn voor het noorden, voor de noordvleugel van de Randstad, en voor Nederland als geheel: een magneetzweefbaan, een hogesnelheidstrein of een gewone intercity.
Begin 2005 was het de bedoeling een prijsvraag te starten, waarbij bedrijven ideeën zouden kunnen indienen voor de bouw, financiering en exploitatie en onderhoud van de Zuiderzeelijn - een vorm van publiek-private samenwerking. De prijsvraag werd echter afgeblazen naar aanleiding van het eindrapport van de Tijdelijke Commissie Infrastructuurprojecten. Deze Tweede Kamercommissie onder leiding van Adri Duivesteijn, die de gang van zaken bij grote infrastructuurprojecten onderzocht, uitte scherpe kritiek op de besluitvorming en adviseerde daarom de lopende procedure voor de Zuiderzeelijn op te schorten. Op verzoek van een kamermeerderheid werd daarom nogmaals opdracht gegeven tot een onderzoek naar de verschillende varianten en hun rentabiliteit.
Varianten.
Er is een aantal varianten geopperd voor de Zuiderzeelijn, elk met hun eigen voor- en nadelen. De belangrijkste zijn hier opgesomd.
Magneetzweefbaan.
Het meest ambitieuze plan was dat van een magneetzweeftrein. Belangrijkste voordelen van deze optie waren de snelheid (de Transrapid van Siemens kan een snelheid van 430 kilometer per uur halen), het snel kunnen optrekken (waardoor een relatief groot aantal tussenstops gemaakt zou kunnen worden zonder dat dit al te veel extra reistijd betekent) en de relatief lage geluidproductie (volgens deskundigen is dit op 25 meter afstand in vergelijking met een intercitytrein ongeveer de helft, andere deskundigen concludeerden dat het geluidsniveau van een voorbijrijdende magneetzweeftrein ongeveer gelijk is aan het geluidsniveau van een voorbijrijdende hogesnelheidstrein). Daarnaast zou een zweefbaan op termijn kunnen worden gekoppeld aan een door een consortium van bedrijven voorgesteld traject in de Randstad (Rondje Randstad) of richting Noord-Duitsland. Aanvankelijk werd ook genoemd dat de magneetzweeftrein de veiligste optie was, maar na een groot ongeval in 2006 op een testbaan in Duitsland waarbij 23 doden vielen, werd dit argument niet meer gehoord.
Het idee van een magneetzweefbaan had ook tegenstanders. Zij wezen vooral op de hoge kosten; een magneetbaan is veruit het duurste alternatief. Plannen voor trajecten in het buitenland (zoals de baan tussen Hamburg en Berlijn) werden stopgezet vanwege tegenvallende kosten en baten.
Een eigenschap van een magneetzweeftrein is dat hij een geheel eigen baan nodig heeft. Dit heeft als nadeel dat men dus niet door kan rijden over de HSL of andere bestaande spoorlijnen, waardoor meer overstapbewegingen nodig zijn. Ook inpassing in een stad is door deze noodzakelijke eigen baan complexer dan een spoor- of wegverbinding. De stations zouden daarom vooral transferia worden buiten de stad bij autosnelwegen.
De belangrijke pleitbezorgers van dit alternatief waren de Stuurgroep Zuiderzeelijn, een stuurgroep bestaande uit lokale en provinciale politici, en het Consortium Transrapid Nederland, bestaande uit de bedrijven Siemens Nederland, HBG, ABN AMRO en Ballast Nedam. De magneetzweeftrein had in de Noordelijke politiek de meeste steun, al bleek uit onderzoek dat het enthousiasme voor dit alternatief niet door iedereen gedragen werd. Zo was onder meer reizigersorganisatie ROVER (overigens een groot voorstander van het aanleggen van de Zuiderzeelijn) tegen een magneetzweefbaan vanwege de te hoge kosten en onvoldoende aansluiting op het bestaande spoorwegennet.
Hogesnelheidstrein.
Een alternatief was het aanleggen van een hogesnelheidslijn (HSL). Hogesnelheidstreinen zijn minder snel dan magneettreinen en trekken langzamer op. Snelheden van meer dan 400 kilometer per uur zijn weliswaar mogelijk, maar dat betekent een hoog energieverbruik en veel slijtage. Op het Zuiderzeelijntraject kan een HSL maximaal 300 km/u rijden, vanwege de ondergrond.
Een hogesnelheidslijn heeft net als de magneetzweefbaan een eigen baan nodig, al is het mogelijk om (gedeeltelijk) op bestaand spoor te rijden. Bij de HSL-Zuid bijvoorbeeld wordt bij de hoofdstations op bestaand spoor gereden. Hierdoor is het makkelijker en goedkoper om de lijn naar de bestaande grote stations te laten rijden.
Hanzelijn+ en ++.
Goedkopere varianten waren de Hanzelijn+ en de Hanzelijn++, die uitgingen van een snelle verbinding via de Hanzelijn tussen Lelystad en Zwolle, waarvan de aanleg in 2007 werd begonnen en die eind 2012 in gebruik is genomen. Dit plan was goedkoper dan de hogesnelheidstrein en beter voor het milieu, maar had als nadeel dat de reistijd vanuit Groningen naar de Randstad langer zou zijn en dat de plaatsen Emmeloord en Drachten geen spoorverbinding zouden krijgen. De Hanzelijn++ was vergelijkbaar, maar hierbij zou ook nog worden geïnvesteerd in regionale spoorverbindingen en wegvervoer.
Noordlink.
Op 10 april 2006 presenteerde NS een plan, NoordLink genaamd en enigszins vergelijkbaar met de Hanzelijn+, om Schiphol en Almere optimaal met elkaar te verbinden. Groningen zou hier ook van profiteren omdat het aan dezelfde lijn lag. Dit plan ging vanaf Lelystad tot Groningen uit van het Hanzelijntracé waar al dan niet op termijn geïnvesteerd zou kunnen worden in een geringe versnelling. De NS wees erop dat een verbinding via het Zuiderzeelijntracé de verbinding met Zwolle en daarmee Oost- en Zuid-Nederland verzwakt, terwijl daar de economische groei juist het grootst is.
Wel investeerde de rijksoverheid in de spoorverbinding tussen Lelystad en Zwolle, de Hanzelijn, die in 2012 in gebruik werd genomen.
Superbus.
Een alternatief plan voor het Zuiderzeelijntraject was de Superbus op eigen baan, een concept dat werd ontwikkeld door Wubbo Ockels van de TU Delft. De superbus was volgens Ockels een goedkoop en flexibel alternatief voor de Zuiderzeelijn. De bus zou een snelheid tussen de 150 en 250 kilometer per uur kunnen halen. Het succes van deze Rapid Transit Bus zou afhangen van comfort, dat vergelijkbaar moest zijn met de trein en het aantal opstaphaltes, omdat dat bepaalt hoe exploitabel een buslijn is. Daarbij kwam de vraag in hoeverre het systeem gemakkelijk te verweven viel met bestaande spoor- en busverbindingen, met aantrekkelijke overstapplaatsen. Ockels kondigde een plan aan voor het Noorden, voor verbetering van de bereikbaarheid van vooral Leeuwarden.
Argumenten voor en tegen aanleg van de Zuiderzeelijn.
Rondom de mogelijke aanleg van de Zuiderzeelijn ontstond veel discussie tussen voor- en tegenstanders. Hieronder worden de belangrijkste argumenten voor- en tegen samengevat.
Economische baten voor Noord-Nederland.
Hoofdreden voor aanleg van de Zuiderzeelijn zou een economische impuls van Noord-Nederland zijn, in het bijzonder voor de plaatsen direct aan de Zuiderzeelijn (Groningen, Drachten en Heerenveen). Door de veel kortere reistijd naar de Randstad zou het voor bedrijven interessanter zijn zich in de omgeving van deze plaatsen te vestigen, of zouden werknemers van bedrijven in de Randstad kunnen wonen in deze plaatsen. Van de ruimtelijk structurerende werking die van de verbinding uit zou gaan zou heel Nederland kunnen profiteren. Met het oog hierop ontwikkelde de Stuurgroep Zuiderzeelijn samen met BVR een Masterplan Zuiderzeelijn. Tegenstanders van de Zuiderzeelijn wezen erop dat slechts een beperkte groep mensen daadwerkelijk zou profiteren van de Zuiderzeelijn. Zo bleek uit een onderzoek van onderzoeksbureau Ecorys dat anno 2005 slechts 29.000 mensen dagelijks tussen de Randstad en Noord-Nederland (of andersom) reisden, terwijl er al drie autosnelwegen en één (en door de aanleg van de Hanzelijn twee) spoorlijnen liepen tussen Noord-Nederland en de Randstad. Een door het Ministerie van Verkeer en Waterstaat en de projectgroep Zuiderzeelijn aangevraagde second-opinion, uitgevoerd door het CPB, bevestigde deze conclusie. In een ander onderzoek werd becijferd dat de Zuiderzeelijn slechts iets meer dan 4.000 banen zou opleveren in Noord-Nederland.
Voorstanders van aanleg van de Zuiderzeelijn wezen op een rapport van DHV, dat had uitgewezen dat een verbinding wel positief scoort in een maatschappelijke kosten-baten analyse. Bovendien vonden de voorstanders dat bij de besluitvorming niet alleen naar zuiver financiële argumenten moest worden gekeken, maar ook naar de structurelere voordelen voor Noord-Nederland die niet in de berekeningen van de planbureaus werden meegenomen.
Europees net van Hogesnelheidslijnen.
Een ander argument van de voorstanders was dat de Zuiderzeelijn op termijn doorgetrokken zou kunnen worden naar Noord-Duitsland (Bremen en Hamburg). Hierom zou de noodzaak van de spoorverbinding niet enkel op Nederlands, maar op Europees niveau moeten worden bekeken. Anderen wezen erop dat een Hogesnelheidsverbinding naar Noord-Duitsland niet per se langs het Zuiderzee-traject hoefde te lopen, maar dat er wellicht goedkopere alternatieven zijn, zoals
Kosten van de Zuiderzeelijn.
Aanvankelijk had het kabinet ongeveer 2,73 miljard euro gereserveerd voor aanleg van de Zuiderzeelijn. Al in 2006 bleek dat de kosten veel hoger zouden uitvallen: de door het CPB geschatte kosten van de goedkoopste variant (de Superbus) was 4 miljard euro, de geschatte kosten van de duurste variant (de door het Noorden gewilde magneetzweefbaan) waren opgelopen tot 9 miljard euro. Na tegenvallers bij andere grote infrastructurele projecten, zoals de Betuweroute, de HSL-Zuid en de Noord/Zuidlijn in Amsterdam bestond bovendien de angst dat het -eenmaal besloten tot aanleg- niet bij 4 tot 9 miljard zou blijven.
Daar stond tegenover dat er ook private partijen waren die risicodragend zouden willen deelnemen. Een van deze partijen was de spoorwegonderneming Arriva. Daarnaast vonden de provincies dat het toegezegde geld gewoon regulier rijksgeld was waar iedere regio recht op heeft.
Afblazen oorspronkelijke Zuiderzeelijnplannen.
In april 2006 verscheen de Structuurvisie Zuiderzeelijn. Naar aanleiding van dit rapport sprak het kabinet op 13 april 2006 het voornemen uit om helemaal geen Zuiderzeelijn, in welke vorm dan ook, meer aan te leggen. Uit het onderzoek werd geconcludeerd dat de enorme investering nauwelijks een bijdrage zou leveren aan het versterken van de economische structuur van het Noorden en het verbeteren van de interne bereikbaarheid van de Noordvleugel van de Randstad. Er werd wel besloten de gereserveerde Langmangelden alsnog te investeren in de economie van Noord-Nederland en beter openbaar vervoer in de Noordvleugel.
Op het kabinetsbesluit volgde een grootschalige demonstratie in Den Haag door onder andere veel politici uit Noord-Nederland. Een definitieve beslissing werd daarom opnieuw uitgesteld en doorgeschoven naar het kabinet-Balkenende IV. Op 16 november 2007 kondigde minister Camiel Eurlings aan een streep door de plannen voor de aanleg van de Zuiderzeelijn te willen zetten. Als alternatief bood de minister het Noorden een deel van het geld dat gereserveerd was voor de Zuiderzeelijn aan, in totaal twee miljard euro. Dit geld was bedoeld voor het verbeteren van de infrastructuur in het Noorden.
De Tweede Kamercommissie Verkeer en Waterstaat gaf op 27 november 2007 in een hoorzitting een groep genodigden de kans iets tegen het voorgenomen besluit van de minister in te brengen. In deze hoorzitting bleek dat alle drie de noordelijke provincies en de provincie Flevoland van mening waren dat de noordelijke verbinding er zou moeten komen. Dit pleidooi werd door belangengroepen ondersteund: de werkgeversorganisatie VNO-NCW (landelijk en provinciaal), werknemersorganisaties en vervoerder Arriva.
De Tweede Kamer ging op 28 november 2007 akkoord met het voorgenomen besluit van de minister om de Zuiderzeelijn af te blazen.
Compensatieplannen.
Het Noorden van Nederland kreeg als compensatie voor het afblazen van de Zuiderzeelijn een bedrag van ongeveer twee miljard euro om concrete plannen ter verbetering van de infrastructuur in Noord-Nederland uit te voeren.
Voor het wegverkeer hadden mogelijke compensatiemaatregelen betrekking op:
en voor het railvervoer op:
De aanleg van een lijn Groningen – Heerenveen kon worden beschouwd als een deel van een later verder uit te bouwen Zuiderzeelijn. Spoorvervoerder Arriva gaf aan bereid te zijn een deel van de aanlegkosten voor de spoorlijn Groningen – Heerenveen te betalen, in ruil voor een langdurig uitbaatrecht. In 2012 werd geadviseerd ook deze spoorlijn niet aan te leggen.
De gemeente Noordoostpolder onderzocht of het haalbaar was om met het vrijgekomen geld in eigen beheer een spoorlijn tussen Emmeloord en Lelystad te bouwen. Daarom werden de kavels die daarvoor bestemd waren nog niet vrijgegeven.
De Groningse commissaris van de Koningin Max van den Berg sprak in een interview de verwachting uit dat pas over 10 jaar weer een nieuwe planstudie aan de orde kon worden gesteld. Minister Camiel Eurlings verklaarde dat het benodigde tracé wel gereserveerd bleef, en dus niet bebouwd kon worden voor andere doeleinden.

</doc>
<doc id="25735" url="https://nl.wikipedia.org/wiki?curid=25735" title="Hanzelijn">
Hanzelijn

De Hanzelijn is een vijftig kilometer lange spoorweg tussen de Nederlandse plaatsen Lelystad en Zwolle. De spoorlijn loopt door de provincies Flevoland, Gelderland en Overijssel en heeft tussen de stations Lelystad Centrum en Zwolle twee nieuw gebouwde stations, namelijk Dronten en Kampen Zuid. De naam van de lijn is ontleend aan de Hanze, het middeleeuws verbond van handelssteden waarvan Zwolle en Kampen deel uitmaakten.
De in 2012 voltooide Hanzelijn is te beschouwen als een verlenging van de in 1988 gereedgekomen Flevolijn, die loopt van station Weesp via Almere naar Lelystad. De exploitatie van beide lijnen vormt één geheel en is in handen van de NS. De eigenaar en beheerder van de stations en de spoorlijn is ProRail.
Plannen.
Bij de drooglegging van de Flevopolders in de jaren zestig ontstond het idee een betere en snellere treinverbinding tussen Noord-Nederland en de Randstad te realiseren. Bij de inpolderingsplannen van Oostelijk Flevoland was al een spoorlijn ingetekend tussen Lelystad en Zwolle. De daadwerkelijk aangelegde spoorlijn volgt goeddeels het geplande traject.
In 1969 richtte een groep gemeenten de stichting Zuiderzeelijn op met als doel te komen tot een spoorverbinding van Amsterdam naar Groningen via de IJsselmeerpolders, Heerenveen en Drachten. Begin jaren tachtig kwamen er echter ook sterke geluiden om de spoorverbinding Amsterdam – Lelystad – Zwolle aan te leggen. In 1988 werd het eerste deel, de Flevolijn, voltooid.
Station Lelystad werd zodanig gebouwd dat de spoorbaan gemakkelijk doorgetrokken en uitgebreid kon worden. In alle bestemmingsplannen is er rekening mee gehouden. Bij het ontwerp van Dronten in de jaren zestig werd ten noorden van het centrum, dwars over het bedrijventerrein, een strook van ongeveer 180 meter breed gereserveerd voor de spoorlijn. Boeren kregen de gereserveerde grond in pacht, waardoor het hele traject eigendom bleef van de rijksoverheid en grondaankopen voor de spoorlijn dus niet nodig waren.
In 1993 werd besloten om de Hanzelijn in het "Meerjarenprogramma Infrastructuur en Transport 1995-1999" op te nemen naar aanleiding van de "SVV-haalbaarheidsstudie Zuiderzeespoorlijn/Hanzespoorlijn". Met de aanleg zou mogelijk nog voor het jaar 2000 begonnen kunnen worden. In 1996 werd duidelijk dat dit niet haalbaar was. Er werd afgesproken dat de lijn in 2007 gereed zou moeten zijn. In 2001 werd dit met twee jaar naar achteren verschoven. Een jaar later werd bekend dat de spoorlijn op zijn vroegst in 2011 en op zijn laatst in 2014 klaar zou zijn.
De nieuwe spoorlijn liet jaren op zich wachten, doordat de Tweede Kamer het niet eens kon worden over de vraag of de spoorlijn verlengd moest worden via Emmeloord, Heerenveen en Drachten naar Groningen (Zuiderzeelijn) of via Dronten en Kampen naar Zwolle (Hanzelijn). Ook was er op een aantal momenten niet genoeg budget beschikbaar voor de aanleg, doordat projecten als de Hogesnelheidslijn Schiphol - Antwerpen en de Betuweroute duurder uitvielen dan voorzien.
Tracébesluit.
In december 2003 heeft de toenmalige minister van Verkeer en Waterstaat Karla Peijs het tracébesluit voor de Hanzelijn ondertekend. Niettemin nam de Tweede Kamer op 29 juni 2004 een motie aan die de bouw van een tunnel onder de IJssel bepleitte in plaats van een brug. Vooral vanuit Hattem, waar men horizonvervuiling vreesde, was daarop aangedrongen. Minister Peijs legde de motie echter naast zich neer, omdat financiële middelen ontbraken en de aanleg van de lijn met een tunnel twee jaar langer zou duren dan bij de bouw van een nieuwe brug.
De Raad van State heeft op 29 december 2004 alle ingediende bezwaren ongegrond verklaard. Op 8 juli 2005 tekende minister Peijs de opdracht voor aanleg van de Hanzelijn.
Bouw 2006-2012.
Op 17 januari 2006 sloot ProRail een overeenkomst voor de bouw van een tunnel onder het Drontermeer, dat als natuurgebied behouden moest blijven. In juni 2006 kreeg de bouwcombinatie Ballast Nedam GTI de opdracht deze constructie te realiseren. De voorbereiding begon in september 2006. In december dat jaar startte het werk aan de eerste bouwkuip. Op 30 januari 2007 gaf minister Peijs, op de plek waar de eerste werkzaamheden waren begonnen, officieel het startsein voor de bouw van de Hanzelijn. De Drontermeertunnel verbindt het Flevolandse deel van de Hanzelijn met het deel in Overijssel. Het tunnelgedeelte onder water beslaat 800 meter, terwijl de tunnelbak in totaal 1300 meter lang is. Op 28 november 2008 zijn de oost- en westoever van het Drontermeer officieel met elkaar verbonden. De tunnel loopt door een beschermd vogelgebied, dus tijdens het broed- en trekseizoen lagen de geluidproducerende werkzaamheden stil.
In mei 2008 werd gestart met de eerste werkzaamheden voor de uitbreiding van station Lelystad Centrum. Aan de westzijde moesten twee nieuwe sporen en een tweede eilandperron worden gerealiseerd. Tevens moest het bestaande perron worden verlengd en de stationshal met ongeveer 40 procent worden vergroot. In de beginfase zijn diverse studies verricht naar een geheel nieuwe overkapping boven het station, vanwege de hoge onderhoudskosten van de bestaande kap. Er werd echter besloten om het station vanuit de oorspronkelijke vormgeving te vergroten. Ten tijde van de aanleg van het station was al aandacht geschonken aan een eventuele uitbreiding en er was in het verleden al voorbereidend werk uitgevoerd. In augustus 2008 werd begonnen met de stationsvernieuwing. In het weekeinde van 2 november 2008 was de eerste buitendienststelling om de nieuwe sporenligging te kunnen realiseren. In januari 2010 werden de aansluitingen op het bestaande spoor en de nieuwe wisselstraat voor het nieuwe spoor gerealiseerd tijdens een buitendienststelling. Parallel aan deze werkzaamheden werd het huidige station uitgebreid en het spoor verdubbeld. Op 4 maart 2011 werd het nieuwe perron in gebruik genomen. Door veranderingen in de regelgeving op het gebied van staalconstructies en in de beschikbaarheid van producten die in het gebouw zijn verwerkt was de verbouwing meer werk dan verwacht. Op 30 september 2011 werd het vernieuwde station Lelystad geopend.
Ook station Zwolle werd mede door de komst van de Hanzelijn uitgebreid met een vierde perron aan de zuidzijde van het station. De stationstunnel werd verbreed van 5 naar 17 meter.
Op 23 mei 2009 tekenden ProRail en het HanzaRailTeam het contract voor aanleg van de bovenbouw. Eind 2009 waren de viaducten tussen Lelystad en Zwolle af. Op 3 maart 2010 werd begonnen met de aanleg van het nieuwe spoor Halverwege juli dat jaar werd vanuit Lelystad begonnen met het plaatsen van de masten en draden voor de bovenleiding. Op 3 november 2010 werd de laatste spoorrails gelegd en in juli 2011 was ook de bovenleiding gereed.
In totaal is er in de Hanzelijn 45 kilometer spoor, 167,5 kilometer spoorstaven, 140.000 dwarsliggers, 1600 bovenleidingsmasten, 12,8 kilometer geluidsscherm, 210 kilometer bovenleiding en 470.000 ton ballast aangelegd.
De spoorlijn gaat vanuit Lelystad in noordelijke richting over bestaand spoor en maakt vervolgens gebruik van een nieuw tweede viaduct in de Zuigerplasdreef ten zuiden van Lelystad Opstelterrein. Het tracé loopt dan onder de A6 door. Tussen het Visvijverbos (ter hoogte van de kruising met de rijksweg A6) en het Observatorium in Lelystad werden goederenwachtsporen aangelegd met een lengte van één kilometer, die in eerste instantie in de omgeving van Swifterbant waren gepland. Bij de verdere uitwerking bleek deze locatie op weerstand te stuiten.
Ten zuiden van het bedrijventerrein Dronten West loopt de spoorlijn over de eerdergenoemde gereserveerde groenstrook. Deze ligt een aantal meter boven het maaiveld, waardoor bestaande wegen intact konden blijven. In Dronten verrees tussen april 2009 en najaar 2011 een station met passeersporen waarover treinen met maximaal 200 kilometer per uur kunnen doorrijden. Vanaf Dronten volgt het tracé de reserveringsstrook voor infrastructuur langs de rivier Zwolse Tocht. Na de Drontermeertunnel buigt de spoorlijn af in de richting van Kampen, waarbij de N50 bovenlangs wordt gepasseerd. De zuidelijke aansluiting van Kampen op de N50 moest hierdoor worden verplaatst. In Kampen is tussen april 2009 en najaar 2011 het station Kampen Zuid gebouwd. Het tracé loopt vervolgens langs de noordelijke zijde van de N50. De A28 wordt bovenlangs gepasseerd aan de noordoostzijde van het knooppunt Hattemerbroek. De Hanzelijn sluit met een boog aan op de spoorlijn Amersfoort – Zwolle. Het bestaande spoor ten zuiden van de IJssel werd verbouwd om deze aansluiting mogelijk te maken.
IJsselbrug.
De oude spoorbrug over de IJssel bij Zwolle was niet op Rijnvaarthoogte en bevatte een hefbaar deel dat twee keer per uur openging. De brug zou hiermee een grote beperking opleggen aan de dienstregeling. Daarnaast vormde de oude brug met haar lange landhoofden een bottleneck bij hoge waterstanden, die in het kader van de Planologische kernbeslissing "Ruimte voor de rivier" kon worden opgeruimd.
Er werd besloten om enkele tientallen meters stroomopwaarts van de oude brug een nieuwe, vaste brug te bouwen op Rijnvaarthoogte. Met de bouw van de nieuwe brug, die een ontwerp is van Quist Wintermans Architecten, werd halverwege 2008 begonnen. Begin mei 2010 werd het middenstuk van de brug op zijn plaats gezet. Vanaf 26 april 2011 maakten de treinen van Amersfoort naar Zwolle gebruik van de nieuwe brug en vanaf 14 juni 2011 ook de treinen van Zwolle naar Amersfoort. De oude brug werd afgebroken.
Tezamen zijn de IJsselbrug en de Drontermeertunnel de meest in het oog springende kunstwerken. De nieuwe IJsselbrug is door ProRail "Hanzeboog" gedoopt. De brug won op 4 oktober 2012 de Nationale Staalprijs 2012 in de categorie Infrastructuur.
Dat de brug om financiële redenen dubbelsporig en niet viersporig is uitgevoerd, heeft kritiek opgeroepen. ProRail heeft afgezien van het aanbrengen van technische mogelijkheden om een korte opeenvolging van treinen te realiseren. Het beveiligingssysteem ERTMS is wel aangebracht op de Hanzelijn, maar (nog) niet op de treinen en niet op het traject Hanzeboog – Zwolle. Hierdoor moeten de intercitytreinen van/naar Amersfoort resp. Lelystad die een cross-platform-overstap bieden in Zwolle, daar relatief lang op elkaar wachten. Volgens critici levert de Hanzelijn daardoor minder tijdwinst op dan mogelijk zou zijn geweest.
Kosten.
De kosten voor de aanleg van de Hanzelijn waren begroot op 1,128 miljard euro (inclusief btw). Bij de presentatie van de voorlopige cijfers van de aanleg van de Hanzelijn bleken de kosten 90 miljoen lager te zijn uitgevallen dan begroot, vooral door meevallers bij de aanbesteding. Ook werden kosten gedrukt doordat ProRail bepaalde risico's, zoals vertraging bij de werkzaamheden door slecht weer, voor eigen rekening nam. De verbouwing van het station Zwolle, noodzakelijk voor een goede dienstuitvoering op de Hanzelijn, viel echter duurder uit dan voorzien.
Ingebruikname.
In de loop van 2012 vonden integratietesten en proef- en instructieritten plaats. Met een Duits ICE-treinstel werden op 7 juni 2012 tussen Zwolle en Lelystad testritten gehouden met een snelheid tot 200 km/h.
Na een driedaagse buitendienststelling van station Zwolle in het weekend van 12 t/m 14 oktober 2012, waarbij nieuwe aansluitingen bij dit station werden gelegd, verklaarden ProRail en NS de Hanzelijn als "klaar".
Op 1 december 2012 kreeg de lijn de status van hoofdspoorweg, waarmee de spoorlijn onder het beheer van ProRail valt. Tevens werd de spoorlijn toegevoegd aan het hoofdrailnet, zodat het personenvervoer per trein onder het bereik van de aan NS Reizigers verleende vervoerconcessie 2005-2015 is komen te vallen.
De Hanzelijn werd op 6 december 2012 met een druk op de knop op het perron in Lelystad officieel geopend door toenmalig koningin Beatrix. Met de koninklijke trein werd daarna een rit over de Hanzelijn gemaakt naar Zwolle. Op 8 december was er een publieksdag, waarbij gratis gereisd kon worden met de Hanzelijn. Naar schatting hebben 45.000 mensen hiervan gebruikgemaakt. Op 9 december 2012, met ingang van de dienstregeling 2013, is de lijn deel van het reizigersnet. Een suggestie om een deel van het traject al eerder in gebruik te nemen, werd door de minister afgewezen.
Route.
De intercity's vanuit Leeuwarden en Groningen richting Amsterdam Zuid en Schiphol en verder via Leiden Centraal naar Den Haag Centraal rijden via de Hanzelijn. Daarnaast is er een sprinterverbinding Zwolle - Lelystad - Almere - Amsterdam Centraal. Hierdoor worden de spoorwegknooppunten als station Utrecht Centraal en station Amersfoort Centraal minder belast en wordt Flevoland beter ontsloten.
Dit betekent tevens dat de reistijd tussen Amsterdam en overige delen van de Randstad enerzijds en Zwolle en Noord-Nederland anderzijds is verminderd. Reizigers uit Groningen of Zwolle zijn gemiddeld twintig minuten sneller op Schiphol dan voorheen, van en naar Leeuwarden doet de trein er twaalf minuten minder over. Naar Amsterdam Centraal is de reis vanuit Leeuwarden maar zeven minuten korter. Dit heeft alles te maken met de verplichte wachttijd op het station in Zwolle. Alle intercity’s van en naar Friesland blijven ongeveer tien minuten langs het perron staan. Het drukke knooppunt bij Herfte, 3 kilometer van Zwolle, laat maar een beperkt aantal treinen toe. Er zijn plannen om dit knelpunt aan te pakken. Na de tracéwetprocedure in 2015 verwacht ProRail in 2016 te kunnen starten aan de verdubbeling van het spoor Zwolle - Herfte.
De snelheidswinst is minder doordat de treinen (nog) niet de maximale ontwerpsnelheid halen. De lijn is geschikt voor 200 km/h. Ter hoogte van Kampen is de maximumsnelheid 160 km/h, vanwege de beperkte Nederlandse verkantingsnormen in bogen. De boog ten noorden van Lelystad is geschikt voor een maximumsnelheid van 180 km/h. Het huidige ATB-EG-systeem mag op grond van de huidige Nederlandse regelgeving niet zonder Ministeriële ontheffing gebruikt worden voor snelheden boven de 140 km/h. ERTMS biedt die mogelijkheid wel, maar NS bezit nog nauwelijks treinen die hiervan voorzien zijn.
Vanaf 2026 wil de NS een snelheidsverhoging op de Hanzelijn naar 180 km per uur invoeren. Om welke exacte delen van het traject het gaat is nog onbekend.
Nadat eind 2007 is besloten de Zuiderzeelijn, die van Lelystad via Emmeloord, Heerenveen en Drachten naar Groningen zou lopen, niet aan te leggen, neemt de Hanzelijn de aan de Zuiderzeelijn toebedachte taak min of meer over.
Ten gevolge van het schrappen van de noordtak van de Betuweroute wordt de Hanzelijn ook gebruikt als vervangende goederencorridor tot maximaal 34 treinen per dag.
Dienstregeling.
2024.
In de dienstregeling 2024 geldt op de Hanzelijn een halfuurdienst met zowel een intercity- als een sprinterdienst, dus samen 4 reizigerstreinen per uur in beide richtingen:
Tevens is er in de dienstregeling ruimte gereserveerd voor maximaal 34 goederentreinen in beide richtingen:
Deze goederentreinen verbinden het IJmond- en het Rijnmondgebied met Noord-Nederland.
Grote stroomstoring in 2022.
Op 2 september 2022 ontstond – als gevolg van een stroomstoring in een hoogspanningsstation in Lelystad – kortsluiting in een bovengrondse hoogspanningskabel van 150 kilovolt van TenneT die bij Swifterbant de Hanzelijn kruist. Deze raakte oververhit en kwam daardoor te dicht bij de bovenleiding, wat zorgde voor overslag. Dit veroorzaakte zodanige beschadigingen en onbetrouwbaarheid van elektrische installaties dat over een traject van zeven kilometer onder andere bovenleiding, kabels, seinen en relaiskasten vervangen moesten worden. Het spoortraject tussen Lelystad en Dronten bleef tot de inwerkingtreding van de nieuwe dienstregeling op 11 december 2022 afgesloten.
Toekomst.
NS is met een voorstel gekomen een verbinding te realiseren tussen Breda, Rotterdam en Almere via Amsterdam-Zuid, deels over de HSL Zuid. Het bedrijf heeft aangekondigd deze verbinding door te trekken via de Hanzelijn naar Zwolle, Assen, Leeuwarden en Groningen.
In februari 2016 heeft de NS aangegeven dat de dienstsnelheid op de Hanzelijn zeker niet vóór 2020 verhoogd wordt naar 160 km/h of 200 km/h.
Tariefeenheden.
De tariefafstand van Lelystad naar Zwolle over de Hanzelijn is 57. Dat is 7 meer dan het werkelijke aantal kilometers, om de tariefafstand van Weesp naar Zwolle over de Hanzelijn gelijk te maken aan die via Amersfoort: 97. De tariefafstand van Kampen-Zuid naar Zwolle is 15. De afstand van het Kamperlijntje is verhoogd van 13 naar 15. Van Den Haag en Leiden naar Zwolle is de tariefafstand via de Hanzelijn groter dan via Utrecht en Amersfoort, maar er kan wel voor de prijs van de laatstgenoemde route over de Hanzelijn gereisd worden omdat overstappen in Utrecht of Amersfoort dan niet nodig is. Wie op saldo reist of vrij reist met een abonnement kan via de Hanzelijn reizen zonder tussentijds uit- en inchecken.
Miniworld.
Een miniatuurversie van de Hanzelijn was van 13 september 2012 tot december 2014 te zien in Miniworld Rotterdam. Deze modelbaan werd in nauwe samenwerking met ProRail gemaakt. De stationsgebouwen van Lelystad, Kampen, Dronten en Zwolle, de Drontermeertunnel en de Hanzeboog zijn met behulp van de originele bouwtekeningen exact nagebouwd. Tevens is de miniatuurbaan voorzien van dag- en nachtverlichting en worden alle treinen volautomatisch bestuurd.

</doc>
<doc id="25736" url="https://nl.wikipedia.org/wiki?curid=25736" title="Sifu">
Sifu

Een Sifu of Shifu is een meester (師傅) in en leraar van Chinese zelfverdedigingskunsten en vechtsporten zoals het Kung Fu en Tai chi. De sifu heeft zelf vele jaren training ondergaan in de verdedigingskunst waarin hij onderwijs geeft.
De titulatuur "sifu" is er een van respect: de leerling noemt zijn leraar "sifu" omdat hij hem respecteert. Jezelf tot "sifu" benoemen wordt in de Chinese traditie niet gewaardeerd.
In Chinese fictie, zoals kung fu films, is de sifu tot (bijna) bovenmenselijke prestaties in staat, doordat hij een grote controle heeft leren te krijgen over de energie (Qi) in zijn lichaam en deze zeer gericht kan toepassen.
In de oude traditie van de Chinese verdedigingskunsten gebruikt men geen uiterlijke kenmerken, of is men zeer terughoudend, om een niveau van expertise aan te duiden. Dit in tegenstelling tot de Japanse traditie waar men een systeem van gekleurde banden gebruikt.

</doc>
<doc id="25737" url="https://nl.wikipedia.org/wiki?curid=25737" title="Factor">
Factor



</doc>
<doc id="25738" url="https://nl.wikipedia.org/wiki?curid=25738" title="Tijdlijn van de spoorweggeschiedenis">
Tijdlijn van de spoorweggeschiedenis

Een tijdlijn van de spoorweggeschiedenis, in het bijzonder met betrekking tot de Belgische spoorwegen en de Nederlandse spoorwegen.

</doc>
<doc id="25740" url="https://nl.wikipedia.org/wiki?curid=25740" title="Vechtsport">
Vechtsport

Een vechtsport is een praktische toepassing van vechtkunst, dat in het Engels met de term martial arts wordt aangeduid. In tegenstelling tot vechtkunst, ligt bij vechtsport de nadruk op het competitieve aspect, vaak in georganiseerd verband. Het onderscheid tussen beide is niet altijd zuiver te maken. Voor de meeste vechtsporten geldt dat ze ook vaak als vechtkunst worden beschreven en vice versa.
De meeste vechtsporten zijn niet enkel nuttig voor het verbeteren van lichamelijke conditie maar omvatten ook nuttige technieken die bij zelfverdediging gebruikt kunnen worden. Het een-op-een een vechtsport beoefenen wordt sparren genoemd, een uit het Engels overgenomen term.
Groepen.
Vechtsporten zijn ruwweg onder te verdelen in verschillende groepen:
Verder zijn er nog andere onderverdelingen te maken op basis van intensiteit:

</doc>
<doc id="25743" url="https://nl.wikipedia.org/wiki?curid=25743" title="VRT (doorverwijspagina)">
VRT (doorverwijspagina)



</doc>
<doc id="25744" url="https://nl.wikipedia.org/wiki?curid=25744" title="Interbellum">
Interbellum

Een interbellum (van het Latijnse "inter", tussen, en "bellum", oorlog) is een periode tussen twee oorlogen. Dit artikel gaat over de periode tussen de Eerste en de Tweede Wereldoorlog (van november 1918 tot september 1939), meestal het interbellum genoemd.
De vredesconferenties.
In de voorsteden van Parijs werd in 1919 een aantal vredesconferenties gehouden ter voorbereiding op de verdragen met de verslagen Centrale mogendheden (met name Duitse Keizerrijk en Oostenrijk-Hongarije). De Amerikaanse president Woodrow Wilson kwam met idealistische denkbeelden naar Frankrijk: hij wilde een Volkenbond oprichten en zelfbeschikkingsrecht voor alle volkeren. Dit hield in dat zij alle, inclusief de verslagen Centrale Mogendheden, redelijk zouden moeten worden behandeld. Iedere nationaliteit zou het recht hebben om in een eigen staat te mogen wonen. Dit denkbeeld strookte slecht met de ideeën van de andere geallieerden als het op het verdelen van de buit aankwam. Italië, Frankrijk en het Verenigd Koninkrijk hadden enorm geleden, terwijl Servië, Roemenië en België bijna van de kaart waren geveegd. Deze landen hadden honderdduizenden jonge mannen verloren en kampten met een enorme oorlogsschuld. Daar moest wel een flinke prijs tegenover staan. Deze geallieerden drongen dus aan op harde behandeling van de Centralen. Japan had sowieso slechts meegedaan voor de oorlogsbuit en sloot zich bij deze groep aan.
De Russen, die het meest geleden hadden, waren niet uitgenodigd, ondanks de latere nietigverklaring van het Vrede van Brest-Litovsk. Men beweerde dat men het er niet over eens was welk gezag bevoegd was Rusland te vertegenwoordigen. De ware reden was uiteraard dat dit gezag de goedkeuring van de geallieerden niet kon wegdragen. Een ander probleem was het feit dat Servië en Montenegro met de Staat van Slovenen, Kroaten en Serven (SHS) waren samengegaan. Het SHS was nog niet erkend, terwijl Servië en Montenegro niet meer bestonden.
Ieder land trachtte met een zo groot mogelijke delegatie te komen (indien het dit kon bekostigen). De willekeur der grootste partijen bepaalde echter of iemand ook recht van spreken had en zo ja, of hij ook serieus genomen werd. De Italiaanse gedelegeerden trachtten de SHS-gedelegeerden zo veel mogelijk het zwijgen op te leggen. De Brazilianen (wier bijdrage aan de oorlog symbolisch was geweest) werd het door Wilson gegund twee afgevaardigden te sturen, terwijl België en Roemenië het met een moesten stellen, ondanks de door hen gebrachte offers. De Grieken werden in hun eisen gesteund door de Britten, die Griekenland als springplank voor hun eigen ambities en als tegengewicht voor Italië zagen. België werd gesteund door de Fransen, die graag een sterk België wilden om de Duitsers van hun noordgrens weg te houden. Om Duitsland in de tang te houden, werden ook de Poolse en Tsjecho-Slowaakse ambities gesteund.
Het resultaat, het Verdrag van Versailles, was een vrede die door velen als onrechtvaardig werd beschouwd. Niet nationaliteiten bepaalden de grenzen, maar het principe van "the winner takes it all". De Japanners kregen het recht de Duitse concessies in China te bezetten, wat tot een storm van woede in China leidde (en in de VS). Overwegend Duitse of Hongaarse gebieden werden aan de overwinnaars of aan de successiestaten gegeven. De Duitse koloniën en Ottomaans-Arabische gebieden werden mandaatgebieden van België (Ruanda-Urundi), Zuid-Afrika (Namibië), Groot-Brittannië (Mandaatgebied Palestina, Brits Mandaat Mesopotamië, Koninkrijk Egypte, Tanganyika, Brits-Togoland, Brits-Kameroen), Frankrijk (Frans Mandaat Syrië, Frans-Kameroen, Frans-Togoland), Australië (Territorium Nieuw-Guinea, Nauru), Nieuw-Zeeland (Duits-Samoa) of Japan (Zuid-Pacifisch Mandaatgebied), wat in de meeste gevallen neerkwam op kolonialisme. De verdragen bevestigden ook de militaire inbezitneming van gebieden door Italië (Italiaans-Libië, Dodekanesos), Roemenië (Democratische Republiek Moldavië, Hertogdom Boekovina, Transsylvanië) en het SHS. De Centralen werd het grootste deel van de schuld toegeschoven en hun werden herstelbetalingen en zware verplichtingen opgelegd. De legers werden verplicht ingekrompen tot groottes die varieerden van 33.000 tot 100.000 man.
Reeds kort na de bekendwording van de tekst van de verdragen voorspelde men dat deze de blauwdruk vormden voor een nieuwe oorlog.
Centraal-Europa en de Baltische Staten.
Polen kwam in een chaos uit de Eerste Wereldoorlog. De jonge staat trok ten velde tegen keizerrijk Rusland en wist hiermee zijn oppervlakte te verdubbelen. Estland, Letland en Litouwen werden onafhankelijk, maar Polen bezette wel de oude Litouwse hoofdstad Vilnius. Litouwen compenseerde zichzelf met de Duitse havenstad Memel. Uiteindelijk zou Polen een militaire dictatuur worden onder de aanvankelijk pro-Duitse Piłsudski. Deze zat gedurende de oorlog in gevangenschap in Duitsland, maar werd net voor de wapenstilstand door de Duitsers per trein naar Warschau gestuurd, waar hij als een nationale held werd ontvangen. De Duitsers zagen een onafhankelijk Polen namelijk liever bestuurd door Piłsudski, dan door de anti-Duitse Roman Dmowski.
Tsjecho-Slowakije scheen onder zijn schepper en president Tomas Garrigue Masaryk een betere toekomst tegemoet te gaan. Het land werd een democratie en bezat het sterkste leger en de sterkste economie van de regio. De minderheden waren echter het zwakke punt van de jonge staat. Sudeten-Duitsers, Hongaren en Polen klaagden dat ze werden gediscrimineerd, al deed de behoedzame regering zo veel mogelijk om hen tevreden te stemmen. In 1938 zou Hitler gebruikmaken van deze onrust om Tsjecho-Slowakije op te delen. Een jaar later zou hij Oost-Europa delen met de Sovjet-Unie, waardoor Polen en de Baltische staten ten onder zouden gaan.
Italië.
Italië ging in 1919 als overwinnaar naar de vredesconferenties. De delegatie werd geleid door premier Orlando. Eens had hij mensenrechten gedoceerd in Palermo, en had de naam zo altruïstisch te zijn als Wilson, maar nu moest hij honderdduizenden doden en een torenhoge schuld aan de bevolking verantwoorden. Dit bracht hem en zijn opvolgers in conflict met het SKS, de staat die later Koninkrijk Joegoslavië zou worden. Gabriele d'Annunzio en een aantal teleurgestelde veteranen besloten zelf de stad Fiume maar te bezetten, wat er uiteindelijk toe bijdroeg dat Italië toch de stad plus een aantal Dalmatische eilanden verkreeg, naast Zuid-Tirol. Ook bezetten de Italianen tijdelijk een deel van Anatolië, maar trokken zich onder druk van Mustafa Kemal terug.
In deze sfeer kwamen de "Fasci di Combattimento" van Benito Mussolini op. Deze "strijdgroepen" bestonden voor een groot deel uit ontevreden, anticommunistische veteranen. In 1922 kondigde Mussolini een mars op Rome aan, die echter erg slecht was voorbereid en gemakkelijk verijdeld had kunnen worden. De bluf werkte echter en de koning droeg hem op een regering te vormen.
Tijdens de fascistische tijd wist Mussolini ondanks de dictatuur en onderdrukking van vrije pers en meningsuiting zijn land toch uit de chaos en anarchie te redden. Orde, tucht en efficiëntie zorgden dat "de treinen weer op tijd reden" en de fabrieken in het noorden draaiden, wat de Italiaanse economie deed groeien. Mussolini sloot een Concordaat met het Vaticaan en werd in de internationale diplomatie algemeen gerespecteerd.
In de jaren 1933-1939 raakte Mussolini echter meer en meer in de ban van Adolf Hitler. Zijn jaloezie bracht hem ertoe ook op veroveringspad te gaan. Ethiopië en Albanië werden bezet, maar in 1939 bleef Italië aanvankelijk neutraal. Toen de Duitse legers echter de Fransen vernietigend versloegen, besloot Mussolini zich met Duitsland te verbinden in de hoop van Hitlers expansiezucht te kunnen profiteren. Hiermee stortte hij zijn land in de Tweede Wereldoorlog en kwam er een einde aan de economische voorspoed.
Sovjet-Unie.
De Sovjet-Unie (USSR) vormde tijdens het interbellum een geïsoleerde mogendheid. Na een vreselijke burgeroorlog (1918-1921) brandde een machtsstrijd los om het opvolgerschap van de stervende Lenin. Terwijl deze strijd voortwoedde en Lenin overleed, begon de economie zich onder de gunstige invloed van de NEP weer enigszins van de oorlog en de burgeroorlog te herstellen. In 1929 overspoelde de Grote Depressie de wereld, maar de geïsoleerde economie van de Sovjet-Unie bleek hier immuun voor te zijn en groeide zelfs. De jaren 30 werden echter gekenmerkt door tomeloze terreur door Stalin, waarbij iedereen die een hogere opleiding had gehad dan lagere school, verdacht was en de kaders tot in de hoogste regionen gezuiverd werden. Duizenden werden na showprocessen geëxecuteerd of in strafkampen opgesloten. Nieuwe leiders werden benoemd, die na verloop van tijd zelf ook weggezuiverd werden.
De Sovjet-Unie had in de jaren 20 voorzichtig toenadering tot Duitsland gezocht. Beide waren immers internationale paria's. Overeengekomen werd dat de top van het Duitse leger met Russische officieren mocht meedoen met grote oefeningen, waardoor zij ervaring opdeden. Ook produceerde de Sovjet-Unie moderne wapens voor Duitsland. Veel Russische officieren die aan de oefeningen meegedaan hadden, zouden hier later met hun leven voor moeten betalen. Door hun contact met Duitsers waren ze in de jaren 30 voor Stalin zeer verdacht. Zij waren de eerste slachtoffers van de zuiveringen.
Stalin was, mede door Hitlers felheid tegen het communisme, vrijwel de enige wereldleider die in Hitler een serieus gevaar zag. Toen de westelijke geallieerden echter niets deden en zelfs niet serieus op zijn voorstellen voor een defensieve alliantie tegen Duitsland ingingen, besloot hij met Duitsland in zee te gaan. In 1939 sloot hij met Duitsland een non-agressiepact (Molotov-Ribbentroppact), waarin in een geheime clausule Europa tussen Duitsland en de USSR verdeeld werden. Hier moest de USSR echter zwaar voor boeten: in 1941 werd het land toch aangevallen en moest het vier bloedige jaren de nazihorden het hoofd bieden.
Verenigde Staten.
President Woodrow Wilson had zich met zijn ideeën in het buitenland zeer populair gemaakt, maar binnenlandse irritatie opgewekt. Veel Amerikanen vonden dat hij de VS meesleepte in rare Europese oorlogen en ook van de Volkenbond zou wel weinig goeds komen. Hij kreeg het Verdrag van Versailles niet door de Senaat. Ook weigerde men deel te nemen aan de nota bene door Wilson zelf geïnitieerde Volkenbond. In 1919 kreeg Wilson een beroerte en in 1921 dwong zijn slechte gezondheid hem tot aftreden. Hij werd opgevolgd door Warren Harding. Die voerde een isolationistisch beleid in de geest van de Monroedoctrine en onder de slogan "back to normal".
De VS hadden duizenden mannen naar het front gestuurd. Daar hadden ze de gruwelen van de oorlog gezien en leren drinken. Er bestond al een grote geheelonthoudingsbeweging in de VS die door deze additionele angst voor een verspreiding van alcoholisme nog meer de wind in de zeilen kreeg. Bovendien waren de voorstanders van alcoholgebruik vaak ook van Duitse afkomst waardoor ze het pleit steeds meer verloren. Uiteindelijk kregen de geheelonthouders de overhand en voerde men de drooglegging (alcoholverbod) in. Dit werd geen succes: men onttrok zich er massaal aan door in Canada, Mexico of in illegale kroegen te gaan drinken. Drank werd illegaal gestookt en verhandeld, waar criminelen als Al Capone schatrijk mee werden. Duizenden Amerikanen overleden aan het drinken van met methanol of andere stoffen verontreinigde moonshine. Ten slotte werd de Drooglegging begin jaren 30 ingetrokken.
De Amerikanen zagen dat de Duitse herstelbetalingsverplichtingen in 1923 tot een enorme economische crisis leidden en boden een saneringsplan aan. Duitsland zou een nieuwe mark invoeren en de herstelbetalingen hervatten, maar de VS zouden Duitsland het geld lenen. Een deel van het geleende geld was bestemd voor herstelbetalingen, een ander deel mocht Duitsland zelf besteden. Engeland en Frankrijk betaalden van de herstelbetalingen de Amerikaanse banken weer terug en zo ontstond een cirkel waar iedereen tevreden mee was. De jaren 20, de roaring twenties, stonden in het teken van de georganiseerde misdaad, maar ze stonden ook voor voorspoed, jazz en optimisme. Ford ontwierp zijn T-Ford en al snel reden overal auto's en ontstonden zelfs de eerste files. Beursaandelen vonden gretig aftrek en op Wall Street stegen de koersen.
In 1929 sloeg de crisis als een mokerslag toe. De economie toonde reeds de hele zomer tekenen dat het niet goed ging en het aantal faillissementen was aan het toenemen. Toch waren de koersen door massale speculatie gestegen tegen de economische realiteit in. Toen de economie dus in een recessie belandde, kwam de uiteindelijke waardedaling van de beurskoersen extra hard aan. De beurskrach op 24 oktober ontnam alle vertrouwen bij de meeste Amerikanen. Beleggers raakten hun spaargeld kwijt. De werkloosheid explodeerde, omdat bedrijven moesten inkrimpen. De Amerikaanse regering draaide de geldkraan naar Duitsland dicht, wat in Duitsland de crisis verergerde.
In 1932 trad echter een nieuwe leider aan: Franklin Delano Roosevelt. Met zijn New Deal trachtte hij de crisis aan te pakken. Hoewel het succes hiervan zeer omstreden was, kreeg men wel het vertrouwen in de economie en regering weer enigszins terug. In 1936, 1940 en 1944 werd Roosevelt dan ook telkens herkozen. In 1941 vielen de Japanners echter Pearl Harbor aan en verklaarde Duitsland de oorlog aan de VS, waarmee ook de Verenigde Staten in de Tweede Wereldoorlog werden gezogen.
Balkan.
De Balkan kwam als een chaos uit de Eerste Wereldoorlog. Het nieuwe Koninkrijk der Serviërs, Kroaten en Slovenen (SHS) ruziede met Italië over delen van Slovenië en Koninkrijk Dalmatië en Istrië voerde in het noorden strijd met etnische Duitsers die liever bij Duitsland of Oostenrijk wilden horen. In Hongarije werd onder Béla Kun een radenrepubliek uitgeroepen, die vanuit Roemenië omvergeworpen werd. In Bulgarije vond een revolutiepoging plaats, na de onderdrukking gevolgd door Witte Terreur, terwijl de Macedonische terreurbeweging VMRO het land ontwrichtte. In Albanië wist Ahmed Zogu de macht te grijpen en zich met harde terreur te handhaven.
Turkije wist zich onder Mustafa Kemal Atatürk van de sultan en de Britse, Griekse, Franse en Italiaanse aanwezigheid te ontdoen (Turkse Onafhankelijkheidsoorlog) en het Verdrag van Sèvres te matigen tot de Vrede van Lausanne. De Armeense opstand werd hard neergeslagen en na de oorlog met Griekenland kwam het tot een massale bevolkingsuitwisseling tussen Turkije en Griekenland: Armenen en Grieken vluchtten naar Griekenland of Amerika, Griekse Turken en moslims vluchtten naar Turkije.
Frankrijk moedigde bondgenootschappen aan om revisionistische verlangens van Hongarije, Duitsland en Oostenrijk de kop in te drukken. Een voorbeeld hiervan was de Kleine Entente (Roemenië, Joegoslavië, Tsjecho-Slowakije). Ook het Italië van Mussolini trachtte invloed op de Balkan te verwerven via Albanië en Joegoslavië. Koning Alexander en zijn regering verbraken echter direct de betrekkingen na een mislukte moordaanslag van de VMRO en de ustašabeweging. Mussolini bleef hierop de ustašabeweging steunen, maar trok deze steun later op aandringen van Hitler in.
Dit luidde een periode van extreme Duitse bemoeienis met de Balkan in, zodat Joegoslavië, Bulgarije en Roemenië de facto tot satellietstaten van Duitsland werden gedegradeerd. De Griekse dictator Ioannis Metaxas toonde zich een groot bewonderaar van Mussolini, terwijl Albanië in 1939 door Italië werd bezet. De Duitse aandelen in de im- en exporten van de landen steeg tot 50%. Hitler wist zich hierdoor te verzekeren van een productief achterland dat hem bovendien van een constante oliestroom verzekerde (Roemenië).
Toen in 1939 in de rest van de wereld de Tweede Wereldoorlog uitbrak, heerste op de Balkan een krampachtige vrede onder de ijzeren Duitse vuist. In november 1940 besloot Mussolini echter dat hij ook een groot veroveraar kon zijn en viel Griekenland binnen. Toen hij echter door de Grieken de Balkan uitgeschopt dreigde te worden, bereidde Hitler een aanval op Griekenland voor, om te voorkomen dat de Britten er een bruggenhoofd vestigden. Een staatsgreep in Joegoslavië uit verzet tegen deelname aan het As-verdrag leidde ertoe dat dit land op 10 april 1941 samen met Griekenland werd aangevallen. Ook op de Balkan was de Tweede Wereldoorlog begonnen.
Midden-Oosten en Afrika.
De Turkse en Duitse gebiedsdelen werden in 1919 tot mandaatgebieden verklaard. Aan het Verenigd Koninkrijk (Palestina, Irak, Tangajika, Togo, Kameroen), Zuid-Afrika (Namibië), België (Ruanda-Urundi) en Frankrijk (Syrië, Libanon, Kameroen), werd de taak opgedragen de gebieden tot onafhankelijkheid "op te voeden".
Frankrijk hield strak de touwtjes in handen, terwijl de Britten van hen afhankelijke koninkrijken stichtten (Empire by Treaty). In Arabië wist Abdoel Aziz al Saoed het Koninkrijk Saoedi-Arabië te stichten (1932), een islamitisch-puriteinse staat. Met de bezetting van Mekka en Medina werd hij tevens hoeder der heilige plaatsen, wat het prestige binnen de islamitische wereld sterk vergrootte. De zonen van de verdreven Sjarief Hoessein kwamen in Transjordanië en Irak op de troon. In de Britse gebieden vonden over het algemeen de minste opstanden plaats.
De regio Palestina was een apart probleem. Sinds het einde van de 19e eeuw waren de aliot in het kader van het zionisme op gang gekomen: immigratiestromen van Joden naar het Mandaatgebied Palestina. De Joden hadden aaneengesloten stukken grond gekocht, al in de Ottomaanse tijd. Daar stichtten ze hun kibboetsen en scholen en werden daarmee een staat in een staat. De Arabieren werden hier steeds ongeruster over en de situatie werd steeds grimmiger. De Britten stonden de joodse migratie minder en minder toe, maar de Tweede Wereldoorlog zou resulteren in een enorme migratie naar Palestina, wat uiteindelijk in 1948 tot de stichting van de joodse staat Israël leidde.
Afrika was in het interbellum volledig gekoloniseerd door Europese machten, op twee gebieden na. Het ene was Liberia, een door Amerikaanse filantropen gestichte staat voor zwarte ex-slaven. Het andere was het keizerrijk Ethiopië, geregeerd door de negus Haile Selassie, leeuw van Juda. Italië, dat Eritrea bezet had, voelde zich gefnuikt door de andere mogendheden in zijn koloniale mogelijkheden. Men keek begerig naar Ethiopië. Bovendien wilde Benito Mussolini de Italiaanse nederlaag van de Slag bij Adwa wreken. Een incident bij de Walwal-oase leidde tot een excuus om Tweede Italiaans-Ethiopische Oorlog te beginnen.
In de Volkenbond werd vlammende taal gesproken. Het bleef echter bij woorden en een krachteloos embargo. Olie werd namelijk uitgezonderd van dit embargo, bovendien kon Italië olie uit de VS betrekken. Groot-Brittannië had het Suezkanaal kunnen afsluiten, maar was bang voor een oorlog. De militaire kracht van Italië werd schromelijk overschat. Aan het eind van het liedje kon Mussolini zijn gang gaan. Addis Abeba werd bezet en de negus moest vluchten. Hij waarschuwde de Europese machten, die in de Volkenbond pratend hadden toegekeken, dat zij weleens de volgende slachtoffers zouden kunnen zijn. Hij zou gelijk krijgen.
Azië.
Japan had als bondgenoot van Groot-Brittannië in de Eerste Wereldoorlog de Duitsers de oorlog verklaard, en beschermde de Britse schepen tegen Duitse aanvallen. Het greep zijn nieuwe overwicht ter zee aan om de Duitse concessies in China en een aantal eilanden te bezetten. Bij de Vrede van Versailles werden deze aan Japan toegewezen. Dit leidde tot woedende protesten van China, dat duizenden arbeiders naar de fronten had gestuurd, terwijl Japan nagenoeg geen enkele constructieve bijdrage had geleverd. Ook de Amerikanen waren hier boos over: Wilson verkwanselde in hun ogen de bondgenootschappelijke relaties met China in het voordeel van rivaal Japan. De tegenprestatie van Japan was zittingname in de Volkenbond (waar de Verenigde Staten uiteindelijk geen lid van zouden worden).
China had in deze tijd nauwelijks een centraal gezag. In verschillende provincies heersten krijgsheren, die zich als onafhankelijke staten opstelden. Het communisme kwam op en deed zich gelden: Sun Yat-sen trachtte met hulp van de CCP en de Sovjet-Unie China te verenigen en verschillende radenrepublieken werden in China naar Russisch voorbeeld uitgeroepen. De Sovjet-Unie maakte ondertussen gebruik van de situatie om Oost-Turkestan te bezetten. Uiteindelijk werd Sun Yat-Sen opgevolgd door Chiang Kai-shek, die met de communisten brak. De nationalistische regering van Chiang Kai-shek zou toenadering zoeken tot de Duitse Weimarrepubliek, die met name op militair gebied de Chinezen bijstond. Hiervoor verkreeg Duitsland makkelijke toegang tot Chinese grondstoffen. Dit zou later bekend worden als de Sino-Duitse samenwerking. Deze eindigde toen Hitlers regering in 1934 toenadering tot Japan begon te zoeken.
Terwijl China in burgeroorlog was en Japan zijn invloed uitbreidde, bleek dat de Eerste Wereldoorlog ook invloed had op de grote koloniën Brits- en Nederlands-Indië. De koloniale machthebbers kregen te maken met groeiende bevrijdingsbewegingen met aan het hoofd charismatische figuren als Gandhi en Soekarno, die aanvankelijk slechts hervormingen, maar later onafhankelijkheid eisten.
Japan manifesteerde zich steeds nadrukkelijker in Oost-Azië. In de jaren 30 riep het een vazalstaat Mantsjoerije uit, waarna het zich een bezettingszone in China verschafte. Dit land werd ondertussen geteisterd door een burgeroorlog tussen communisten en nationalisten, die zich tegen de Japanse indringers verenigden. Een poging om Mongoliëjoek in 1938 binnen te vallen mislukte: de Sovjet- en Mongoolse legers onder leiding van Georgi Zjoekov bezorgden de Japanners een fikse bloedneus. Hierna keerde Japan zich naar het zuiden, waar de imperialistische politiek het in conflict zou brengen met de Verenigde Staten. In 1940-41 wist Japan Indochina van Vichy-Frankrijk af te troggelen en op 7 december 1941 viel Japan de Amerikaanse vloot in Pearl Harbor aan, hiermee de Tweede Wereldoorlog in Azië ontketenend.

</doc>
<doc id="25745" url="https://nl.wikipedia.org/wiki?curid=25745" title="Kroatie">
Kroatie



</doc>
<doc id="25747" url="https://nl.wikipedia.org/wiki?curid=25747" title="Zagreb">
Zagreb

Zagreb () (Hongaars: "Zágráb") is de hoofdstad en grootste stad van Kroatië en van de provincie Zagreb. De stad ligt in het noorden van het land, dicht bij de grens met Slovenië. In 2011 telde Zagreb 709.017 inwoners.
De stad Zagreb ligt aan de rivier de Sava en aan de voet van het gebergte Medvednica aan de rand van de Pannonische vlakte. Bestuurlijk vormt Zagreb een afzonderlijke "provincie" met circa 1.200.000 inwoners en het is tevens het bestuurscentrum van de provincie die de omgeving omvat ("Zagrebačka županija"). Groot-Zagreb huisvest ongeveer een op de vijf inwoners van Kroatië.
Zagreb heeft diverse musea, waaronder het archeologisch museum, het Kroatische museum van natuurwetenschappen en het museum voor moderne kunsten.
Naam.
De naam "Zagreb" kwam voor het eerst voor in 1094. Hij is afgeleid van het Kroatische "in de slenk". De nu minder gebruikte, oudere Duitse naam "Agram" is afgeleid van "am Graben", wat hetzelfde betekent. Het Kroatische "grab" en het Duitse "Grab" zijn beide verwant aan het Nederlandse "graf".
Er zijn ook andere verhalen over de herkomst van de naam Zagreb. Eén gaat over een Kroatische ban (leider van een bepaald gebied) die zijn leger door een verlaten gebied leidde, waardoor zijn soldaten dorstig werden. Omdat hij zo kwaad was stak hij zijn sabel in de grond en opeens spoot er water uit de grond. Hij gaf het bevel aan zijn soldaten om de bodem ("zagreb" in Kroatisch) bloot te leggen om bij het water te komen. Zo zou de stad aan zijn naam zijn gekomen. Sommigen denken dat het werkwoord "zagreb" (als in "graven") ook met de benaming te maken heeft. Dit idee wordt gesteund door geleerden, omdat de stad achter een gat in de grond (graba) met water lag.
Een andere theorie is dat Zagreb "plaats achter de heuvel" betekent (""za breg"), bijvoorbeeld achter de oever van de Sava, en dat de naam daarna veranderd is in Zagreb. Deze theorie wordt ondersteund door het feit dat de Sava vroeger dichter bij het centrum van de stad stroomde. Diep onder de grond in het midden in het centrum van Zagreb, bij de huidige Cvjetni trg ("Cvjetni plein"") zijn stukken van een houten boot gevonden.
Geschiedenis.
Zagreb kent een rijke geschiedenis, van Romeinse stad tot haar huidige functie als hoofdstad. 
Zagreb werd in 1094 voor het eerst bij die naam genoemd. In dat jaar stichtte de Hongaarse koning Ladislaus de Heilige er een bisdom op de heuvel Kaptol. Op een naburige heuvel ontwikkelde zich de burgerlijke tegenhanger van het kerkelijke Kaptol: Gradec. In de 16e eeuw ontwikkelden beide rivalen zich verder tot één stad.
Onder Oostenrijks-Hongaars bewind, tot 1918, stond de stad bekend onder haar Duitse naam "Agram". Zagreb lag overigens in het Hongaarse landsdeel en heet in het Hongaars "Zágráb". Er hebben nooit veel Hongaren in Zagreb gewoond. Tegenwoordig is ruim 90% van de inwoners Kroaat en vormen de Serviërs de grootste minderheid.
Zagreb lag aanvankelijk alleen op de linkeroever van de Sava. Het stadsdeel aan de zuidkant, Novi Zagreb, kwam pas halverwege de 20e eeuw tot ontwikkeling. Aan de zuidkant nabij Lučko ligt Pleso, de internationale luchthaven van Zagreb.
Bevolking.
Zagreb is de enige agglomeratie in Kroatië waar meer dan één miljoen mensen wonen, namelijk een krappe 1,1 miljoen. Tot de agglomeratie worden ook de kleinere steden als Samobor, Velika Gorica en Zaprešić gerekend. Het officiële inwonertal van de stad is (per 2001) 779.145. Volgens gegevens van de politie wonen er in Zagreb 973.677 mensen en in de metropool Zagreb zouden meer dan 1,2 miljoen mensen wonen. Dit komt door een grote instroom van het platteland en uit andere Kroatische steden. 
De meerderheid van de bevolking (per 2001: 91,94%) is Kroatisch. Volgens diezelfde volkstelling behoren 40.066 mensen in Zagreb tot etnische minderheden. Serviërs vormen met 18.811 (2,41%) de grootste minderheid, gevolgd door 6204 (0,80%) Bosniakken, 3389 (0,43%) Albanezen, 3225 (0,41%) Slovenen, 1946 (0,25%) Roma, 1315 (0,17%) Macedoniërs, 1131 (0,17%) Montenegrijnen en nog enkele kleinere bevolkingsgroepen.
Lokale overheid.
De Stad Zagreb is een provincie binnen Kroatië. De regering van de stad wordt geleid door de burgemeester die gekozen wordt door de stadsraad.
De huidige burgemeester van Zagreb is Tomislav Tomašević (van We can!).
De stadsraad heeft als voorzitter Tatjana Holjevac (onafhankelijk) en bestaat uit 51 vertegenwoordigers van de volgende politieke partijen:
Omgeving.
Het gebied rond Zagreb wordt al sinds de prehistorie bewoond. Dit bevestigen archeologische vondsten uit het paleolithicum in de grot Veternica en opgravingen van de verwoeste Romeinse stad Andautonia vlak bij het huidige dorpje Ščitarjevo.
De oude dorpjes rondom Medvednica zoals Šestine, Gračani en Remete liggen als een ring rond de stad en hebben ondanks de stadsuitbreiding hun tradities behouden, met onder meer folklore, klederdracht, Šestine-paraplu's en producten als gemberkoek.
Vanaf de bergketen de Medvednica ("Zagrebačka gora"), met als hoogste punt "Sljeme" (1033 meter) heeft men een panoramisch overzicht op het stedelijk gebied van Zagreb, de valleien van de rivieren de Sava en de Kupa en op de regio Hrvatsko Zagorje. Half januari 2005 werd op de Sljeme de World Ski Championship gehouden. Rond deze berg zijn verschillende dorpen met accommodaties en restaurants voor skiërs en wandelaars. Sljeme heeft vier afdalingen, drie skiliften en één stoeltjeslift.
Bij de Medvednica ligt Medvedgrad, een middeleeuwse burcht uit de 13e eeuw die recent gerenoveerd is. Vanaf de heuvel heeft men een blik op de stad en de "Schrijn van het Vaderland", een herdenkingsplaats met de eeuwige vlam, ter nagedachtenis aan de Kroaten die voor hun vaderland gestorven zijn. zijn.
Cultuur.
Zagreb telt zo'n 20 theaters, waaronder het indrukwekkende Kroatisch Nationaal Theater, gebouwd in 1895. De concerthal "Vatroslav Lisinski" is vernoemd naar de componist van de eerste Kroatische opera. Deze zaal werd in 1973 gebouwd en wordt jaarlijks door 760.000 mensen bezocht. De grote zaal heeft 1847 stoelen en beslaat een oppervlakte van 2360 m². De kleinere zaal biedt plaats voor 304 mensen en beslaat 360 m².
In Zagreb vinden vele binnenlandse en buitenlandse evenementen plaats, zoals het jaarlijkse "Animafest" (Wereld Festival voor animatiefilms), festival voor avant-gardemuziek (om het jaar), het Festival van het Zagrebse Orkest en de beroemde bloemententoonstelling "Floraart" (aan het einde van mei en begin juni), een oldtimerrally, de Week van 20e-eeuwse Concertdans en "Eurokaz" en het internationale festival voor theater (in juni), met jaarlijkse evenementen. 's Zomers zijn er theateroptredens en concerten, voornamelijk in de "Opperstad" van Kroatië, deze zijn zowel binnen als buiten.
In Zagreb vindt ook het oudste Kroatische muziekfestival "Zagrebfest" plaats, met popmuziek en internationale sportevenementen. Een ander groot feest is de Dag van de Stad Zagreb (op 16 november) dat uitbundig gevierd wordt aan het Jarunmeer aan de zuidwestrand van de stad.
Op de berg Sljeme staat de 169 meter hoge Tv-toren van Zagreb, met een gepland restaurant op 75 meter hoogte.
Musea.
Zagreb heeft vele musea over de geschiedenis en cultuur van Zagreb en Kroatië, maar ook met collecties over Europa en de wereld. Samen bevatten de musea en galerijen zo'n 3,6 miljoen objecten, privé- en kerkcollecties niet meegerekend.
Souvenirs en gastronomie.
Vele winkels, boetiekjes, warenhuizen en winkelcentra bieden een divers aanbod van kwaliteitskleren. Voor de liefhebber zijn er in Zagreb consumentenproducten van kristal, porselein en keramiek te vinden en ook manden, Kroatische wijnen en andere gastronomische producten.
Een paar bijzondere souvenirs uit Zagreb zijn:
Vele restaurants in Zagreb bieden diverse specialiteiten uit de nationale en internationale keuken. Binnenlandse gerechten zijn kalkoen, eend of gans met "mlinci" (een soort pasta), "štrukli" (een kaasstrudel), "sir i vrhnje" (een soort kaas met room), "kremšnite" (een soort tompouce) en traditionele notencake.
Aangezien Zagreb relatief dicht bij de zee ligt bieden restaurants ook verse vis. Er zijn ook vele fastfoodrestaurants te vinden in Zagreb.
Recreatie en sport.
Er zijn in Zagreb verscheidene locaties voor sport en recreatie.
Infrastructuur.
Er zijn vier belangrijke verbindingen:
Er zijn plannen om een snelwegtunnel door de Medvednica-bergen te boren. Deze moet de belangrijkste verbinding naar het noorden worden.
De spoorlijn langs de rivier de Sutla en langs de belangrijkste route door Zagorje (Zagreb - Maribor - Wenen), alsook de aansluitingen met het Pannonische gebied van Hongarije (de spoorlijn van Zagorje, de weg en spoorlijn naar Varaždin - Čakovec en Koprivnica) zijn verbonden met truckroutes.
De zuidelijke spoorlijn naar Split gaat via een route door het gebied de Lika. Deze spoorlijn werd in 2004 vernieuwd om een kortere reistijd (5 uur) mogelijk te maken. Er is een snellere spoorlijn door de vallei van de Una, die aanvankelijk gebruikt wordt als verbinding met Bosnië en Herzegovina.
De spoorlijn en snelweg (A3) langs de rivier de Sava gaat door Slavonië naar Belgrado en is een van de drukste wegen in Kroatië.
Zagreb heeft een goed wegennet met verschillende snelwegen rondom de stad. Er zijn echter wel file- en parkeerproblemen bij het stadscentrum. Om deze op te lossen zijn er enkele parkeergarages met meer dekken gebouwd.
Binnen de stad bestaat het openbaar vervoer uit twee netten: bij het centrum zijn trams en in de buitenwijken zijn bussen. Het collectieve bedrijf "ZET" ("Zagrebački Električni Tramvaj", de Elektrische Tram van Zagreb) wordt gesubsidieerd door de gemeente. Er is flink geïnvesteerd in de modernisering van het materieel. De oude trams zijn vervangen door zo'n 200 voertuigen van het type TMK 2200.
De kabeltrein Uspinjaca in het historische gedeelte van de stad is een toeristische trekpleister. Er zijn voldoende taxi's beschikbaar, maar het prijsniveau is er beduidend hoger dan in het openbaar vervoer. Staatsbedrijf HŽ ("Hrvatske željeznice", Kroatische Spoorwegen) breidt zijn netwerk steeds meer uit in de voorsteden.
Voorts is een netwerk van 5 lijnen met lightrailvoertuigen gepland. Drie lijnen verbinden west met oost en twee voeren van noord naar zuid. Alle lijnen zullen in het stadscentrum ondergronds gaan.
De Luchthaven van Zagreb wordt jaarlijks door 1,7 miljoen reizigers bezocht. Op 28 maart 2017 werd een nieuwe terminal geopend, waarvan de aanleg in 2013 was gestart.
Economie.
Zagreb ligt in een industrieel gebied van Kroatië. Voorbeelden zijn de metaalverwerkende industrie, de productie van elektronische apparaten, de textielindustrie, de chemische industrie, de farmaceutische industrie (Pliva), drukkerijen, de leerindustrie, de houtverwerkingsindustrie en de papierindustrie.
De stad heeft een bruto nationaal product van €19.950 (2004) per inwoner. De consumentenprijzen liggen wel wat lager dan in de rest van West-Europa.
In 2005 was 8% van de bevolking in Zagreb werkloos, ongeveer de helft van het nationaal gemiddelde.
Toerisme.
Zagreb is voor Kroatië een belangrijke toeristenplaats, niet alleen als doorgang van West- en Centraal-Europa naar de Adriatische Zee, maar ook als een toeristische bestemming. Vanaf het einde van de Onafhankelijkheidsoorlog stroomden er jaarlijks ongeveer een half miljoen reizigers naar Zagreb toe, voornamelijk Oostenrijkers, Duitsers en Italianen. De stad zou nog veel meer toeristen kunnen trekken ware het niet dat velen Zagreb overslaan om naar de Kroatische kust te gaan en om andere historische steden te bezoeken als Dubrovnik, Šibenik en Zadar.
In 1994 vierde Zagreb zijn 900-jarig bestaan. In de loop der eeuwen is Zagreb niet alleen een culturele stad geworden met monumenten, musea en galerijen, maar ook een levendige stad met moderne winkels, kwaliteitsrestaurants en faciliteiten voor sport en recreatie.
Het historische gedeelte van de stad ten noorden van het plein van Ban Josip Jelačić bestaat uit de Opper Stad en het Kaptol, een middeleeuws complex van kerken, paleizen, musea, galerijen en regeringsgebouwen. De oude stad is te voet bereikbaar via het plein van Ban Josip Jelačić (het centrale gedeelte van Zagreb) of via de kabeltrein aan de straat Tomićeva.
Bestuurlijke indeling.
Hier volgt een lijst van de belangrijkste stadsdistricten (Kroatisch: "gradske četvrti"):

</doc>
<doc id="25748" url="https://nl.wikipedia.org/wiki?curid=25748" title="Zagrabia">
Zagrabia



</doc>
<doc id="25749" url="https://nl.wikipedia.org/wiki?curid=25749" title="Radio Essex">
Radio Essex

Radio Essex was een radiostation dat uitzond vanaf het voormalige legerfort Knock John in de Theemsmonding.
De eigenaar was Paddy Roy Bates. De uitzendingen vonden plaats van eind oktober 1965 tot met Kerstdag 1966. Er waren juridische problemen met de vraag of het fort wel of niet binnen de territoriale wateren lag. De golflengte was 222 meter in de middengolf.

</doc>
<doc id="25751" url="https://nl.wikipedia.org/wiki?curid=25751" title="Collectebus">
Collectebus

Een collectebus is een bus voor collectes, oftewel inzamelingen voor collectebusfondsen
zoals de Hartstichting en Nierstichting, maar ook andere goede doelen, bijvoorbeeld het Prinses Beatrix Fonds en Unicef. Ook wordt wel gecollecteerd te eigen bate, bijvoorbeeld door verenigingen of kerken. Met een collectebus gaat men vaak langs de deuren van huizen, maar collectebussen worden ook wel aan muren gehangen of op een tafel gezet, bijvoorbeeld van kerken of stemlokalen. Het woord 'bus' komt van het Latijnse woord "buxus", wat palmhout, bus uit palmhout, of koker betekent.
Collectebussen zijn traditioneel van metaal, thans gewoonlijk van kunststof. Ze hebben een gleufvormige opening aan de bovenkant, waarin muntgeld en opgevouwen papiergeld kan worden gedaan. Om verduistering of ongemerkte diefstal te bemoeilijken zijn ze, in tegenstelling tot veel spaarpotten, zodanig geconstrueerd dat het niet mogelijk is geld door de gleuf weer naar buiten te krijgen.
Een collectant moet een collectebus op een centraal punt inleveren. De gebruikelijke procedure is dat de ontvanger de bus opent en samen met de collectant het geld telt. Het totaalbedrag wordt op een lijst genoteerd. Zo wordt vermeden dat een van de personen collectegeld verduistert.
In kerken wordt onderscheid gemaakt tussen enerzijds collectezakken, collecteschalen en collectebussen en anderzijds offerblokken, offerbussen en offervazen. De eerstgenoemde worden gebruikt om actief geld in te zamelen; bij de zaken met het voorvoegsel offer- is dat niet het geval. Een offerblok bij een kaarsenstandaard in een katholieke kerk of kapel is bedoeld voor de betaling van offerkaarsen. Dit zijn eigenlijk geen collectebussen. Vroeger bezaten veel katholieke gezinnen één of meerdere missiebusjes, bedoeld voor bijdragen aan de missie. Bij katholieke ondernemers stonden deze soms op de toonbank.
Tegenwoordig wordt er steeds vaker online gecollecteerd, zodat er steeds minder collectebussen worden gezien.

</doc>
<doc id="25752" url="https://nl.wikipedia.org/wiki?curid=25752" title="Radio Scotland">
Radio Scotland

Radio Scotland zond sinds 31 december 1965 uit vanaf het schip Comet, een oud Iers lichtschip op 242 meter middengolf met programma's voor het noordelijke deel van de Britse eilanden, in het bijzonder de steden Glasgow en Edinburgh. De bekendste dj was Stuart Henry, die na sluiting van de zender voor BBC's Radio One ging werken. Een andere bekende dj was Stevie Merike, die nog te horen was op RNI (Radio Noordzee). De uitzendingen werden gestaakt op 14 augustus 1967 middernacht, een "split second" voordat in Groot-Brittannië een anti-piratenwet van kracht werd. 

</doc>
<doc id="25753" url="https://nl.wikipedia.org/wiki?curid=25753" title="Ibrahim">
Ibrahim

Religie
Personen met de achternaam Ibrahim
Heersers
Voornaam
Andere

</doc>
<doc id="25754" url="https://nl.wikipedia.org/wiki?curid=25754" title="Avraam">
Avraam



</doc>
<doc id="25755" url="https://nl.wikipedia.org/wiki?curid=25755" title="Radio City">
Radio City

Radio City was een piratenzender die uitzond vanaf het ex-legerfort "Shivering Sands" in de monding van de rivier Theems. De eigenaar was Reg Calvert, die het station Radio Sutch had overgenomen en de naam veranderde in Radio City. Uitzendingen startten op 30 september 1964.
Diverse pogingen werden ondernomen om het radiostation te overvallen en over te nemen. Gesprekken zijn er ook geweest met Radio Caroline, en Radio London omtrent uitzendingen vanaf het fort. Hier is echter niets van terechtgekomen. Het ex-legerfort was uiteraard een begeerde plaats om uitzendingen te verzorgen en ook veel veiliger dan vanaf een schip (stormweer). Reg Calvert werd door een concurrent Major Smedley vermoord.
Daarna runde Mevrouw Calvert verder het radiostation. De uitzendingen werden gestopt op 9 februari 1967. Mede door deze moord in piratenkringen is de anti-piratenwet in het Verenigd Koninkrijk versneld in stemming gebracht in het Hoger- en Lagerhuis en in werking gesteld.

</doc>
<doc id="25757" url="https://nl.wikipedia.org/wiki?curid=25757" title="VHF-apparatuur">
VHF-apparatuur



</doc>
<doc id="25758" url="https://nl.wikipedia.org/wiki?curid=25758" title="Very high frequency">
Very high frequency

Met very high frequency of VHF worden frequenties in het radiospectrum aangeduid tussen 30,0 en 299,9 MHz. De radiogolven hebben een golflengte van 1 m tot 10 m en worden daarom ook wel metergolf genoemd. Een andere benaming voor deze frequenties is ultrakortegolf, in het Duits aangeduid als UKW (voor "Ultrakurzwelle"). Dit moet echter niet verward worden met ultra-high frequency (UHF), de band die een stap hoger ligt dan VHF.
Propagatie.
Propagatie van VHF-frequenties verloopt in principe rechtstreeks. Van propagatie als grondgolf is geen of nauwelijks merkbaar sprake, net als op (de hogere delen van) de HF-band. Daarom is het bereik in principe beperkt tot zichtafstand: de antennes moeten binnen elkaars gezichtsveld staan. Door de kromming van de Aarde is het bereik hierdoor beperkt, want als de afstand te groot wordt verdwijnen beide antennes achter elkaars horizon. Daarom geldt hoe hoger de antennes zijn, hoe verder het bereik. Voor twee auto's zal het bereik meestal onder de 20 km blijven, maar wanneer gebruik wordt gemaakt van een hoge toren, zoals de Gerbrandytoren in IJsselstein voor de FM-band, dan zijn veel grotere afstanden mogelijk.
Het bereik van een VHF- en ook UHF-verbinding (in kilometer) is 3,57 maal de som van de wortels van beide antennehoogtes in meters. De uitkomst is in kilometers.
Waarin:
Nemen we bijvoorbeeld de Gerbrandytoren in IJsselstein met een hoogte van 372 meter, en een ontvangstantenne met een hoogte van 20 meter, dan is de maximale afstand hiertussen 85 km:
In principe dringen VHF-golven door de ionosfeer heen en is dus geen ruimtegolfpropagatie mogelijk zoals bij HF. In uitzonderlijke gevallen kunnen echter in de zomer kortstondig zeer sterk geïoniseerde gebieden optreden in de E-laag van de ionosfeer, waardoor VHF-golven ook teruggebogen kunnen worden. Dit wordt Sporadische E-propagatie genoemd. Hierdoor wordt ontvangst van VHF-signalen mogelijk op grote afstanden, en is het bijvoorbeeld mogelijk FM- of tv-stations uit andere delen van Europa te ontvangen in Nederland en België, en in enkele gevallen zelfs van de andere kant van de Atlantische Oceaan. Zulke propagatiemogelijkheden zijn echter weinig betrouwbaar aangezien ze zelden langer dan een uur aanhouden, en zijn dan ook vooral voor hobbyisten interessant.
Radio en televisie.
De VHF-frequenties zijn onderverdeeld in drie banden, die elk een eigen toepassing hebben:
FM-omroep is de bekendste toepassing van VHF-frequenties.
Maritieme communicatie.
Binnen de maritieme sector wordt de VHF-band gebruikt om schepen in kust- en binnenwateren te begeleiden en in noodgevallen te bereiken. Schepen die minder dan 60 km uit de kust varen, moeten volgens de regels van SOLAS voorzien zijn van een VHF-zender, ook wel marifoon genoemd. Het bereik (voor een gemiddeld schip) is ongeveer 30 zeemijl (55 km). In het meest vlakke Nederland en België moet de binnenvaart overigens met gereduceerd vermogen en een maximale antennehoogte van 12 m werken.
Een aantal VHF-kanalen is voor speciaal gebruik gereserveerd.
Het kustwachtcentrum in Den Helder bewaakt 24 uur per dag kanaal 16 en fungeert als landelijk meld- en informatiepunt o.a. voor rampenbestrijding, hulpverlening en opsporings- en reddingsactiviteiten. Kanaal 23 en 83 worden door de Nederlandse kustwacht gebruikt als werkkanaal.
Alle maritieme frequenties zijn te vinden in de Regeling gebruik van frequentieruimte zonder vergunning 2008, Bijlage 11, maritiemmobiele communicatie. Het Agentschap Telecom is toezichthouder op het juiste gebruik van (onder andere) maritiem frequentiegebruik.
Civiele en militaire communicatie.
Het gebied tussen 108,1 en 138,0 MHz (net boven de FM-omroepband) is gereserveerd voor luchtvaartcommunicatie. Het gedeelte van 108,1 en 118,0 MHz wordt gebruikt voor radionavigatie met de VOR- en ILS-systemen. Het resterende gedeelte, 118,1-138,0 MHz, is voor communicatie met de luchtverkeersleiding en maakt gebruik van spraak in AM. De frequentie 121,5 MHz is gereserveerd voor noodoproepen.
Daarnaast bevindt zich rond 70 MHz een band voor communicatie in taxi's. De band van 30,1 tot 65,0 MHz is gereserveerd voor militair gebruik.
Rond 80,0 MHz bevindt zich in Nederland een band voor politiecommunicatie. In België is dit 159,0 MHz en 164,0 MHz (voor 2004 en inmiddels C2000 in Nederland en A.S.T.R.I.D. in België).
Radioamateurs.
Het VHF-gebied bevat een aantal banden voor radioamateurs:

</doc>
<doc id="25759" url="https://nl.wikipedia.org/wiki?curid=25759" title="Zeemijl">
Zeemijl

Een (internationale) zeemijl (Engels: (international) nautical mile, afgekort NM of nmi) is een lengtemaat die gelijk is aan precies 1852 meter. Een zeemijl is dus langer dan een (Engelse) mijl (1609,344 meter). De zeemijl kan opgedeeld worden in tien stukken van 185,2 meter, "kabellengtes" genaamd.
De zeemijl wordt als eenheid van afstand gebruikt in de zeevaart en de gemotoriseerde luchtvaart. Ook de afgeleide snelheidsmaat knoop (zeemijl per uur) wordt hier veel gebruikt.
Lange tijd is de lengte van de zeemijl niet precies gedefinieerd geweest. De Engelse wiskundige Richard Norwood besloot rond 1635 de lengte van een grootcirkel (zoals de evenaar of zoals alle grootcirkels die de lengtegraden bepalen) precies op te meten en stelde de waarde van de zeemijl op 1/60e van een booggraad van deze grootcirkel, één boogminuut. Zijn meting van de afstand van de Tower of London tot York, ongeveer 280 kilometer, kostte twee jaar en zat er volgens huidige maatstaven maar 600 meter naast, een fout van 0,2%. Zijn meting stelde de waarde van een graad op 110,72 kilometer, waarmee zijn zeemijl op 1,845 kilometer kwam.
Later werd in Frankrijk de grondslag gelegd voor het metriek stelsel. Hierin werd bepaald dat de meter "per definitie" 1/10 000 000 deel was van de afstand van de evenaar tot aan de noordpool, gemeten over de Meridiaan van Parijs. Ongeacht de lengte van die meridiaan kreeg de zeemijl daarmee een waarde van "10 000/(60×90)" = 1,851 85 kilometer. 
In 1929 werd tijdens de "International Extraordinary Hydrographic Conference" te Monaco de lengte van de zeemijl vastgesteld op exact 1852 meter.
Sinds 1983 is de meter gedefinieerd als de afstand die licht in 1/299 792 458 seconde in vacuüm aflegt.
Bij plaatsbepaling op zee en in de lucht rekent men veelal in zeemijlen. De schaalverdeling van zeekaarten is toch al in graden en minuten, met een passer kan dan eenvoudig de afstand in zeemijlen langs de verticale zijde van de kaart afgemeten worden. Niet langs de horizontale zijde, omdat die boogminuten "korter" worden naarmate men verder van de evenaar (equator) verwijderd is.
Een zeemijl, zelf een '(boog)minuut', bestaat uit 60 seconden. Op Nederlandse zeekaarten wordt echter geen gebruik meer van seconden gemaakt, maar van het decimale stelsel. Zo bestaat 1 zeemijl uit duizend gelijke delen.
In Nederlandse wetgeving komt de zeemijl voor bij het definiëren van zones langs de kustlijn, vanwege internationale verdragen zoals het VN-zeerechtverdrag.

</doc>
<doc id="25761" url="https://nl.wikipedia.org/wiki?curid=25761" title="Audio">
Audio

Een audiosignaal is een signaal dat informatie voor geluid bevat. Het woord "audio" is Latijn en betekent letterlijk "ik hoor" (van "audire" = horen).
Een microfoon bijvoorbeeld vangt geluid op en zet dit om naar een elektrisch audiosignaal. Na opslag, bewerking of transport kan het later dan weer terug omgezet worden naar een hoorbaar signaal.
Bij een bandrecorder of cassetterecorder wordt geluid dat gemaakt is door bijvoorbeeld een persoon of muziekinstrument, via een microfoon opgenomen. De microfoon zet luchtdrukvariaties om in een elektrische spanning. De ontstane elektrische analoge signalen worden opgeslagen op de geluidsband van de recorder. Analoge signalen kunnen ook worden omgezet in digitale signalen, waardoor ze geschikt worden voor digitale verwerking of opslag op een computer, cd of dvd of mp3-speler.
Bij afspelen wordt de informatie in de recorder (analoog of digitaal) weer omgezet in een elektrisch audiosignaal, versterkt en zo nodig bewerkt en uiteindelijk weer hoorbaar gemaakt via een luidspreker of hoofdtelefoon.
Een analoog audiosignaal vergt twee (mono) of drie (stereo) aders, of bij aparte kabels voor de linker- en rechterluidspreker, twee per kabel. Vaak eindigen deze aparte kabels in twee ontblote aders (in totaal vier), die in de geluidsinstallatie worden geklemd, of elk in een tulpstekker. Een kabel voor stereo, met voor links en rechts een gemeenschappelijke kabel (bijvoorbeeld die van een niet-draadloze hoofdtelefoon), heeft vaak een drie-aderige jackplug, of een usb-stekker.
Voor een draadloos audiosignaal op korte afstanden wordt vaak bluetooth toegepast.
Afspeelsnelheid.
Bij afspeelapparatuur en -software van audio is de afspeelsnelheid soms regelbaar (zoals ook bij die van video). Bij verhogen of verlagen van de snelheid kan de toonhoogte hoger, respectievelijk lager worden. Het doel van verhogen van de snelheid kan zijn het zoeken van een passage of het bij het beluisteren besparen van tijd. Het doel van verlagen van de snelheid kan zijn het nader beluisteren van bijvoorbeeld een slecht verstaanbare passage, vooral als dit komt door snel praten.
Fonogram.
In het Nederlandse recht is een fonogram iedere opname van uitsluitend geluiden van een uitvoering of andere geluiden.

</doc>
<doc id="25764" url="https://nl.wikipedia.org/wiki?curid=25764" title="Plaatsbepaling">
Plaatsbepaling

Onder plaatsbepaling verstaat men de kunst om vast te stellen op welke plaats (op aarde, in de lucht, in de ruimte, enz.) men zich (ongeveer of precies) bevindt, en de wijze waarop deze plaats wordt aangeduid.
Onder meer op zee zijn er weinig herkenbare objecten, en zijn andere methoden onmisbaar.
Dagelijks leven.
In het dagelijks leven bepaalt men vaak de plaats aan de hand van herkenbare objecten, straatnaamborden en plaatsnaamborden en bewegwijzering, en bij reizen met het openbaar vervoer namen van haltes of stations (op borden ter plaatse, op een scherm in het voertuig, of daar omgeroepen). Ook op basis van de tijd dat men zich met een bekende snelheid in een bepaalde richting of langs een gegeven route vanuit een gegeven locatie heeft bewogen geeft een schatting van de locatie. Satellietplaatsbepaling (zie onder) is een goede aanvulling op deze klassieke methoden.
Klassieke plaatsbepaling op zee.
Dicht bij de kust was plaatsbepaling nog mogelijk met behulp van kenbare punten als kapen, bergtoppen en eilandjes. Vuurtorens werden speciaal voor dit doel opgericht. Midden op zee was dit alleen mogelijk met de sterren en de zon, hoewel ook wel gebruik werd gemaakt van loden om de waterdiepte te meten, de kleur van het water, vogels (die in de buurt van de kust wonen) en de windrichting. Verder kon men met een gegist bestek een indicatie krijgen. Vóór de uitvinding van het kompas dienden de hemellichamen bovendien om de richting te bepalen. De evangelist Lukas schrijft in Handelingen 27:20 dat de zon en de sterren niet te zien waren, en daarmee bedoelt hij niet dat het slecht weer was, maar vooral dat de zeelui geen idee hadden waar ze zich bevonden en in welke richting ze voeren, ze hadden alleen nog het dieplood (Handelingen 27:26). Nog steeds bepaalt men bij magnetische kompassen de miswijzing en bij gyrokompassen de totale correctie met behulp van onder andere hemellichamen, het zogenaamde 'azimut nemen'.
Astronavigatie.
Geografische breedte.
Voor het bepalen van de geografische breedte op het noordelijk halfrond zou men de hoek kunnen meten tussen de Poolster en de horizon. Aangezien de Poolster vrijwel boven de noordpool staat en bij benadering oneindig ver weg, is de hoek die de ster maakt met het horizontale vlak ter plaatse gelijk aan de breedtegraad. Met een sextant is dit meetbaar en zodoende weet men de breedtegraad en dus hoe noordelijk men zit. Dit noemt men poolshoogte nemen.
Op het zuidelijk halfrond kan men het Zuiderkruis nemen (hoewel dat vrij ver van de zuidelijke hemelpool af staat), maar met een sterrenalmanak kan men een keuze maken uit veel sterren. Vandaar de uitdrukking een 'sterretje schieten'.
Men zou eigenlijk de hoek met de aardas willen meten, maar ter plaatse van het schip zijn geen referenties daarvan aanwezig. Wel kan men de Poolster als meetpunt nemen, aangezien deze vrijwel boven de geografische noordpool staat en (in vergelijking met aardse afstanden) oneindig ver weg. Als gevolg zal de lijn naar de Poolster evenwijdig lopen met de aardas (groene stippellijn). Als men nu de hoek tussen de lijn naar de Poolster en het plaatselijk horizontaal vlak (rode stippellijn) meet, dan meet men een hoek α. Aangezien per definitie het plaatselijk horizontaal vlak haaks op de lijn naar het middelpunt van de aarde staat, is eenvoudig te zien dat er op drie punten nu een hoek α kan worden vermeld. De gemeten hoek α is gelijk aan de breedtegraad.
Geografische lengte.
De lengtegraad was veel lastiger te bepalen. Pas toen er klokken werden uitgevonden die niet met een slinger werkten (op zee werkt een slingerklok door het schommelen van het schip niet goed), had men een redelijke tijdreferentie aan boord. Aangezien het middaguur in Greenwich werd bepaald op het moment dat daar de zon op het hoogste punt stond, zou men plaatselijk kunnen bekijken hoe laat daar de zon op het hoogste punt stond, de meridiaansdoorgang van de zon — de zonsbovendoorgang. Als dat drie uur later dan in Greenwich was, dan was men 3 keer 15 lengtegraden westelijker dan Greenwich (in 24 uren draait de aarde 360 graden, dus 15 graden per uur). Men diende dus een klok te hebben om daarmee het verschil in zonnehoogtepunt te bepalen. Het tijdstip zelf kon men met een sextant bepalen, door het moment van de zonsbovendoorgang te nemen.
Aan een dergelijke klok (scheepschronometer) werden zware eisen gesteld. Na een maandenlange reis moest de klok nog steeds de tijd van Greenwich aanwijzen. Een afwijking van vier seconden betekent op de evenaar een fout van een zeemijl, een fout die kleiner wordt met toenemende breedte. Nadat in 1707 de Engelse vloot vier schepen en 1400 man had verloren door navigatiefouten, schreef het parlement van Engeland een prijsvraag uit voor een betrouwbare klok voor zeegaande schepen. De eerste klok die voldeed werd in 1764 gemaakt door John Harrison.
Klassieke plaatsbepaling op het land.
Bevindt men zich op het land of dicht bij de kust, dan is het veel gemakkelijker om gebruik te maken van de daar aanwezige kenmerken. Men ziet bijvoorbeeld twee kerktorens en kan met een kompas bepalen in welke richting ze zich bevinden. Door lijnen op de stafkaart te trekken weet men waar men zich bevindt. Voor zeelui zijn vuurtorens van groot belang, alsook lichtlijnen — twee lichten in één lijn die tegelijk knipperen en een richting aangeven.
Moderne technieken.
In het midden van de 20e eeuw kwamen er andere hulpmiddelen, zoals radiobakens met peilontvangers, radar, automatische plaatsbepalingsystemen zoals DECCA, LORAN, Artemis plaatsbepaling, Microfix.
Satellietplaatsbepalingssystemen.
Rond 1985 kwam het satellietplaatsbepalingsysteem gps beschikbaar voor de niet-militaire gebruiker. In 2000 werd plaatsbepaling op 10 meter nauwkeurig mogelijk met alleen gps, bijna geschikt om een schip blindelings mee af te meren. In geodetische toepassingen is het zelfs mogelijk met behulp van gps en een referentiestation op subcentimeterniveau te meten. Alternatieven voor het Amerikaanse gps zijn:
De meeste smartphones hebben een ontvanger voor zo'n systeem. In combinatie met een kaartenapp kan de gebruiker buitenshuis op een kaart de positie zien. Het tonen van de coördinaten als tussenstap is vaak niet nodig, en ook niet altijd mogelijk.
Satellietnavigatie is gebaseerd op satellietplaatsbepaling en kaarten, en software voor het berekenen van de route.
Overig.
Plaatsbepaling binnen een gebouw kan dezelfde functies vervullen als plaatsbepaling met satellieten, bijvoorbeeld navigatie. Hiertoe kunnen er bijvoorbeeld radio- of lichtbakens in het gebouw worden geplaatst. Eén mogelijkheid is het gebruik van bestaande lichtpunten, die snelle voor het oog niet waarneembare aan/uit-wisselingen hebben die de code van de locatie representeren.
Een minder nauwkeurig alternatief voor gps, dat nuttig is als er geen gps-signaal is, zoals binnen een gebouw, is gsm.
De plaatsbepaling in de kosmos is hier buiten beschouwing gelaten. Ook de bepaling van de hoogte of de diepte is niet behandeld, hoewel met gps de positie in drie dimensies verkregen wordt (zie RTK).
Toepassingen.
Als iemand zijn locatie bepaalt kan hij deze vaak laten aangeven op een kaart op een beeldscherm. Ook kan de locatie gebruikt worden bij navigatie. Een volgsysteem geeft de locatie van een persoon of voertuig/voorwerp herhaaldelijk door aan een centrale.
Plaatsaanduiding.
Om aan te geven waar men zich op aarde bevindt, stelt men zich voor dat er een netwerk van genummerde lijnen op de aardoppervlakte getekend is. Elke plaats kan worden aangeduid met de nummers van twee kruisende lijnen.
Klassieke aanduiding.
Bij de klassieke werkwijze werden er hoeken gemeten, en het is dan ook niet verwonderlijk dat de plaats werd aangeduid als een hoek in graden, onderverdeeld in minuten en seconden. In dit systeem ligt de noordpool op 90° noorderbreedte, de zuidpool op 90° zuiderbreedte, en de evenaar op 0°. Als referentiemeridiaan, de nulmeridiaan (lengtecirkel), heeft men thans internationaal gekozen voor een meridiaan los van die door de sterrenwacht te Greenwich, maar gebaseerd op een internationaal geodetisch datum. Als voorbeeld van de notering: Amsterdam ligt op 52° 22' 30" noorderbreedte en 4° 54' 30" oosterlengte.
De benamingen 'minuut' en 'seconde' kunnen in deze context enige verwarring geven. Een booggraad is in minuten en seconden verdeeld, maar een uur ook. Een uur komt overeen met 15 lengtegraden en een minuut (1/60 uur) dus met 15 boogminuten. Culmineert de zon een minuut later dan in Greenwich, dan bevindt men zich op 15 minuten westerlengte.
Niet altijd werd de meridiaan van Greenwich als nulmeridiaan gekozen. Dat gebeurde pas op de Internationale Meridiaanconferentie in Washington in 1884. Veel zeelui kozen hun eigen hoofdstad en vooral de meridiaan van Parijs is vaak in gebruik geweest, maar ook Italië had zijn eigen nulmeridiaan, die door de kathedraal van Bologna loopt. In de oudheid stelde Ptolemeus de nulreferentie voorbij het uiterste westen van het in die tijd bekende gebied, langs de "Fortunatae Insulae". Op deze "gezegende eilanden", waarvoor er in de loop der tijden velen als kandidaat zijn aangewezen, zou het paradijs gelegen zijn. In het algemeen wordt aangenomen dat er het Canarische eiland Ferro mee bedoeld werd en op vele wereldkaarten uit de 15e, 16e en 17e eeuw staat de lijn van Ptolemaeus dan ook vermeld als de meridiaan van Ferro.
Modernere systemen.
De moderne technieken geven de plaats niet in booggraden, en bovendien maakt de elektronica het gemakkelijk een plaatsaanduiding om te rekenen. Om die reden wordt er tegenwoordig liever gekozen voor een plaatsaanduiding op een rechthoekig netwerk van kilometers. Op veel stafkaarten kan men dan ook, naast het klassieke gradennetwerk, ook een modern kilometernetwerk vinden. GPS-apparatuur kan vaak worden ingesteld om de plaats met een netwerk naar keuze aan te geven.
Bij deze netwerken kiest men het nulpunt ergens in het zuidwesten. De coördinaten (Oostwaarde en noordwaarde) zijn dus altijd positief.
De Nederlandse Rijksdriehoeksmeting maakt gebruik van een eigen netwerk, dat alleen geldt voor Nederland en de directe omgeving. De meeste kaarten van Kadaster Geo-Informatie tonen dit netwerk.
Wereldwijd bruikbaar is het UTM-netwerk, dat ook op veel topografische kaarten te vinden is.

</doc>
<doc id="25765" url="https://nl.wikipedia.org/wiki?curid=25765" title="Greenwich (Londen)">
Greenwich (Londen)

Greenwich (IPA: /ˈɡrɛnɪtʃ/) is een historische stad en een wijk van de Britse hoofdstad Londen, gelegen in het zuidoosten van de metropool Groot-Londen aan de zuidoever van de Theems. De wijk, bestaande uit de "wards" Greenwich West en Peninsula, telt circa 30.000 inwoners.
Historisch Greenwich.
Greenwich telt een ensemble historische gebouwen uit de 17e, 18e en 19e eeuw, waarvan een aantal verbonden is met het Britse koningshuis en de Royal Navy. De belangrijkste gebouwen zijn: Queen's House (ontworpen door Inigo Jones), het Old Royal Naval College (ontworpen als Greenwich Hospital door Christopher Wren; tegenwoordig Universiteit van Greenwich en Trinity College of Music), het National Maritime Museum en het Koninklijk Observatorium van Greenwich, alle fraai gelegen in het Greenwich Park op een heuvel met uitzicht op de Theems. Het totale ensemble, aangeduid als "Maritiem Greenwich", werd in 1997 door UNESCO op de Werelderfgoedlijst geplaatst.
Nulmeridiaan.
Greenwich vormt het nulpunt van het systeem om de lengtepositie op het graadnet van de aarde aan te duiden. In dat systeem bevindt Greenwich zich op een nulmeridiaan, meer specifiek de meridiaan van Greenwich. Deze gaat door het Koninklijk Greenwich Observatorium, de sterrenwacht die vroeger in Greenwich gevestigd was. Naar het westen toe noemt men "Westerlengte" en naar het oosten toe "Oosterlengte". Nederland en België liggen ongeveer op 5 graden oosterlengte.
Greenwich is ook de plaats waaraan de tijdstandaard is afgesproken: als de zon dáár op het hoogste punt staat (in het zuiden), dan is het 12 uur lokale tijd. Dit is later aangeduid als Greenwich Mean Time, oftewel GMT. Deze tijdsaanduiding kent geen zomer- en wintertijd. De wintertijd op de Britse Eilanden is gelijk aan GMT, maar gedurende de zomertijd scheelt het een uur.
Voor 1884 zijn er andere nulmeridianen in gebruik geweest.

</doc>
<doc id="25766" url="https://nl.wikipedia.org/wiki?curid=25766" title="Greenwich Mean Time">
Greenwich Mean Time

Greenwich Mean Time, afgekort tot GMT (soms incorrect geïnterpreteerd als Greenwich "Meridian" Time), is de tijdzone waarin onder meer het Verenigd Koninkrijk valt. Oorspronkelijk was GMT de middelbare zonnetijd op de lengtegraad van het Koninklijk Observatorium van Greenwich in Londen. GMT komt in de praktijk overeen met UTC, de gecoördineerde wereldtijd, die sinds 1972 GMT vervangt.
De meridiaan van Greenwich, een belangrijke nulmeridiaan, loopt door Greenwich, een stadsdeel van Londen in het Verenigd Koninkrijk. Het is de lijn waar de lengtegraad gelijk is aan 0. Noen, ofwel het moment dat in Greenwich de middelbare zon (zie hierna) op zijn hoogste punt aan de hemel staat (in het zuiden), is het in deze tijdzone precies twaalf uur 's middags. De aanduiding hiervoor is 12.00 GMT.
De noen van GMT is niet noodzakelijkerwijs het tijdstip waarop de zon door de meridiaan van Greenwich gaat en in Greenwich zijn hoogste punt aan de hemel bereikt. De snelheid van de aarde rond de zon varieert namelijk enigszins met de jaargetijden ten gevolge van de elliptische vorm van de aardbaan. Het verschil kan oplopen tot circa 16 minuten. Er is een "middelbare zon" gedefinieerd op basis van het jaargemiddelde van deze beweging. Vandaar ook het woord "mean" (= gemiddeld of middelbaar) in de benaming "Greenwich Mean Time".
Bij internationaal verkeer, zoals telefonisch, telegrafisch en later radioverkeer en internet, was het nodig om over de hele wereld één tijdstandaard te hebben. Hierdoor kon men wereldwijd een tijdsmoment afspreken.
Een andere standaard is UTC (Universal Time Coordinated), die gebaseerd is op de internationale atoomtijd. Beide tijdschalen verschillen een constant aantal seconden van elkaar. Vanwege (kleine) onregelmatigheden in de aardrotatie lopen beide tijdschalen niet even snel, zodat het soms nodig is om een extra schrikkelseconde toe te voegen.
België.
België ligt geografisch in de GMT-tijdzone, maar werd tijdens de Duitse bezetting van 1914 verplicht over te schakelen op Midden-Europese Tijd. Na afloop van de oorlog in 1918 keerde België meteen terug naar Greenwichtijd. Tijdens de Duitse bezetting van 1940 werd opnieuw de MET ingevoerd. Na de bevrijding keerde België niet terug naar de GMT en behield de MET.

</doc>
<doc id="25767" url="https://nl.wikipedia.org/wiki?curid=25767" title="Marconist">
Marconist

Een marconist is een persoon die is opgeleid in het zenden en ontvangen van morsecodesignalen met behulp van radio. De marconist was werkzaam in telegrafiecentrales en aan boord van schepen en in de begintijd van de luchtvaart ook aan boord van luchtvaartuigen. Andere benamingen voor marconist zijn telegrafist en radio-officier. De benaming marconist is 
vernoemd naar de Italiaanse natuurkundige Guglielmo Marconi (1874-1937), de uitvinder van de draadloze telegrafie.
Het seinen van morse ging vanouds met een seinsleutel, waarbij vanuit de pols in ritmische bewegingen 'punten' en 'strepen' (korte en -driemaal- langere tonen) werden geseind. Een professionele marconist werd twee jaar lang getraind in het op correcte wijze seinen van de morsepatronen, zonder afwijkingen van de standaard. Aangezien geen enkel mens een machine is, kon een getrainde marconist vaak een andere marconist herkennen aan de kleine minieme afwijkingen in het seinschrift. Herkenbare (grotere) afwijkingen waren voor een marconist eventueel grond voor ontslag. Dit kwam hoogst zelden voor omdat de training en het examen grote afwijkingen niet toestonden.
Het ontvangen van morsecode ging vanouds op het gehoor: in professionele omgevingen meestal met behulp van een hoofdtelefoon. Sommige marconisten schreven de ontvangen letters met de hand, maar de meesten werden opgeleid om meteen de ontvangen letters op een schrijfmachine aan te slaan. Zodoende ontstond er een getypt telegram/bericht.
Een professionele marconist behoorde minimaal twintig woorden per minuut te kunnen seinen en opnemen. Dit komt dus overeen met gemiddeld honderd typeaanslagen per minuut, waarbij men ook de morsecode moest herkennen of moest omzetten naar de juiste tekens. Enkele marconisten waren in staat tot veertig woorden per minuut te seinen en op te nemen, het record ligt in de orde van 44 tot 46 woorden per minuut. 
Met de komst van de telex in het landverkeer begin 20e eeuw en met de komst van automatische radioapparatuur is marconist een uitstervend beroep geworden. Walstation Scheveningen Radio (roepnaam PCH) sloot eind jaren negentig de deuren en door SOLAS wordt morsecode niet meer vereist.
De enige groepen gebruikers zijn nog radioamateurs en militaire verbindingen in diverse landen. Ook de Koninklijke Marine gebruikt nog morse voor lichtmorseseinen (seinen tussen schepen met behulp van een gerichte seinlamp, ook wel aldislamp geheten).
Ook in de luchtvaart wordt nog morse gebruikt door piloten bij het herkennen van radiobakens.
Zo is het radiobaken Spijkerboor herkenbaar aan de letters SPY:  ••• / •——• / —•— —

</doc>
<doc id="25768" url="https://nl.wikipedia.org/wiki?curid=25768" title="Lichtmorsecommunicatie">
Lichtmorsecommunicatie

Lichtmorsecommunicatie is in Nederland en België nog de enige wijze waarop morsecode professioneel wordt gebruikt. Zoals een marconist een seinsleutel gebruikt, zo gebruikt iemand van de verbindingsdienst van de Koninklijke Marine (KM) een "seinlamp", ook wel aldislamp genoemd. 
Deze seinlamp is een soort zoeklicht, waarop aan de voorzijde een aantal lamellen zijn gemonteerd die normaal gesproken het licht van de lamp tegenhouden. Door op een hendeltje te drukken worden de lamellen in een stand gezet waarbij het licht wél zichtbaar is. Met het hendeltje kan men dus korte en lange lichtflitsen laten zien.
Lichtmorse is nog steeds in gebruik bij de Marine, omdat het nog steeds een goed middel is om tussen twee schepen op zichtafstand (tot ongeveer 10 à 15 zeemijl) korte berichten en orders door te geven. Voordeel van de gerichte seinlamp is, dat bijna niemand mee kan lezen met het bericht, want het is een smalle bundel. Bovendien is het handig om gedurende tijdstippen dat men de radio niet mag gebruiken (radiostilte) toch een bericht over te brengen.

</doc>
<doc id="25769" url="https://nl.wikipedia.org/wiki?curid=25769" title="HF-apparatuur">
HF-apparatuur



</doc>
<doc id="25770" url="https://nl.wikipedia.org/wiki?curid=25770" title="Internationaal Verdrag voor de veiligheid van mensenlevens op zee">
Internationaal Verdrag voor de veiligheid van mensenlevens op zee

Het Internationaal Verdrag voor de veiligheid van mensenlevens op zee ("International Convention for the Safety of Life at Sea", het SOLAS-verdrag) is het belangrijkste internationale verdrag voor de veiligheid op zee en kwam in 1914 tot stand na de ramp met de "Titanic" in 1912. SOLAS valt sinds 1954 onder de Internationale Maritieme Organisatie (IMO).
SOLAS beschrijft aan welke eisen zeegaande schepen moeten voldoen op het gebied van constructie, uitrusting en bemanning, afhankelijk van het vaargebied. De uitrusting bestaat onder andere uit de radio-apparatuur en de veiligheidsmiddelen, zoals reddingssloepen, -vlotten en brandbestrijdingsmiddelen.
Het toezicht op de naleving van SOLAS ligt bij de vlaggenstaat, hoewel dit steeds meer wordt uitbesteed aan classificatiebureaus.
Geschiedenis.
In 1889 was tijdens de Internationale Maritieme Conferentie van Washington al een poging gedaan te komen tot een geheel van internationale veiligheidseisen voor de scheepvaart. Door tegengestelde belangen was men toen echter niet verder dan het vaststellen van bepalingen ter voorkoming van aanvaring op zee.
Na de ramp met de "Titanic" in 1912 werd in 1914 de eerste SOLAS-conventie aangenomen, ondertekend door veertien landen. Hierin werd onder andere bepaald dat er een patrouille voor ijsbergen opgezet moest worden, de International Ice Patrol. Verder werden eisen gesteld aan het minimumaantal sloepen en een ononderbroken radiowacht op een vaste noodfrequentie. In 1929 werd na de ondergang van de "Vestris" het jaar daarvoor het verdrag aangepast en werden eisen gesteld aan de waterdichte integriteit, structurele brandbescherming en brandwerende schotten, ditmaal ondertekend door veertig landen.
Hoewel IMCO, de voorloper van de IMO, al in 1948 was opgericht, werd deze pas in 1954 actief. In 1960 werd SOLAS voor het eerst aangepast onder vlag van de IMCO. De laatste SOLAS is die van 1974 die van kracht werd op 25 mei 1980. De bedoeling is dat dit de laatste versie is en dat aanpassingen plaatsvinden via amendementen die stilzwijgend worden geaccepteerd door de staten. Vrijwel elk jaar zijn er aanpassingen.
Regelmatig is dit naar aanleiding van scheepsrampen, zoals toen op 16 maart 1978 de "Amoco Cadiz" aan de grond liep, drie mijl voor de kust van Bretagne. Als gevolg hiervan brak het schip en stroomde 200.000 ton ruwe olie in zee, waarbij het Kanaal werd vervuild, en het Bretonse strand schade opliep over een lengte van ruim 300 kilometer. Maatregelen om dit te voorkomen, werden opgenomen in zowel SOLAS als MARPOL. Ook de ramp met de "Herald of Free Enterprise" in 1987 en de "Estonia" in 1994 waren aanleiding tot aanvullende eisen in SOLAS.
De invoering van GMDSS vanaf 1993 betekende de grootste verandering in maritieme communicatie sinds de uitvinding van de radio. De invoering van de ISM-code vanaf 1998 richtte zich niet op constructie of uitrusting, maar moest het veiligheidsmanagement op een hoger niveau brengen. In 2000 werd het geharmoniseerd systeem van onderzoek en certificering ("Harmonised System of Ship Survey and Certification", HSSC) van kracht, waardoor de certificatie van SOLAS, MARPOL en het Uitwateringsverdrag en het benodigde onderzoek ("survey") daarvoor op elkaar worden afgestemd. De gebeurtenissen op 11 september 2001 waren aanleiding om versneld de ISPS-code in te voeren via SOLAS.
Ondanks de toenemende regelgeving vinden er nog dusdanig veel ongelukken plaats, dat de havenstaatcontrole ("Port State Control") is ingesteld. Feitelijk was dit een reactie op het tekortschieten van de controles van de vlaggenstaten en dan vooral de goedkope vlaggen, die dit gedelegeerd hebben naar classificatiebureaus.

</doc>
<doc id="25771" url="https://nl.wikipedia.org/wiki?curid=25771" title="HF">
HF

HF of Hf kan verwijzen naar:

</doc>
<doc id="25773" url="https://nl.wikipedia.org/wiki?curid=25773" title="Radioamateur">
Radioamateur

Een radioamateur of zendamateur, in officiële terminologie radiozendamateur, is een persoon die zich als hobbyist bezighoudt met experimenteren op het gebied van het uitzenden en ontvangen van radio- en/of televisiesignalen. Hiervoor beschikken radioamateurs over een officiële zendvergunning. Deze zendvergunning wordt door de overheid toegekend na het slagen voor een officieel examen, waarbij, afhankelijk van het gewenste vergunningsniveau, het kennisniveau met betrekking tot radio-elektronica en regelgeving getoetst wordt.
Een aantal radioamateurs heeft zich binnen Nederland en België – op vrijwillige basis – ter beschikking van de lokale en regionale overheid gesteld om bij diverse calamiteiten als verbindingshulp te fungeren. Deze radioamateurs zijn verenigd in de "Dutch Amateur Radio Emergency Service" (DARES), die hiervoor speciaal werd opgericht. In België heet deze groep vrijwilligers B-EARS ("Belgian Emergency Amateur Radio Service").
Vormen.
Voor het uitzenden wordt een grote verscheidenheid aan modulatievormen gebruikt, van morsecode, FM, " Single Side Band" (SSB) en AM-spraak, datasignalen zoals telex-signalen (in FSK, AFSK, QAM), slowscantelevisie (SSTV), amateurtelevisie (zowel analoog als digitaal) en "Packet-Radio".
Radiosignalen zijn elektromagnetische golven, die zich volgens de wetten van Maxwell door de ruimte voortplanten. De voortplanting van radiogolven in de atmosfeer wordt beïnvloed door zonneactiviteit en/of weersinvloeden. Onderzoeken en experimenten naar de voortplanting onder diverse omstandigheden vormen een belangrijk onderdeel van het radiozendamateurisme.
Veel radiogolven zijn niet tot de aarde beperkt: er kunnen verbindingen gemaakt worden via een kunstmaan. Ook de maan ("Moon Bounce") en meteoroïden kunnen als passieve reflector gebruikt worden om signalen terug naar de aarde te kaatsen.
Oorsprong van de term "ham".
Vooral Engelstalige radioamateurs noemen zichzelf "ham". Ham is geen afkorting; in het Engels betekent "hamming" sinds de middeleeuwen overacteren en is een "ham" een slechte acteur. In de betekenis van telegrafist wordt de term HAM voor het eerst vermeld in het studieboek "The Telegraph Instructor" van G.M. Dodge in 1899.
Guglielmo Marconi had in 1895 de eerste radiotelegraaf uitgevonden, maar het zou tot 1901 duren voordat het toestel via morse een trans-Atlantische verbinding kon maken. In de beginjaren experimenteerden professionele onderzoekers en amateurs volop met antennes en vermogens.
De radiotelegraaf (vonkbrugzendapparaat) werkte op basis van breedbandige elektrische ontladingen en niet specifiek op een bepaalde frequentie, waardoor het haast onmogelijk was meer dan één uitzending tegelijk te ontvangen zonder storing van een andere. In die context ontstond de term "ham" voor een operator (pejoratief: amateur) die hogere vermogens toepaste dan strikt noodzakelijk voor zijn communicatie, waarmee hij het radioverkeer in de wijde omtrek verstoorde. Radioamateurs blijven zichzelf tot op vandaag "ham" noemen, waardoor de negatieve bijklank totaal verloren is gegaan.
Apparatuur.
"Transceivers".
Een radiozendamateur maakt meestal gebruik van een commerciële radiozender en -ontvanger, of kortweg een "transceiver" ("transmitter" en "receiver"). Er is een aantal merken te koop, waaronder Icom, Yaesu, Kenwood, Elecraft, Ten Tec, Flexradio en Anan. De digitalisering heeft ook in deze toepassing zijn weg gevonden. Ondanks het feit dat de meeste commerciële toestellen nog steeds grotendeels gebaseerd zijn op analoge technologie, is de "Software Defined Radio" (SDR) aan een sterke opmars bezig. Bij deze laatste wordt het frequentiespectrum door de antenne aangeboden meteen aan de antenne-ingang gedigitaliseerd. Een wijziging van de software maakt het mogelijk om op een soepele manier extra functies in de zend-ontvanger toe te voegen en/of te verbeteren.
Grofweg kunnen transceivers in drie groepen worden ingedeeld:
Antennes.
Antennes spelen een belangrijke rol in de activiteit van de radiozendamateur en zijn zonder twijfel technisch het belangrijkste onderdeel van het station. Een groter uitgangsvermogen kan de inefficiëntie van een slechte antenne niet compenseren, bijgevolg loont het de moeite om het antennesysteem zorgvuldig te ontwerpen of uit te kiezen.
Het is tevens een van de domeinen waarbij experimenteren het meest loont. Enkele belangrijke antennetypes zijn:
Wet.
Voor Nederland bevatten de Telecommunicatiewet en vooral de daarop gebaseerde "Regeling gebruik van frequentieruimte met meldingsplicht 2015" voorschriften die relevant zijn voor radiozendamateurs.
Examens.
Radio(zend)amateurs verkrijgen na het succesvol afleggen van een technisch examen over radiotechniek en geldende regelgeving een machtiging (zendvergunning) van de overheid om de radioapparatuur te bezitten en te gebruiken. Dit heeft als doel om op een veilige en verantwoorde manier zenders en antennes te installeren en te gebruiken waarbij eventuele storingen veroorzaakt door bijvoorbeeld directe instraling snel en doeltreffend kunnen worden aangepakt en opgelost.
Voor de toegang tot de HF-banden was tot in 2003 een succesvol morse-examen benodigd, die voorwaarde is echter in Nederland eind december 2003 en in België op 1 augustus 2003 geschrapt. Tot die tijd moest elke radio-amateur zijn of haar morse(CW)-kennis aantonen aan de hand van het seinen en ontvangen van een willekeurige tekst met een snelheid van 12 woorden per minuut, in Nederland later 5 woorden per minuut.
In België examineert het BIPT voorheen RTT (Regie van Telegraaf en Telefoon).
In Nederland werden examens afgenomen door de overheid; sinds 2008 is dat afgeschaft en kunnen particuliere organisaties onder toezicht van het Agentschap Telecom de examens afnemen. Dat zijn zowel commerciële organisaties (t/m 2011 Dirksen opleidingen te Arnhem), als non-profitorganisaties als een samenwerking tussen VRZA en VERON met de Stichting Radio Examens (SRE). Op 2 oktober 2008 richtten VRZA en VERON gezamenlijk deze Stichting Radio Examens op. De stichting treedt op als rechtspersoon bij het afnemen van examens voor radiozendamateur, categorie N en F. Sinds 2008 worden er geen machtigingen meer verleend, maar is iedereen die voor zijn examens is geslaagd "licensed by registration". Ook kunnen er proefexamens gedaan worden op Ham-radio.nl. Dit is ook een goede voorbereiding op de examens.
In landen die behoren tot de CEPT kan men een HAREC-certificaat behalen dat in meerdere landen geldig is.
Sommige landen erkennen de vergunningen uitgereikt aan radioamateurs die geen morse-examen afgelegd hebben, niet of slechts beperkt. Daarom kunnen de erkende verenigingen in België sedert 2 augustus 2006 ook een morseproef afnemen en een bijhorend certificaat afleveren.
Callsign of roepletters.
Als het examen met goed gevolg is afgelegd, mag een aankomend radiozendamateur roepletters ("callsign") aanvragen, waarmee hij zich voortaan in al het radioverkeer moet identificeren.
Het eerste deel van deze roepletters, het prefix bestaande uit 2 of 3 tekens, is kenmerkend voor het land. Zo zijn alle prefixen beginnend met PA t/m PI toegewezen aan Nederland en de prefixen beginnend met ON t/m OT aan België. Binnen deze toewijzing is men per land vrij in het maken van een onderverdeling.
De in België en Nederland gehanteerde roepnamen:
België.
Belgische stations hebben een verplicht prefix ON, gevolgd door één cijfer en twee of drie letters. Op aanvraag kan een tweede zogenaamde 'vanity call sign' gebruikt worden met prefix OO tot en met OT.
Radioamateurs in België kunnen binnen de gestelde grenzen vrij hun roepteken kiezen.
Vreemdelingen die naar België komen, korter dan 3 maanden, moeten hun call voorafgaan met ON/ - zowel voor Harec als voor Novice.
Nederland.
Voor Nederland bestaat een "callsign" uit een prefix van twee letters en één cijfer, gevolgd door een suffix van één, twee of drie letters. De roepnaam is tegenwoordig vrij te kiezen, met uitzondering van SOS en lettercombinaties in de reeks QOA t/m QUZ als suffix, om verwarring met de Q-codes te voorkomen.
Willekeurig voorbeeld van een Nederlandse "callsign" is PE1GLL. Aan Nederland toegewezen prefixletters zijn vanaf PA tot en met PI.
Het eerste in Nederland uitgegeven "callsign" was, op 19 augustus 1929, PA0BZ en de enige Nederlander die zonder het doen van examen een machtiging en roepletters heeft gekregen is Henk Jesse, PA0CII. Hij ontving deze op 9 december 1983, 60 jaar nadat hij als piraat met de roepletters PCII in 1923 als eerste Nederlander een radioverbinding tot stand had gebracht met Noord-Amerika op een golflengte van 113 meter. Henk Jesse werd in 2001 SK ("Silent Key"), wat in het amateurjargon betekent dat hij overleden is.
Spectrum.
In 1904 heeft Nederland voor het eerst een Telegraafwet ingevoerd om exuberante vermogens en storingen van het radioverkeer in te dammen. Uiteindelijk zijn in de Telegraafwet ook de regels neergelegd waarbinnen radioamateurs hun hobby kunnen uitoefenen.
In het hele radiospectrum is globaal 6 procent door ITU-R gereserveerd voor zendamateurs. Dit voorrecht is eigenlijk een overblijfsel uit de begintijd van de radiotechniek. Radioamateurs hebben meermalen met hun radio-experimenten mogelijkheden bedacht en de gebruiksmogelijkheden van de verschillende golflengten aangetoond. Zo is veel kennis vergaard, maar desondanks werden de amateurs steeds weer opnieuw verbannen naar commercieel minderwaardige banden. Gezien de schaarste op de MF- en HF-banden is daar de toegewezen ruimte beperkt, maar met name in de VHF- en vooral UHF/SHF/EHF-banden is volop ruimte gereserveerd, al zijn amateurs ook daar zelden de enige gebruikers van die frequentiebanden.
Rond 1930 werd structureel een deel van de radiobanden gereserveerd voor amateurs met een machtiging.
Verenigingen.
Er zijn twee landelijke verenigingen actief in Nederland en één in België, waar de twee grootste taalgemeenschappen verder ook hun eigen vereniging hebben. Deze verenigingen proberen de belangen van zendamateurs in het overleg met de overheid zo goed mogelijk te bewaken en te verdedigen. De grootste vereniging van Nederland is de VERON, gevolgd door de VRZA. De grootste vereniging van België is de UBA, gevolgd door de Nederlandstalige VRA en de Franstalige UFRC. Daarnaast is per land één vereniging lid van de wereldorganisatie van zendamateurs (de IARU) (voor Nederland de VERON en voor België de UBA). De VERON en de VRZA zijn regionaal georganiseerd in afdelingen, die soms ook een eigen onderkomen hebben. Ook de Belgische verenigingen zijn georganiseerd in plaatselijke afdelingen. Voor de UBA zijn dat er meer dan 80.
Sinds 2019 is er een derde club actief in Nederland, de Dutch Amateur Radio Union (DARU).
Scouting.
Eens per jaar houden "Scouts" over de hele wereld de "Jamboree on the Air" (JOTA). Door middel van de amateurradio maken zij contact met elkaar tijdens het derde weekend van oktober. De roepletters van het station worden tijdens dit weekend uitgebreid met /J (stroke Jamboree). Bij verschillende groepen is een permanent amateurradiostation gevestigd. Lokale amateurverenigingen houden hier hun bijeenkomsten en helpen mee met de JOTA.
Overzicht van de aan radiozendamateurs toegewezen frequenties.
EHF Extreme High Frequency.
In België zijn op alle banden alle klassen van uitzending toegestaan. Het BIPT legt geen enkele beperking op, enkel ON2/3/9A mogen geen ATV en DATV.
Geen radioamateur.
Piraterij.
Piraten zijn ofwel personen die uitzenden zonder daartoe gemachtigd te zijn, ofwel hiertoe gemachtigd zijn, maar hun bestaande licentievoorwaarden opzettelijk overtreden.
Het uitzenden op frequenties, of met vermogens, of met modulatievormen, of antennes waarvoor men geen licentie heeft, zijn hiervan voorbeelden.
De 27 MHz (11 meter band), in de volksmond 27 MC of CB genoemd (26,965 - 27,405 MHz), is voor iedereen vrijgegeven (ook gemachtigde radio-zendamateurs), van een licentieplicht en examens is hier geen sprake, toch is er door de wetgever een regulerend kader opgesteld met betrekking tot het gebruik van deze frequenties, waaraan iedere gebruiker zich dient te conformeren.
Een gebruiker van de 27 MHz band kán een zendpiraat zijn als de manier van uitzenden niet voldoet aan de eisen van het regulerend kader.
Door de ongecontroleerde opzet van de 11-meterband vindt men vrij vaak gebruikers die de toegewezen frequenties oneigenlijk gebruiken door bv. een te hoog vermogen en/of richtantennes te gebruiken.
De identificatie van de stations op 27 MHz geschiedt volledig willekeurig, er is, in tegenstelling tot de radio-zendamateurs geen gereguleerde roepnaamstructuur of registratie.
Legaal UHF-gebruik.
LPD.
Tussen 433,075 en 434,775 MHz in een kanaalraster van 25 kHz bevinden zich de voor iedereen toegankelijke zogenaamde vergunningsvrije LPD-frequenties (Low Power Device). In totaal zijn er 69 kanalen beschikbaar en de portofoons hebben een laag vermogen van maximaal 10 milliwatt. De portofoons zijn vrij in de winkel te koop en mogen zonder vergunning gebruikt worden.
(d)PMR.
Tussen 446 en 446,2 MHz in een kanaalraster van 12,5 kHz en 6,25 kHz zijn 16 en 32 kanalen toegewezen als vergunningsvrije (d)PMR-frequenties ("(digital) Private Mobile Radio"). Deze zijn gereserveerd voor (d)PMR-portofoons van laag vermogen (maximaal 500 milliwatt) die zonder vergunning in de winkel te koop zijn en ook zonder vergunning in Europa gebruikt mogen worden. In de meeste gevallen beschikken portofoons echter alleen over de eerste 8 kanalen. Kanaal 8 t/m 16 is meestal in gebruik door dPMR, maar er is geen wettelijke begrenzing. Analoog en digitaal mag dus kriskras door elkaar gebruikt worden, mits de gebruikte apparatuur gekeurd en niet gemodificeerd is. Overlast van andere moet men op de koop toe nemen, maar kan vaak met CTCSS onderdrukt worden.

</doc>
<doc id="25774" url="https://nl.wikipedia.org/wiki?curid=25774" title="ITU-T">
ITU-T

ITU-T, dat staat voor International Telecommunication Union - Telecommunications sector, is een van de drie sectoren van de ITU, dat telecommunicatiestandaarden coördineert. Vroeger heette dit bureau CCITT, dat stond voor Comité Consultatif International Télégraphique et Téléphonique. Het heeft vooral bekendheid geworven door de modemstandaarden en de standaarden die gebruikt werden voor communicatie wereldwijd tussen telefooncentrales.
Taken en doelstellingen van ITU-T.
ITU-T is een internationaal overlegorgaan waarin vertegenwoordigers van nationale overheden en telecommunicatiebedrijven (vroeger de nationale PTT's) zijn vertegenwoordigd en waarin op het gebied van telegrafie en telefonie, regels en standaarden worden afgesproken.
Elke vier jaar organiseert de ITU-T een conferentie onder de naam WTSA, de World Telecommunication Standardization Assembly. Tijdens de WTSA worden formeel de laatste standaarden en andere afspraken vastgelegd en vervolgens worden de standaarden en andere afspraken gepubliceerd in een boek dat wordt aangeduid met een kleur, vaak aangevuld met de plaatsnaam waar de conferentie plaatsvond.
Op dit moment geldt het "Yellow Book Florianópolis 2004" en worden door de ITU-T uitgegeven in boek- en elektronische vorm, die verkrijgbaar is in diverse talen.
In het verleden waren CCITT-publicaties vooral in het Frans en Engels verkrijgbaar, maar tegenwoordig zijn de belangrijke publicaties in veel meer talen te bestellen, bijvoorbeeld ook in het Chinees, Arabisch en Russisch. Deze publicaties zijn vooral gericht op de telecomindustrie (zowel de operators van netwerken en de fabrikanten van de apparatuur) en mede door de globalisatie is er behoefte aan publicaties in de nieuwe talen.
In het verleden behoorde radiocommunicatie ook bij de taken van ITU-T. Dit is later afgesplitst naar CCIR, het huidige ITU-R.
Geschiedenis en opzet van ITU-T.
Aan het begin van de 20ste eeuw werd het duidelijk dat het noodzakelijk was om wereldwijd afspraken te maken op het gebied van telefonie en telegrafie, en op het gebied van radio-uitzendingen cq. het gebruik van frequenties in de ether. Dit leidde tot de oprichting van de CCIR: Comité Consultatif International des Radiocommunications, de CCIT: Comité Consultatif International des Télégraphique en de CCIF: Comité Consultatif International des Teléphonique.
Na de Tweede Wereldoorlog werden dit officiële organen van de Verenigde Naties. In 1956 fuseerden de CCIT en CCIF tot de CCITT: Comité consultatif international télégraphique et téléphonique. In deze jaren was telefonie en telegrafie over het algemeen een overheidstaak: elk land kende een monopolistische PTT ("Posterijen, Telegrafie, Telefonie") die deze diensten aanbood. Daarom waren de leden van de organen landen aangevuld met sectorleden die meestal de ontwikkelaars en fabrikanten van de benodigde apparatuur vertegenwoordigden. Nu nog steeds bestaat de ITU-T uit leden die een land vertegenwoordigen en sectorleden uit de industrie. Alleen deze laatste groep is nu veel groter dan de eerste groep.
In 1992 werd in een conferentie in Genève besloten de diverse organen te reorganiseren en fuseren tot drie ITU-afdelingen: de ITU-T als opvolger van de CCITT, de ITU-R voor radio en ITU-D voor nieuwe ontwikkelingen (D=development). Hoewel de ITU-T een van de belangrijkste standaardiseringsorganen is, bestaan er ook andere organisaties met overlappende werkgebieden, zoals de diverse internetstandaarden van de IETF met de RFC's, de ANSI of de IEEE. Als standaarden van andere organisaties algemeen aanvaard zijn en direct te maken hebben met het werkgebied van de ITU-T kan deze de standaarden overnemen in hun eigen protocollen.
Voordat een nieuwe standaard tot stand komt gaat er een heel proces aan vooraf waarbij ook rekening moet worden gehouden met verschillende belangen. Dit is niet specifiek een ITU-probleem; alle standaardisatieorganen kennen dit verschijnsel. Binnen de ITU-T zijn er vele studiegroepen die zich bezighouden met het opstellen van nieuwe afspraken of wijzigingen van bestaande. Daarnaast zijn er adviesgroepen (advisory boards) die adviezen uitbrengen over het werk van de diverse studiegroepen aan de "council" en de plenaire vergaderingen van de WTSA. De council is belangrijk voor het dagelijkse reilen en zeilen van de ITU-T en neemt ook de noodzakelijke beslissingen tussen de 4-jarige WTSA-bijeenkomsten.
Een aantal standaarden.
Een aantal uitgegeven ITU-T-standaarden is: G.711, H.323, H.245, H.264, X.25, X.400, X.500.

</doc>
<doc id="25775" url="https://nl.wikipedia.org/wiki?curid=25775" title="ITU-R">
ITU-R

ITU-R staat voor: International Telecommunication Union - Radiocommunications sector.
ITU-R is een van de drie sectoren van de ITU.
Het is een zusterorganisatie van ITU-T, maar richt zich op het reguleren van voorschriften op het gebied van radio. Dit onderdeel van de ITU is onder andere verantwoordelijk voor de toewijzing van frequenties in het radiospectrum.
Geschiedenis.
Bij de oprichting ervan in 1927 heette dit bureau "CCIR", wat stond voor: "Comité Consultatif International des Radiocommunications". Dit bureau behoort sinds 1932 tot de International Telegraph Union, kortweg "ITU". In 1934 werd de naam van deze organisatie omgedoopt in "International Telecommunication Union", waarbij de afkorting onveranderd bleef. De naam CCIR werd gebruikt tot 1992.

</doc>
<doc id="25776" url="https://nl.wikipedia.org/wiki?curid=25776" title="Q-code">
Q-code

De Q-codes zijn vastgesteld door de internationale organisatie ITU-R en vormen een korte en duidelijke aanduiding voor vragen en antwoorden. Het werd oorspronkelijk gebruikt bij telegrafiemorse verbindingen om steeds terugkomende vragen en antwoorden op snelle wijze over te kunnen seinen. Dit was zowel kort en bondig, als ook gevrijwaard van enige verwarring. Om dit zo te houden heeft de ITU-R bij het toekennen van roepnaam-series de Q overgeslagen bij de landentoekenning.
Bij radioamateurs is het ook een gebruik geworden om bij spraakverbindingen (telefonie) de Q-codes te gebruiken.
Zonder vraagteken is de code een mededeling, dus bijvoorbeeld QTH Amsterdam.
Radioverkeer.
Bekende en veel gebruikte Q-codes.
Voor radioverkeer is de groep QRA tot QTZ vastgesteld. Enkele voorbeelden zijn:
QRG wordt ook vaak gebruikt voor "geld" en QRL voor "werk". QSO is een term voor een radioverbinding in het algemeen, bijvoorbeeld "TNX QSO" (bedankt voor het gesprek). Een QRP-zender is een zender met laag vermogen. QRX wordt ook gebruikt om aan te geven dat het tegenstation even moet wachten.
Luchtvaart.
In de luchtvaart wordt ook regelmatig gebruikgemaakt van de volgende Q-codes:
Verder zijn er nog andere groepen Q-codes gedefinieerd zoals:
Niet-officiële Q-codes.
Naast de officiële Q-codes zijn er ook niet-officiële en amateur afkortingen ontstaan zoals:

</doc>
<doc id="25777" url="https://nl.wikipedia.org/wiki?curid=25777" title="Symmetrische cryptografie">
Symmetrische cryptografie

Symmetrische cryptografie is de cryptografie, waarbij dezelfde sleutel voor zowel het versleutelen van de klare tekst naar de cijfertekst als voor het ontsleutelen wordt gebruikt. Enkele voorbeelden van symmetrische systemen zijn de klassieke handcijfers en de modernere computeralgoritmes AES, 3DES, IDEA en RC4. Symmetrische cryptografie vraagt minder rekenwerk en is sneller dan asymmetrische cryptografie, waardoor het de voorkeur heeft voor grote bestanden of hoge datasnelheden.
De gebruikte sleutel wordt een symmetrische sleutel genoemd, een sessiesleutel is daar een voorbeeld van.
Groepen.
Symmetrische systemen zijn minder geschikt voor groepen: zodra er drie partijen in het geding zijn, kan men niet meer vaststellen wie de verzender van het bericht is geweest, omdat beide andere partijen de verzendsleutel hebben, die identiek is. Voor dergelijke authenticatie gebruikt men vaak asymmetrische cryptografie.
Een bijkomend nadeel is de hoeveelheid benodigde sleutels. Als bijvoorbeeld ieder individu van een groep van 10 verschillende personen met ieder ander lid van de groep wil communiceren met behulp van een sleutelcombinatie, dan zijn er 45 sleutels nodig. Het aantal sleutels formula_1, dat nodig is met formula_2 personen in de groep, is formula_3.

</doc>
<doc id="25779" url="https://nl.wikipedia.org/wiki?curid=25779" title="RSA">
RSA



</doc>
<doc id="25780" url="https://nl.wikipedia.org/wiki?curid=25780" title="434 v.Chr.">
434 v.Chr.

Het jaar 434 v.Chr. is een jaartal volgens de christelijke jaartelling.

</doc>
<doc id="25783" url="https://nl.wikipedia.org/wiki?curid=25783" title="Radio amateur">
Radio amateur



</doc>
<doc id="25786" url="https://nl.wikipedia.org/wiki?curid=25786" title="Bobby Fischer">
Bobby Fischer

Robert James (Bobby) Fischer (Chicago, 9 maart 1943 – Reykjavik, 17 januari 2008) was een Amerikaans schaker. Hij was grootmeester en wordt door velen beschouwd als de grootste schaker aller tijden. Van 1972 tot 1975 was hij wereldkampioen schaken.
Levensloop.
Bobby Fischer werd in 1943 geboren in Chicago. Zijn moeder, Regina Wender Fischer, was een Amerikaanse burger van Pools-Russisch-joodse afkomst. Paul Felix Nemenyi, een Hongaars-joodse wiskundige werd geïdentificeerd als de vermoedelijke biologische vader van Bobby Fischer en niet Hans-Gerhardt Fischer. Het gezin verhuisde later naar Brooklyn, New York, waar hij en zijn zus Joan schaken leerden met niet veel meer instructiemateriaal dan de handleiding die bij een door zijn zus aangeschaft schaakbord zat. Fischer was toen zes jaar oud.
Al snel werd hij beschouwd als een wonderkind. Op dertienjarige leeftijd versloeg hij de Amerikaanse meester Donald Byrne, en in 1957 werd hij als veertienjarige kampioen van de VS. Daarna won hij bijna ieder toernooi waar hij aan meedeed, vaak met partijen in briljante stijl. Wel stond hij bekend om zijn moeilijke karakter en om de hoge eisen die hij aan toernooidirecteuren voorlegde.
In 1965 speelde hij mee in het vierde Capablanca-herdenkingstoernooi. Vanwege de politieke spanningen tussen Cuba en de VS werd hem door het United States Department of State geen uitreisvisum verleend, zodat hij zijn zetten per telex moest doorgeven. Smyslov won het toernooi, Fischer werd tweede.
Van 1957 tot en met 1966 speelde Fischer achtmaal mee in het kampioenschap van de VS. Hij won alle acht keer, waarvan één keer, in 1963, met een score van 11 uit 11. Het kampioenschap van 1957 gold als zonetoernooi: door het te winnen plaatste Fischer zich voor het interzonetoernooi van 1958 in Portorož. Tot ieders verbazing eindigde hij als zesde. Hij werd daarmee grootmeester, de jongste uit de geschiedenis tot Judit Polgár in 1991. Tevens plaatste hij zich voor het kandidatentoernooi dat in 1959 in Joegoslavië werd gehouden. Fischer eindigde daar als zesde (van de acht).
In 1962 won Fischer met overmacht het interzonetoernooi van Stockholm en was een van de favorieten in het kandidatentoernooi van Curaçao in datzelfde jaar. Hij eindigde echter als vierde na Tigran Petrosjan, Jefim Geller en Paul Keres. Fischer beschuldigde hen ervan dat ze tegen hem hadden samengezworen door onderling korte remises te spelen. Uit onvrede hierover liet hij de volgende cyclus aan zich voorbijgaan en deed pas weer mee aan het interzonetoernooi in Sousse in 1967. Hier kreeg hij onenigheid met de organisatoren en verliet het toernooi, hoewel hij met 8½ uit 10 aan de leiding stond.
De aanloop naar het wereldkampioenschap.
In 1970 had Fischer geen recht om mee te doen aan het volgende interzonetoernooi, dat in Palma de Mallorca werd gehouden. Pál Benkő stelde echter zijn plaats beschikbaar en zo kon Fischer alsnog meedoen. Fischer won ook dit toernooi met grote cijfers (18½ uit 23). In de kandidatenmatches versloeg hij de topschakers Mark Tajmanov en Bent Larsen beiden met 6-0. Daarna won hij van oud-wereldkampioen Tigran Petrosjan met 6½-2½. Met deze ongeëvenaarde prestaties verwierf hij het recht de wereldkampioen uit te dagen.
Fischer wordt wereldkampioen.
In 1962 schreef Fischer dat hij de toenmalige wereldkampioen, Michail Botvinnik, zou kunnen verslaan, zelfs als hij hem een voorgift van twee punten zou geven. In 1972 speelde Fischer in Reykjavik de "Match van de Eeuw" om het wereldkampioenschap tegen Boris Spasski. Fischer verloor de eerste partij; in een remise-achtige stelling poogde hij een doorbraak te forceren door een loper te offeren tegen twee pionnen. Vervolgens kwam hij voor de tweede partij niet opdagen omdat de organisatoren niet aan zijn nieuwe eisen wilden voldoen, maar ging wel met een 2-0-achterstand verder. Hij won de derde partij en won de match vervolgens met 12½-8½. Het is onbekend of Fischer met opzet de match begon met twee punten achterstand. Zijn FIDE-rating was toen 2780, iets eerder zelfs 2785, op dat moment de hoogste ooit door een speler behaald.
Het was niet zomaar een match tussen twee schakers, maar een prestigestrijd tussen de Sovjet-ideologie en die van de Verenigde Staten, sterk onder de invloed van de Koude Oorlog. De match veroorzaakte een grote schaakhausse in het Westen. Ook de Koninklijke Nederlandse Schaakbond kreeg hierdoor veel nieuwe leden.
Na het wereldkampioenschap.
Na het behalen van de wereldtitel heeft Fischer twintig jaar geen officiële partij gespeeld. In 1975 verdedigde hij zijn titel niet. Hij stelde exorbitante eisen aan een match tegen de uitdager, Anatoli Karpov. Nadat de onderhandelingen waren vastgelopen, kende de Wereldschaakbond de titel aan Karpov toe. Fischer verdween voor lange tijd uit de openbaarheid, maar bleef zichzelf beschouwen als de echte wereldkampioen. Hij belandde in Pasadena kort in de gevangenis, omdat hij per vergissing voor een bankrover gehouden werd en schreef een aanklacht over zijn behandeling daar.
Revanchematch.
In 1992 speelde Fischer deels op een Montenegrijns eiland in het toenmalige Joegoslavië en deels in de Servische hoofdstad Belgrado een revanchematch tegen Spasski. Fischer won met 10-5. Omdat er VN-sancties tegen Joegoslavië golden, die ook de sport betroffen, had de Amerikaanse regering Fischer op voorhand verboden de match te spelen. Fischer spuwde toen voor de draaiende camera's op de brief waarin het State Department hem verbood om de match te spelen.
Excentriekeling in ballingschap.
Fischer, die met de match meer dan drie miljoen dollar verdiende, keerde na afloop niet terug naar zijn geboorteland en verbleef onder andere in Hongarije, Zwitserland en Japan. Van 2000 tot 2002 woonde Fischer in de Filipijnse stad Baguio. Hij woonde er dicht bij zijn boezemvriend, schaakgrootmeester Eugenio Torre. Torre had Fischer nog gesecondeerd tijdens zijn matches met Spasski.
Na de revanchematch tegen Spasski vertoonde Fischer zich niet veel meer in de openbaarheid. Wel liet hij van zich horen via obscure radiozenders, waar hij telefonisch zijn gepeperde meningen over Amerika en de joodse lobby ventileerde. Hij juichte onder meer de aanslagen op 11 september 2001 toe. Ook verkondigde hij dat vrijwel alle belangrijke schaakpartijen van tevoren zet voor zet afgesproken waren, onder andere die tussen Karpov en Kasparov. Fischer werd van antisemitisme, negationisme en revisionisme beticht en meer dan eens werden twijfels geuit over zijn geestelijke gezondheid. Hij werd in de pers onder meer als paranoïde afgeschilderd.
Eindbestemming IJsland.
Fischer was twaalf jaar lang op de vlucht voor de Amerikaanse overheid, die een arrestatiebevel tegen hem uitvaardigde vanwege het overtreden van de eerder genoemde VN-sanctie en vanwege een belastingschuld. Nochtans had de Amerikaanse ambassade te Bern (Zwitserland) wel zijn paspoort verlengd. Fischer had geen belasting betaald over het bedrag dat hij met de verboden match in Joegoslavië had verdiend. 
Op 13 juli 2004 werd hij met een ongeldig paspoort aangehouden op de luchthaven Narita van Tokio toen hij Japan probeerde te verlaten. Hij was met hetzelfde paspoort Japan ingereisd, maar de Amerikaanse overheid had het ondertussen ingetrokken. Hij verzette zich en raakte daarbij gewond. Hij zat negen maanden gevangen in Japan. Hij vocht zijn uitlevering aan, deed afstand van het Amerikaans staatsburgerschap en deed een beroep op de hoge commissaris voor de Vluchtelingen van de Verenigde Naties. Uiteindelijk hielp IJsland Fischer uit de nood. Eerst werd hem als staatloze een inreisvisum aangeboden. Toen dat niet volstond voor de Japanse overheid, verleende het parlement van IJsland hem in maart 2005 met eenparigheid van stemmen de IJslandse nationaliteit. Saemi Palsson, zijn IJslandse bodyguard uit 1972, ging hem ophalen en op 24 maart arriveerde hij in zijn nieuwe vaderland.
Fischer wilde zich vestigen in het havenplaatsje Stykkishólmur, maar hij overleed op 64-jarige leeftijd in een ziekenhuis in Reykjavik aan nierfalen. Hij werd bij het kleine kerkje van Laugardælir even ten noorden van Selfoss begraven.
In juni 2010 werd zijn stoffelijk overschot opgegraven voor een DNA-test. Daarmee kon worden vastgesteld of hij werkelijk de biologische vader was van de Filipijnse Jinky Young, die dan recht zou hebben op twee derde van zijn nalatenschap. Op 17 augustus 2010 werd bekendgemaakt dat het DNA-onderzoek had uitgewezen dat Fischer niet de vader was.
Fischer als schaker.
Fischer stond bekend als een schaker met een glasheldere stijl, een ongekend schaaktechnisch inzicht en een wil om tot het uiterste te gaan om iedere partij te winnen. Zijn eigen analyses van enkele partijen staan in zijn boek "My 60 Memorable Games" (1969).
Fischer-Sozinvariant.
Fischer heeft zich onder meer in de Siciliaanse opening verdiept, de mede naar hem genoemde Fischer-Sozinvariant is door hem veelvuldig gespeeld:1.e4 c5 2.Pf3 d6 3.d4 cxd4 4.Pxd4 Pf6 5.Pc3 e6 6.Lc4 (de Fischerzet) 6... Pc6 7.Lb3 Le7 8.Le3 0-0 9.f4
Film.
Over Fischer werd in 2014 de film "Pawn sacrifice" gemaakt, met daarin het duel met Spassky in 1972. Fischer werd daarin gespeeld door de acteur Tobey Maguire en Boris Spassky door Liev Schreiber.

</doc>
<doc id="25787" url="https://nl.wikipedia.org/wiki?curid=25787" title="Garri Kasparov">
Garri Kasparov

Garri Kimovitsj Kasparov (Russisch: ), geboren als "Garri Kimovitsj Weinstein" (Russisch: , Bakoe, Azerbeidzjaanse SSR, Sovjet-Unie, tegenwoordig Azerbeidzjan, 13 april 1963) is een in de Sovjet-Unie geboren voormalig schaker van Armeens-Joodse afkomst. Hij werd op 9 november 1985 als 22-jarige de jongste wereldkampioen schaken ooit. Hij stond van 1986 tot hij in 2005 stopte gedurende 225 van de 228 maanden bovenaan de wereldranglijst en was tot januari 2013 houder van de hoogste FIDE-rating ooit (daarna overtroffen door Magnus Carlsen).
Na zijn schaakloopbaan in 2005 werd Kasparov politiek actief in Rusland met een sterke anti-Poetinvisie. In 2013 vluchtte hij naar de Verenigde Staten. Hij werd voorzitter van het Bestuur en de Internationale Raad van de Human Rights Foundation (HRF). Na het uiteenvallen van de Sovjet-Unie in 1991 was hij automatisch Russisch staatsburger geworden, maar in maart 2014 liet hij zich naturaliseren tot Kroaat. 
Kasparovs voornaam wordt in de Nederlandstalige schaakliteratuur ook wel gespeld als 'Gary' en 'Garry'.
Levensloop.
Kennismaking met het schaken en de opmars.
Al op jonge leeftijd raakte Kasparov gefascineerd door het schaakspel en hij belandde dan ook op de bekende schaakschool van Michail Botvinnik. Op zijn dertiende werd hij voor het eerst Russisch jeugdkampioen schaken met een ongekend hoog niveau, een jaar later in 1977 herhaalde hij dit met nog betere cijfers. Zijn eerste successen als jeugdspeler boekte hij onder de naam Harry Weinstein, maar enkele jaren na het overlijden van zijn vader besloot hij verder te gaan onder de gerussificeerde versie van de naam van zijn moeder (Kasparjan).
In 1978 debuteerde hij, 15 jaar oud, in het kampioenschap van de Sovjet-Unie. In 1979 werd hij voor het eerst 'losgelaten' op een internationaal toernooi en liet in Banja Luka 14 grootmeesters achter zich. In 1980 werd hij wereldkampioen bij de jeugd en in 1981 de jongste kampioen van de Sovjet-Unie.
Het wereldkampioenschap.
In 1982 begon Kasparov aan zijn opmars naar het wereldkampioenschap door het Interzonetoernooi van Moskou met overmacht te winnen. In 1983 versloeg hij in kandidatenmatches Oleksandr Beljavsky met 6-3 en Viktor Kortsjnoj met 7-4. In 1984 won hij in de finale met 8½-4½ van Vasili Smyslov en verwierf het recht om regerend wereldkampioen Anatoli Karpov uit te dagen.
Hun match begon in 1984 en ging om zes winstpartijen, waarbij remises niet meetelden. Kasparov stond na 9 partijen met 4-0 achter, maar wist via een schier eindeloze reeks remises de strijd te rekken tot het na 46 partijen 5-1 voor Karpov stond. Daarna won Kasparov twee partijen. Hoe het verder zou zijn gegaan is een open vraag, maar op dit punt werd de match afgebroken door de FIDE-voorzitter Florencio Campomanes. In 1985, bij de tweede match, lukte het hem wel om Karpov te verslaan (13-11), waarmee Kasparov de jongste wereldkampioen schaken aller tijden werd. Hij verdedigde zijn titel met succes tegen Karpov in 1986 (12½-11½), 1987 (12-12) en 1990 (12½-11½).
In 1993 won Nigel Short de kandidatencyclus. Na onenigheid met de FIDE over de voorwaarden voor de match besloten Short en Kasparov hun tweekamp buiten de FIDE om te spelen. Ze richtten daartoe een nieuwe schaakbond op, de PCA, waarna de FIDE Kasparov zijn titel ontnam. Jan Timman en Anatoli Karpov stonden klaar om die titel over te nemen: Timman verloor de match en Karpov werd opnieuw wereldkampioen schaken. Na deze scheuring waren er twee wereldkampioenen schaken.
Kasparov behield "zijn" wereldtitel in matches tegen Short (1993, 12½-7½) en Viswanathan Anand (1995, 10½-7½) maar verloor hem in 2000 aan Vladimir Kramnik (6½-8½). Daarna bleef hij echter de nummer 1 van de wereldranglijst tot aan het eind van zijn loopbaan in maart 2005. Zijn laatste FIDE-rating was 2812 (januari 2006). Uit onvrede over de manier waarop een uitdager voor Kramnik bepaald zou worden, trok hij zich terug uit de strijd om de 'klassieke' wereldtitel. Later zou Kasparov als uitvloeisel van het Pact van Praag een match om het FIDE-kampioenschap spelen met Roeslan Ponomarjov. Deze match ging om onduidelijke redenen niet door. In 2005 zouden Kasparov en Rustam Kasimdzjanov een match spelen waarvan de winnaar Kramnik zou mogen uitdagen. Toen de FIDE deze match niet van de grond kreeg, trok Kasparov zich helemaal terug uit de strijd om het wereldkampioenschap.
Toernooiprestaties.
Voor hij wereldkampioen werd, speelde Kasparov weinig toernooien. Hij won er wel een aantal: Bakoe 1980, Bugojno 1982 en Niksic 1983.
Nadat hij wereldkampioen was geworden begon hij aan een imposante reeks van 11 opeenvolgende (soms gedeelde) overwinningen: Brussel 1986, Brussel 1987, het Optiebeurs-toernooi (1988), Belfort 1988, kampioenschap Sovjet-Unie 1988, Reykjavik 1988, Barcelona 1989, Skelleftea 1989, Tilburg 1989, Belgrado 1989 en Linares 1990.
In de jaren negentig was Kasparov wat minder actief, maar won Linares 1992, Dortmund 1992, Linares 1993, het VSB-toernooi van 1994, Novgorod 1994, Horgen 1994, Riga 1995, Novgorod 1996, het VSB-toernooi van 1996, Las Palmas 1996, Linares 1997, Novgorod 1997 en Tilburg 1997.
In 1999 debuteerde Kasparov in het Hoogovenstoernooi. Zijn winst daar was het begin van een nieuwe reeks opeenvolgende overwinningen: Linares 1999, Sarajevo 1999, Corus 2000, Linares 2000, Sarajevo 2000, Corus 2001, Linares 2001, Astana 2001 en Linares 2002. In 2004 won hij het kampioenschap van Rusland en 2005 sloot hij zijn loopbaan af met winst in Linares.
Beste schaker aller tijden.
Sommigen beweren dat Kasparov de beste schaker aller tijden is. Hij heeft de op dat moment hoogste FIDE-rating ooit gehaald, namelijk 2851 punten. Daarvoor was Bobby Fischer degene met de hoogste rating, die tot 2780 kwam. Ondertussen is dit record verbroken door Magnus Carlsen (rating 2882, mei 2014). Volgens sommigen dient men bij deze verschillen in rating echter rekening te houden met zogeheten ratinginflatie. In ieder geval mag worden gesteld dat Kasparovs bijdragen aan het schaken significant zijn. De jonge Kasparov viel tot het begin van de jaren negentig op door zijn creatieve aanvalsschaak, met ongewone, risicovolle concepten en offers. Toen leek hij al, net als een van zijn grote voorgangers Michail Tal, vanuit praktisch oogpunt gerechtvaardigde offers te kunnen plegen. Hij heeft zijn enorme creativiteit achter het bord laten gelden op het strategische vlak maar zeker ook op het tactische, vooral tijdens de eerste helft van zijn carrière. Revolutionair voor de schaaksport was zijn denken in drie dimensies: materiaal, tijd en kwaliteit. Hij had als geen ander inzicht in hoe deze zich tot elkaar verhouden. Hij wist welke materiële achterstand een bepaalde voorsprong in ontwikkeling rechtvaardigde alsook welk positioneel voordeel. Ook wist hij hoe deze aspecten zich verhouden tot de tijd die er kan worden gewonnen met een of ander initiatief of aanval. Beroemd geworden is zijn inzicht dat in bijna alle gevallen een paard op f5 voor wit een pionoffer rechtvaardigt, en voor zwart eentje op f4. Ook heeft hij aan de hand van enkele partijen geïllustreerd, dat een dominant wit paard op de zesde rij en een zwart paard op de derde rij (wat een octopus wordt genoemd) het offeren van een kwaliteit compenseert. Daarnaast heeft hij met zijn ‘cut the board in two’ laten zien welke extra aanvals- en offermogelijkheden er zijn wanneer de verdedigende partij meer stukken op de andere bordhelft heeft dan die waarop zijn koning zich bevindt. Door al deze inzichten heeft hij het schaken naar een hoger plan gebracht.
Begin jaren tachtig had Kasparov al dusdanige schaakinzichten en baanbrekende ideeën dat hij een grote bijdrage heeft kunnen leveren aan het gemeengoed worden van schaakcomputers. Hij zal hierbij ook ongetwijfeld de vooruitziende blik hebben gehad, dat een goede voorbereiding op tegenstanders in de toekomst schuilt in het samen met de machine ontwikkelen van nieuwe openingsvarianten en strategische concepten. Uiteindelijk is deze visie van Kasparov realiteit geworden en kan geen enkele grootmeester van betekenis meer zonder een gedegen schaakprogramma. Kasparov zelf heeft de tweede helft van zijn carrière bewezen ook het beste te kunnen samenwerken met de computer, en zo wist hij nummer één van de wereld te blijven tot en met 2005. Kasparov heeft tal van oude openingsvarianten gecorrigeerd, zoals vele van zijn partijen lieten zien. Eind jaren negentig had hij zo'n 4000 concepten in zijn eigen database staan, zo wist hij enkele partijen al in zijn studeerkamer te beslissen.
Ondanks dit alles blijft het vraagstuk wie de grootste schaker aller tijden is moeilijk te beantwoorden. In feite zal het gaan om, zeker wanneer spelers uit verschillende tijden met elkaar worden vergeleken, de relatieve sterkte. Dit omdat het absolute niveau stijgt naarmate de tijd vordert, en schakers uit latere tijden konden steeds voortbouwen op de inzichten van hun voorgangers. In feite zijn er altijd tal van beoordelingscriteria te bedenken (zoals meeste toernooioverwinningen, het langst wereldkampioen, hoogste rating, hoogste winstpercentage in carrière, enz.). Anderen beweren echter, dat je schakers uit verschillende tijden onmogelijk met elkaar kunt vergelijken op basis van dit soort criteria. Vast staat in ieder geval dat hij tot de grootste schakers aller tijden kan worden gerekend.
Kasparov tegen Deep Blue.
Een opmerkelijk toernooi uit Kasparovs lange carrière is zijn tweekamp tegen de IBM-supercomputer "Deep Blue". IBM benaderde het schaken uit wiskundig oogpunt en dacht dat een computer met brute rekenkracht wel een menselijk schaker kon verslaan. In 1996 daagde IBM Kasparov uit om tegen Deep Blue te schaken. De eerste partij van de wedstrijd resulteerde meteen in een 1-0 stand voor Deep Blue. Het was de eerste keer dat een computer een wereldkampioen versloeg. Uiteindelijk zou Kasparov de match wel winnen met 4 tegen 2. In mei 1997 werd er opnieuw gespeeld. Nu speelde Kasparov tegen de vernieuwde Deep Blue, die werd aangedreven door 30 processors en 480 schaakchips. Hij kon 200 miljoen zetten per seconde berekenen en op deze manier ook nog 12 zetten vooruit denken. In de 1e, 2e en 6e wedstrijd maakte Kasparov een paar grote fouten (waarschijnlijk was hij van zijn stuk gebracht door een willekeurige zet van Deep Blue als gevolg van een bug) en zo kwam Deep Blue na een beladen match over 6 partijen uiteindelijk als winnaar uit de bus: 3½-2½. Kasparov heeft IBM daarna nog een aantal keer uitgedaagd, maar het is nooit tot een derde match gekomen. Wel speelde Kasparov in 2003 een match tegen "Deep Junior", een Israëlische schaakcomputer. De uitkomst was 3-3.
Einde schaakloopbaan.
Op 11 maart 2005, na afloop van het Linares-toernooi, maakte Kasparov in een persconferentie bekend dat hij met onmiddellijke ingang stopte met schaken. Zijn laatste officiële partij speelde hij een dag ervoor op 10 maart 2005 tegen Veselin Topalov, een partij die hij overigens verloor.
Leven na het schaken.
Kasparov heeft diverse schaakboeken geschreven en is woordvoerder geweest bij politieke, educatieve en sociale hervormingen in Oost-Europa. Daarnaast houdt hij zich bezig met liefdadigheid en heeft daarvoor de Kasparov Foundation opgericht in Moskou. Hij promoot het schaken in Rusland als schoolvak en heeft een eigen schaakschool opgericht: de Kasparov International Chess Academy. Verder spreekt hij regelmatig op internationale congressen zoals het World Economic Forum in Davos en de Cursos de Verano in Madrid. Ook schrijft hij een column in het schaakblad "New In Chess". Na de beëindiging van zijn loopbaan als schaakgrootmeester probeerde Kasparov voet aan de grond te krijgen in de Russische politiek.
Eenmalige terugkeer in de toernooiarena.
In augustus 2017 maakte Kasparov een eenmalige comeback in het toernooischaak. Hij speelde mee in het rapid- en snelschaaktoernooi in Saint-Louis, als onderdeel van de Grand Chess Tour. De grote vraag was in hoeverre Kasparov in staat was om na twaalf jaar afwezigheid uit het topschaak opnieuw op het niveau van wereldtoppers als Levon Aronian, Hikaru Nakamura, Sergej Karjakin en Fabiano Caruana te kunnen spelen. Uiteindelijk eindigde Kasparov met een score van 16 punten uit de mogelijke 36 op de achtste plaats van tien deelnemers, nog net voor zijn oude rivaal Viswanathan Anand.
Politieke loopbaan.
Kasparov zette zich al sinds 2004 in voor mensenrechten en begaf zich vanaf 2005 in de politiek. Daarbij was hij een openlijk tegenstander van de Russische president Vladimir Poetin en wilde het als presidentskandidaat tegen hem opnemen bij de Russische presidentsverkiezingen 2008 als leider van de democratische oppositie, verenigd onder de naam Het Andere Rusland. Om deze reden werd hij in 2006 tijdens een signeeractie door een fan met een schaakbord op zijn hoofd geslagen. Bij verkiezingsdemonstraties werd Kasparov aanvankelijk ontzien door de Russische autoriteiten, maar op 14 april 2007 werd hij gearresteerd wegens deelname aan een verboden demonstratie tegen Poetin in Moskou. Hij werd dezelfde dag nog vrijgelaten, met een kleine boete. Later dat jaar op 24 november, een week voor de verkiezingen, werd hij opnieuw opgepakt en veroordeeld tot vijf dagen cel wegens het leiden van een demonstratie tegen president Poetin waarvoor door de autoriteiten geen toestemming was gegeven.
In de race om het presidentschap heeft hij, samen met onder andere de nationaal-bolsjewisten, verschillende demonstraties tegen Poetins bewind gehouden; die werden door de politie allemaal uiteengeslagen.
In 2007 publiceerde hij een boek met de titel: "." Hierin legt hij parallellen tussen het schaakspel en de wereld van zaken en politiek.
Sinds 2009 is Kasparov adviseur en lid van de toezichthoudende raad National Security Advisory Council van het Center for Security Policy, een Amerikaans neoconservatieve denktank, die zich bezighoudt met zaken die van groot belang worden geacht voor de Amerikaanse nationale veiligheid. Toen dat bekend werd is zijn naam van de site van de National Security Advisory Council verwijderd.
Op 31 januari 2012 was hij als organisator en spreker in Moskou aanwezig tijdens een bijeenkomst voor eerlijke verkiezingen.
Sinds zijn vlucht naar de Verenigde Staten in 2013 reist hij de wereld rond, daarbij het Westen oproepend een 'vuist' te maken tegen Poetin en de mensenrechtensituatie in Rusland. In oktober 2015 verscheen zijn boek "" waarin Kasparov beschrijft waarom hij Vladimir Poetin als een dictator beschouwt en als een bedreiging, niet alleen voor Rusland, maar voor de hele wereld.
Verlies strijd om voorzitterschap FIDE.
Op 11 augustus 2014 verloor Kasparov de strijd om het voorzitterschap van de FIDE tegen Kirsan Iljoemzjinov met 110 stemmen tegen 61. Velen zagen de strijd als een politiek duel van Kasparov tegen Vladimir Poetin die Iljoemzjinov steunde. Die steun bleek onder meer uit het feit dat Russische ambassades overal ter wereld opriepen om te stemmen op Iljoemzjinov. Beide partijen in het duel beschuldigden elkaar van onregelmatige praktijken. Zo dook tijdens de campagne een contract op waarin Kasparov aan een Singaporese medewerker van de FIDE 1 miljoen dollar beloofde voor de schaakstichting waar hij voorzitter van was. In ruil voor deze steun zou hij dan zijn stem aan Kasparov geven. Het contract – dat Iljoemzjinov in verlegenheid bracht – bedong dat Agon, een organisatie waarvan Iljoemzjinov de meerderheid van de aandelen in bezit had, een monopolierecht op het organiseren van Fide-evenementen kreeg.
Briljante schaakpartijen.
Kasparov heeft in zijn lange carrière vele briljante partijen gespeeld. De partij die door velen als zijn beste schaakpartij ooit wordt beschouwd speelde Kasparov in het Hoogovenstoernooi op 20 januari 1999 tegen Veselin Topalov. Cruciaal in deze partij is het torenoffer 24. Td1xd4 waarbij de zwarte koning het vrije veld in wordt gestuurd. Uiteindelijk wint Kasparov vele zetten later door het terugwinnen van groot materieel. Critici geven aan dat zwart een succesvolle verdediging had kunnen voeren met de zet 24. ... Ka7-b6, maar over het algemeen wordt Kasparov in deze partij toch geprezen om zijn lef, creativiteit en rekenkracht waardoor één van de mooiste partijen uit de schaakgeschiedenis is gespeeld.
1. e4 d6 2. d4 Pf6 3. Pc3 g6 4. Le3 Lg7 5. Dd2 c6 6. f3 b5 7. Pge2 Pbd7 8. Lh6 Lxh6 9. Dxh6 Lb7 10. a3 e5 11. 0-0-0 De7 12. Kb1 a6 13. Pc1 0-0-0 14. Pb3 exd4 15. Txd4 c5 16. Td1 Pb6 17. g3 Kb8 18. Pa5 La8 19. Lh3 d5 20. Df4+ Ka7 21. The1 d4 22. Pd5 Pbxd5 23. exd5 Dd6
Zie het diagram. 24. Txd4!! cxd4 Volgens Kasparov was 24. ... Kb6 aangewezen voor gelijkwaardig spel. 25. Te7+! Kb6 Zwart mag het tweede torenoffer niet aannemen met 25...Dxe7 wegens 26. Dxd4+ Kb8 27. Db6+ Lb7 28. Pc6+ Ka8 29. Da7#
26. Dxd4+ Kxa5 27. b4+ Ka4 28. Dc3 Dxd5 29. Ta7 Lb7 30. Txb7 Dc4 31. Dxf6 Kxa3 32. Dxa6+ Kxb4 33. c3+! Kxc3 34. Da1+ Kd2 35. Db2+ Kd1 36. Lf1! Td2 37. Td7! Txd7 38. Lxc4 bxc4 39. Dxh8 Td3 40. Da8 c3 41. Da4+ Ke1 42. f4 f5 43. Kc1 Td2 44. Da7 1-0
In de Taimanovvariant van het Siciliaans heeft Garri Kasparov een subvariant ontwikkeld, die eerder ook al door Péter Dely gespeeld is, het Dely-Kasparovgambiet: 1.e4 c5 2.Pf3 e6 3.d4 cd4 4.Pd4 Pc6 5.Pb5 d6 6.c4 Pf6 7.P1c3 a6 8.Pa3 d5 "(diagram)"

</doc>
<doc id="25788" url="https://nl.wikipedia.org/wiki?curid=25788" title="Raymond Chandler">
Raymond Chandler

Raymond Thornton Chandler (Chicago, 23 juli 1888 - La Jolla (Californië), 26 maart 1959) was een Amerikaans schrijver van detectiveverhalen en -romans. Zijn bekendste titels zijn "The Big Sleep" en "The Long Goodbye", beide met Philip Marlowe als hoofdpersoon. Samen met Dashiell Hammett en James M. Cain (de "Californische School") geldt hij als een van de vaders van het 'hard-boiled' detectivegenre. Hij schreef slechts 7 misdaadromans en ruim 24 korte verhalen, die tot klassiekers uitgroeiden en van grote invloed waren op andere schrijvers, zoals Ross Macdonald. Hij wordt "de Shakespeare van de hard-boiled fictie" genoemd.
Korte biografie.
Geboren in Chicago verhuisde hij in 1895 op zevenjarige leeftijd - na de scheiding van zijn ouders - met zijn moeder Florence naar Engeland. Daar bezocht hij in Londen het 'Dulwich College Preparatory School' en studeerde vervolgens Internationaal Recht in Frankrijk en Duitsland. In 1907 werd hij tot Brits staatsburger genaturaliseerd, teneinde het 'Civil Service'-examen (voor Britse ambtenaren) af te kunnen leggen. Hij slaagde en kreeg een baan bij de admiraliteit, waar hij ruim een jaar diende. In deze periode publiceerde hij zijn eerste gedicht. Na zijn tijd als ambtenaar werkte Raymond Chandler als journalist, en bleef gedichten schrijven in laat-romantische stijl.
In 1912 keerde hij terug naar de Verenigde Staten en werd daar opgeleid tot boekhouder en accountant. In 1917 nam hij dienst in het Canadese leger, werd in 1918 overgeplaatst naar de RAF en vocht in Frankrijk. Toen hij naar de VS terugkeerde, verhuisde hij naar Los Angeles en had een relatie met de 18 jaar oudere Pearl Cecily "Cissy" Hurlburt, met wie hij in 1924 huwde. In 1932 bracht Chandler het zelfs tot vicepresident van het Dabney Oil Syndicate, maar hij raakte deze prestigieuze baan in de petroleumindustrie weer kwijt wegens overmatig drankgebruik.
Hij leerde zichzelf pulp verhalen schrijven om brood op de plank te hebben, en zijn eerste verhaal werd in 1933 gepubliceerd in "Black Mask Magazine". Zijn eerste detectiveroman, "The Big Sleep", werd gepubliceerd in 1939 (later herhaaldelijk verfilmd met o.a. Humphrey Bogart en Robert Mitchum).
Chandler werkte tevens een tijdlang als scenarist in Hollywood als gevolg van het succes van zijn misdaadromans, o.a. in 1944 met regisseur Billy Wilder aan "Double Indemnity" (naar het boek van James M. Cain), en schreef enkele filmscenario's, waaronder "The Blue Dahlia" (1946, zijn enige originele scenario), en "Strangers On A Train" (1951), naar het boek van Patricia Highsmith en verfilmd door Alfred Hitchcock. "The Blue Dahlia" is alles wat nog rest van de roman waar Chandler tussen "The Lady in the Lake" en "The Little Sister" aan werkte.
Zijn vrouw Cissy overleed op 12 december 1954 en Chandler, wiens hart gebroken was, greep weer naar de fles. Zijn schrijven ging achteruit, zowel in kwaliteit als in kwantiteit. In februari 1955 deed hij een poging tot zelfmoord. Hij overleed uiteindelijk op 70-jarige leeftijd aan een longontsteking.
Literatuurkritiek.
Chandlers doordachte proza werd in brede kring bewonderd, van intellectuelen zoals W.H. Auden, Stephen Spender en Evelyn Waugh tot populisten als Ian Fleming. Hoewel zijn stijl vooral was geënt op die van Dashiell Hammett, was zijn gebruik van dichterlijke vergelijkingen heel origineel. Zinswendingen als "De minuten liepen op hun tenen voorbij, met de vinger op de lippen" ("The Lady in the Lake", 1943) hebben in de VS de benaming 'Chandlerisms' gekregen.
Zijn stijl is ook vaak geparodieerd en gepersifleerd. Hij was daarnaast een scherpzinnig criticus van pulpliteratuur, en zijn essay "The Simple Art of Murder" (1950) wordt ook in academische kring nog steeds vaak geciteerd.
Zijn werken, steeds geschreven in de ik-vorm, hebben vaak ingewikkelde plots. Een beroemde anekdote is dat toen Chandler door de filmstudio gebeld werd tijdens de verfilming van een van zijn boeken, waarbij hem de vraag werd gesteld wie nu een bepaalde moord gepleegd had, hij het zelf ook niet meer wist. Een van zijn motto's als schrijver was dan ook: "When in doubt, have a man come in with a gun in his hand" ("Als je niet meer weet hoe het verdergaat, laat je een vent met een pistool de kamer binnenkomen").
Raymond Chandler oefende grote invloed uit op de misdaadroman en in het bijzonder op navolgers als Robert B. Parker, Michael Connelly, Timothy Harris, Arthur Lyons, Max Allan Collins, Robert Crais, Walter Mosley, Sara Paretsky, Paco Ignacio Taibo II, Loren D. Estleman en Ross Macdonald.
Ook het film noir- genre is grotendeels schatplichtig aan zijn werk.
Prijzen.
Tevens kreeg Chandler twee Oscarnominaties voor het Beste Scenario: voor "Double Indemnity" in 1945 (samen met Billy Wilder) en in 1947 voor "The Blue Dahlia".
Bibliografie.
Romans.
Al deze titels gaan over een privédetective in Los Angeles, Philip Marlowe: "Een nette, aardige, cleane privédetective die geen as op de grond zou laten vallen en nooit meer dan één pistool bij zich zou dragen', zoals Marlowe zichzelf omschrijft op de eerste bladzijde van "The High Window".
"The Big Sleep", "Farewell, My Lovely" en "The Long Goodbye" worden meestal als zijn beste werken beschouwd.

</doc>
<doc id="25790" url="https://nl.wikipedia.org/wiki?curid=25790" title="Ang Lee">
Ang Lee

Ang Lee (Pingtung, 23 oktober 1954) is een filmregisseur uit Taiwan die tegenwoordig ook films maakt in Hollywood. Veel van zijn films belichten de strijd tussen traditie en modernisering.
Taiwanese films die gemaakt zijn na de jaren negentig, hebben vaak een thema dat wordt weergegeven in tragisch historisch realisme. Zijn films vormen een breuk met dit genre omdat ze vaak een luchthartige toon hebben.
In 2001 won hij een Academy Award voor beste niet-Engelstalige film met "Crouching Tiger, Hidden Dragon". Met zijn film "Brokeback Mountain" wist hij in 2006 een Oscar voor beste regie binnen te slepen. Deze film won daarnaast prijzen in de categorie beste bewerkte script en beste originele muziek, maar liep in vijf andere categorieën de prijs mis. De Oscar voor beste regie won Lee in 2013 nogmaals, voor zijn film "Life of Pi". Verder won Lee in zijn carrière drie keer een Golden Globe en vier keer een BAFTA. Op de filmfestivals van Berlijn en Venetië won de filmmaker verschillende prestigieuze prijzen, namelijk twee keer de Gouden Beer en twee keer de Gouden Leeuw.

</doc>
<doc id="25794" url="https://nl.wikipedia.org/wiki?curid=25794" title="Blindschaak">
Blindschaak



</doc>
<doc id="25795" url="https://nl.wikipedia.org/wiki?curid=25795" title="Simultaanspel">
Simultaanspel

Bij het simultaanspel speelt een (meestal sterke) speler tegen meer dan één speler tegelijk, wat kan variëren van twee tot wel dertig of meer borden. Simultaanspel komt vooral voor bij schaken en dammen, maar kan ook bij andere bordspelen gespeeld worden. 
Sommige verenigingen nodigen eenmaal per jaar een simultaanspeler uit om de krachten te meten. Vaak is dat een meester of grootmeester. 
Vaak is iedereen welkom om bij de simultaanseance aan te schuiven en zijn krachten met de meester te meten. Brengen de tegenstanders hun eigen stukken mee, dan is men niet afhankelijk van de - wellicht beperkte - inventaris van de vereniging.
Verloop van de seance.
De borden worden meestal in een kring opgesteld. De meester speelt aan alle borden met de witte stukken. Of hij kiest met welke kleur hij speelt. 
De simultaanspeler wandelt langs de borden en doet aan ieder bord een zet. De tegenstanders krijgen per zet precies zo veel bedenktijd als de simultaanspeler nodig heeft om de kring rond te lopen. Als de simultaanspeler bij een bord aankomt, moet de tegenstander direct zijn zet uitvoeren, waarna de simultaanspeler een tegenzet doet en doorloopt naar het volgende bord.
De ongelijke sterkte (meester versus amateur) wordt dus gecompenseerd doordat de tegenstanders veel meer bedenktijd krijgen. 
Bovendien moet de meester onthouden wat er aan de diverse borden gaande is - als hij aan een van de borden een combinatie bedenkt, moet hij zich bij terugkeer herinneren wat hij bedacht had.
Een goede simultaanspeler kent de stellingen van alle borden uit het hoofd. Er zijn dan ook schakers die simultaan blindpartijen spelen. Ook bij dammen komen blindsimultaans voor; een bekende dammer die hierin uitblinkt is Ton Sijbrands. 
Met klok.
Meestal wordt een simultaanseance zonder klok gespeeld, maar het kan, als er weinig tegenstanders zijn, ook met klok. Bij een kloksimultaan mag een speler direct een zet doen wanneer hij dat wil, waarna hij de klok indrukt. De tijd van de meester start dan, hoewel de meester wellicht bij een ander bord is. De meester mag zelf kiezen aan welk bord hij een zet doet; hij kan bij een bord een aantal zetten achter elkaar doen, of een bord overslaan als de tegenstander nog geen zet heeft gedaan.

</doc>
<doc id="25796" url="https://nl.wikipedia.org/wiki?curid=25796" title="Riga">
Riga

Riga (Lets: "Rīga," Russisch: "Рига") is de hoofdstad van Letland en is met circa 640.000 inwoners de grootste stad van de Baltische staten. De stad ligt aan weerszijden van de Westelijke Dvina (Lets: "Daugava"), dicht bij de monding in de Golf van Riga (Oostzee), en beslaat 307,17 km². Het is het politieke, economische en culturele centrum van Letland. In Riga bevinden zich de kantoren van de Body of European Regulators for Electronic Communications (BEREC) van de Europese Unie. De stad wordt bediend door Riga International Airport en beschikt over een bus- en tramnet.
Riga werd gesticht in 1201 en is een voormalige Hanzestad. Het historisch centrum van Riga staat op de Unesco-Werelderfgoedlijst, onder andere dankzij de pittoreske oude binnenstad (ook wel bekend als "Vecrīga") met haar kronkelende straten, middeleeuwse kerken, waarvan de torenspitsen de skyline domineren, en gildehallen. Het werelderfgoed omvat ook Riga's houten architectuur uit de 19e eeuw en haar art-nouveau-architectuur uit de late 19e en vroege 20e eeuw. Riga zou de meest verfijnde verzameling art-nouveaugebouwen hebben in Europa. In de Nieuwe Stad zijn voorbeelden van art-nouveau te vinden. De Oude en Nieuwe stad worden van elkaar gescheiden door parken met een kronkelend kanaal, dat eerder een slotgracht was langs de stadsmuur. De Vrijheidsboulevard ("Brīvības bulvāris"), waarop het Vrijheidsmonument staat, loopt als een as door de stad.
Riga was in 2014 samen met het Zweedse Umeå Culturele hoofdstad van Europa. De stad organiseerde in 2003 het Eurovisiesongfestival en in 2006 de NAVO-top.
Riga is lid van het netwerk Eurocities en van de Unie van Baltische Steden.
Bevolking.
De bevolkingsgegevens geven een daling van de bevolking weer:
De grootste etnische groep zijn de inheemse Letten (44%), net gevolgd door de Russen (37,7%), verder 3,7% Wit-Russen, 3,7% Oekraïners, 1,8% Polen en 9,1% diversen.
Geschiedenis.
Het gebied aan de monding van de Westelijke Dvina vormde een ideale vestigingsplaats voor de plaatselijke vissersbevolking, de Lijven, een aan Esten en Finnen verwant kustvolk, dat later door de Letten is geassimileerd maar wel zijn naam naliet in de oude naam voor oostelijk-Letland: Lijfland (westelijk-Letland heet vanouds: Koerland).
&lt;br&gt;Het vissersdorp Riga werd nadien als handelsoverslagplaats ingericht door handelslieden uit noordelijk Duitsland, Scandinavië en Rusland.
Duitse kolonisatie.
In 1186 werd in het stroomopwaarts gelegen Üxküll door Meinhard van Segeberg het bisdom Lijfland opgericht. Nadat bisschop Albert von Buxthoeveden de hulp van de Orde van de Zwaardbroeders ingeroepen had versloegen deze in 1198 de heidense Lijven.
De Zwaardbroeders bouwden in 1201 bij Riga een burcht als bastion voor hun pas verworven macht. Daarbij werd ook de stad gesticht. In 1202 verplaatste Albert de zetel naar Riga, als het bisdom Riga. In 1228 sloot de pauselijk legaat Willem van Modena een compromis tussen de bisschop en de Orde, waarbij de Orde twee derde en de bisschop een derde van het veroverde gebied in handen kreeg.
In 1246 vond de verheffing tot aartsbisdom voor alle Baltische landen plaats met als eerste aartsbisschop Albert Suerbeer. Riga viel officieel binnen het wereldlijk territorium van de bisschop, maar de aanwezigheid van de Zwaardbroeders en de geleidelijk machtiger wordende burgerij zorgden voor een eeuwenlange strijd om de macht over de stad. De Zwaardbroeders werden na 1237 als Lijflandse Orde een deel van de Duitse Ordestaat, een staat geleid door een aan geestelijke geloften gebonden ridderschap. Deze ridders waren grotendeels afkomstig uit Westfalen. Zij kwamen van tijd tot tijd in gewapend conflict met de bisschop en met de burgerij van Riga die met haar op handel gerichte belangen andere doelen nastreefde dan die van de territoriale machtsexpansie die de ridderorde beoogde.
Cultuur.
De nieuwe burgers in de steden, met name in Riga, waren als handels- en ambachtslieden eveneens afkomstig uit het Duitse Rijk en bestuurden hun stad volgens Duits stadsrecht, dat wil zeggen met eigen rechtspleging, zelfbestuur door een burgerraad en de organisatie van gilden volgens zogenaamde 'willekeuren' (collectieve rechten).
Cultureel was het middeleeuwse Riga een Midden-Europese stad van middelgrote omvang met op het laatst 12.000 inwoners. Zij spraken voornamelijk Nederduits, alleen het van het platteland afkomstige dienstpersoneel bestond uit Letten aan wie overigens door het stadsbestuur geen burgerrecht werd toegestaan.
Riga werd een economische poort tussen Midden- en West-Europa enerzijds en Rusland anderzijds. In 1282 werd de stad lid van het Hanze-verbond, een vooral Noord-Duitse vereniging van steden, en daarmee verstevigde de stad zijn politieke en economische positie. Haar concurrentiekracht werd echter verzwakt door allianties tussen Litouwen, Polen, Denemarken en Zweden, die een groter belang hadden bij Dantzig.
Onder Polen en Zweden.
Na de hervorming werd Lijfland luthers en de positie van de bisschop bleek onhoudbaar. De Lijflandse Oorlog van 1558 tot 1582 betekende het einde van de oude machtsstructuren. In 1561 werd de Lijflandse Orde opgeheven en trad de laatste bisschop, Wilhelm von Brandenburg, af. Riga verklaarde zich een vrije stad, maar de landdag van de Lijflandse Confederatie was genoodzaakt de bescherming aan te vragen van Sigismund II, grootvorst van Litouwen en koning van Polen. Hierdoor was de vrijheid maar van korte duur.
Na 1561 werd Riga een deel van het Hertogdom Lijfland dat deel was van het Pools-Litouwse Gemenebest. Zonder veel effect werd nu de contrareformatie gestimuleerd. De Dertigjarige Oorlog maakte daaraan een einde toen de Zweedse koning Gustaaf Adolf in 1621 het westelijk deel van het hertogdom inclusief de stad Riga veroverde. Riga werd nu deel van Zweeds Lijfland, waarmee een periode van economische en culturele bloei aanbrak omdat de stad de belangrijkste uitvoerhaven voor Russisch graan, hout en bont werd. Pogingen van Rusland om de stad in te nemen liepen in 1656 en 1700 op niets uit, maar hadden in 1710 succes.
Ook voor de Republiek der Verenigde Nederlanden was Riga een belangrijke handelspartner, waar vooral hennep en hout voor de scheepsbouw gehaald werden.
Russische tijd.
Tijdens de Grote Noordse Oorlog dwong de Russische tsaar Peter de Grote in 1710 Zweeds-Lijfland en Zweeds-Estland onder zijn gezag. Bij de Vrede van Nystad op 10 september 1721 kwamen Lijfland en Estland als de zogenaamde Baltische gouvernementen bij het Russische Keizerrijk. Riga werd hoofdstad van het Gouvernement Riga. Het Russisch gezag zou ruim twee eeuwen gaan duren.
De verarming was in deze tijd groot; een derde deel van de bevolking was gestorven ten gevolge van de oorlog. De uitoefening van het gezag werd door de tsaren overgelaten aan de vanouds Duitstalige (oorspronkelijk Nederduits, na de reformatie toenemend Hoogduits sprekende) elites: dat wil zeggen de grootgrondbezittende Baltische adel (de "Ritterschaft", spottend ook wel de "Baltische baronnen" genoemd) en de eveneens Duitssprekende stedelijke burgerij. Riga kreeg geen universiteit maar wel een hogere zogenaamde "Domschule", waaraan onder andere Johann Gottfried Herder doceerde.
De stad Riga had na de stichting van die stad concurrentie te duchten van de nieuwe haven van Sint-Petersburg maar bleef de tweede haven van het Russische Rijk en breidde zich in snel tempo uit. De Duitstalige burgerlijke cultuur bleef dominant tot aan het einde van de 19e eeuw. In die tijd begon de Russische regering met een centraliseringspolitiek die in de Baltische provincies de Russische bureaucratie versterkte en het Russisch in bestuur en onderwijs als enige taal voorschreef. In 1878 werd de stedelijke autonomie opgeheven en het bestuur gelijkgeschakeld met de andere steden in het Russische Rijk. Eeuwenlang was het hogere onderwijs Duitstalig geweest, maar in 1889 moest het plaats maken voor Russischtalige staatsscholen. De jonge generatie van de Duitstalige elite emigreerde in toenemende mate naar Midden-Europa. Vele wetenschappers, literatoren en militairen, met name in Pruisen, stamden uit zogenoemde Duits-Baltische families (zie Baltische Duitsers). Zij bleven in Duitsland, waar zij de universiteiten bezochten, vooral nadat de Russische regering na 1889 het Duitstalig hoger onderwijs in de Baltische provincies had opgeheven.
In 1880 was onder de stadsbevolking van Riga nog een relatieve meerderheid van 40% Duits, terwijl de Letten toen nog geen 20% telden. In 1897 was dat aantal Duitsers, onder inmiddels 282.000 inwoners, gedaald tot 25,5%, terwijl 46% zich als Let, en 17% als Rus liet registreren. Van de 56 in Riga uitgegeven kranten en tijdschriften waren 20 in het Duits, 20 in het Russisch en 15 in het Lets gesteld.
Na de revolutie van 1905 werd de oude Baltisch-Duitse elite politiek definitief onttroond, terwijl de nieuwe Russische ambtenarij haar nog niet geheel had vervangen. In het vacuüm daartussen manifesteerde zich nu een opkomend nationalisme onder de Letten, maar ook het internationale socialisme dat Letse en Russische arbeiders verbond. Deze opstand van communisten en nationalisten werd door het Russische leger pas na grote verwoestingen, met name van de adellijke landhuizen, neergeslagen.
In de Eerste Wereldoorlog kwam de stad tussen de fronten van het Duitse en het Russische leger te liggen. Dat bracht grote verwoestingen met zich mee en de helft van de bevolking vertrok, voor een deel gedwongen, naar het Russische binnenland. In 1917 trokken de Duitse troepen de stad binnen en brak een strijd uit tussen Letse nationalistische, communisten en Duitse legereenheden, waarvan de eerste en de laatste zich voorlopig met elkaar verbonden. In 1920 werd de nationale onafhankelijkheid uitgeroepen en inmiddels waren veel bewoners teruggekeerd.
Het Duitse aandeel was in 1922 geslonken tot nog maar 16% bij een tot 185.000 afgenomen bevolking. Toen de meerderheid Let te zijn. De Russen waren na het verdrijven van hun staatsgezag afgenomen tot 6%, terwijl door de revolutie in Rusland veel Joden in de stad een veilige plaats hadden gezocht en hun aantal was verdubbeld.
Niettemin bleef de culturele oriëntatie van Riga Midden-Europees, wat bijvoorbeeld uit het ruime gebruik van de bouwstijlen van het "fin de siècle" en de "Secession" blijkt.
De dominantie van de Duitse taal werkte nog lang door wat mag blijken uit een telling in 1904 van de in Riga uitgegeven tijdschriften en dagbladen: van de 56 was 20 Duits- en 15 Lets-talig. Daarbij moet rekening gehouden worden met een aanzienlijke joodse burgerij die zich ontwikkelde op basis van migratie uit het toentertijd ook tot het Russische rijk behorende Polen en Litouwen. In Riga telden Joden 7% van de bevolking; velen bedienden zich van de Duitse taal en dus ook van Duitstalige media.
De instroom van Letten van het platteland deed zich niettemin meer en meer gelden, nadat plattelanders zich vrij in de stad mochten vestigen. In theaters, literaire en wetenschappelijke verenigingen en in de media kwam voor het eerst ook enige plaats voor de Letse taal, echter niet blijvend in het onderwijs dat sinds 1889 een speerpunt werd van de politiek van russificatie.
"Bron bevolkingsstatistiek" : Annuaire statistique de la Lettonie pour l'année 1922, Riga 1922.
Eerste Wereldoorlog en onafhankelijkheid.
Een voorlopig einde aan de Russische overheersing kwam in 1917 toen de stad werd ingenomen door Duitse legers. In 1918 werden de Baltische landen conform het Verdrag van Brest-Litovsk onder protectoraat van Duitsland gesteld. Na beëindiging van de Eerste Wereldoorlog werden ze na 700 jaar voor het eerst staatkundig onafhankelijk.
In het interbellum verplaatste Riga haar economische aandacht nog sterker dan tevoren naar het Westen, en niet alleen naar Duitsland maar vooral ook naar Engeland.
Tweede Wereldoorlog en Sovjet-overheersing.
De Tweede Wereldoorlog verliep voor het land noodlottig. In 1940 werd het land ingevolge het Ribbentrop-Molotovpact ingelijfd door de Sovjet-Unie. Duitsland en de Sovjet-Unie kwamen toen de evacuatie overeen van de Baltische Duitsers, de oude burgerlijke bovenlaag. Vrijwel alle - tienduizenden - Baltische Duitsers ("Deutschbalten") in Riga lieten zich onder dreiging van onteigening en na toezegging van schadeloosstelling door Duitsland evacueren en vervolgens in het bezette Polen detacheren. Hun schadeloosstelling werd daar 'betaald' door onteigende Polen.
In het voorjaar van 1941 begon het nieuwe Sovjet-gezag met de planning van de massale deportatie van "anti-sovjet elementen" uit de bezette Baltische staten. In de nacht van 13–14 juni 1941 werden 15.424 inwoners uit Letland gedeporteerd naar kampen, meestal in Siberië. In totaal werden in het eerste jaar van de Sovjetbezetting van Letland 35.000 mensen gedeporteerd.
Na het uitbreken van de oorlog tussen Duitsland en de Sovjet-Unie werd Riga op 1 juli 1941 door het Duitse leger bezet. Dit verdeelde de Letten. Na de zojuist plaatsgevonden hebbende deportaties zagen velen vooreerst de Duitsers als bevrijders. Na de Tweede Wereldoorlog zijn er diverse gekleurde beweringen door de Sovjet-propaganda de wereld in geholpen. De Sovjet-Unie had er na de Tweede Wereldoorlog alle belang bij om de sinds de Eerste Wereldoorlog afvallige staten Letland en Estland, maar ook Finland in een zo kwaad mogelijk daglicht te zetten om eigen bezetting te rechtvaardigen. Het in 2010 uitgegeven boek 'Amidst Latvians during the Holocaust', geschreven door Edward Anders, geeft een ander beeld. De Joodse Edward Anders (Alperovics) overleefde samen met zijn moeder de oorlog. Zijn vader werd doodgeschoten evenals een groot deel van zijn familie. De schrijver behandelt de rol van het fascistische Arājs commando dat stond onder Viktor Arājs en zich inzette voor het oppakken en executeren van 'Joodse en Sovjet-elementen'. Hij bestrijdt dat er – direct nadat de Russen zich terugtrokken en voor de Duitsers binnenkwamen – pogroms in Letland en Riga plaatsvonden, zoals de Sovjet-propaganda na de Tweede Wereldoorlog beweerde. Niettemin hebben deze commando's op eigen gezag naast en vooruitlopend op het werk van de Duitse liquidatiecommando's (Einsatzgruppen) 5.000 joden uit Riga opgepakt en in de bossen bij Bikernieki geëxecuteerd. Daarna was het commando ook achter en aan het Oostfront in Litouwen, Wit Rusland en de Oekraïne actief. De Arājs commando's worden verantwoordelijk gehouden voor het vermoorden van minstens 56.000 mensen, voor het merendeel joden: 22.000 in Letland en 30.000 in Wit-Rusland. In 1949 zou de gevluchte leider Arājs door de Britten vrijgelaten worden. Hij nam met hulp van de in Londen verblijvende Letse exil-regering, een andere identiteit aan en pas in 1979 werd hij opnieuw aangeklaagd en veroordeeld.
Na drie jaar collaboratie met de Duitse bezettingsmachten kwamen de Letten in 1944 onder Sovjet-gezag. 120.000 van hun kwamen daarbij om of werden in de Goelag geïnterneerd, waaruit zij vaak niet terugkeerden. Honderdduizenden vluchtten naar het Westen, vooral naar Zweden. Op het platteland zou nog jarenlang een nationale guerrilla tegen het Sovjet-gezag gevoerd worden. Letland verloor één derde van zijn bevolking.
Om het nationale karakter te breken werden honderdduizenden Russen in het land ondergebracht en te werk gesteld. Een grootscheepse industrialisatie vond plaats, die een groot aantal (Russischtalige) arbeidskrachten uit de rest van de Sovjet-Unie aantrok. In 1989 was het percentage Letten in Riga gedaald tot 36,5%. Riga leek een toekomst als Russische stad tegemoet te gaan.
Hernieuwde onafhankelijkheid.
De economische hervormingen onder de naam perestrojka geïnitieerd door de laatste Sovjetleider Michail Gorbatsjov, leidden tot toenemende vrijheid. Zij gaven de Letten de moed om op 21 augustus 1991 volledige onafhankelijkheid te proclameren. De Sovjet-Unie erkende dat op 6 september. Op 17 september werd Letland formeel lid van de Verenigde Naties. Het NAVO-lidmaatschap moest de soevereiniteit tegenover Russisch revanchisme militair verzekeren.
Tien jaar later vierde Riga haar 800e verjaardag. Het moderne Riga bezit nog steeds een grote Russische minderheid, hoewel deze aanzienlijk is afgenomen ten opzichte van 1990 toen zij een kleine meerderheid uitmaakte. Spanningen tussen de bevolkingsgroepen laaien nu en dan op, met name over de positie van de Russischtalige scholen en de wens om het Russisch als tweede officiële taal te erkennen.
Bezienswaardigheden.
De belangrijkste bezienswaardigheden bevinden zich in de Oude Stad, die ook op de UNESCO-Werelderfgoedlijst staat. De middeleeuwse binnenstad bevindt zich op de rechteroever van de Westelijke Dvina (Daugava) binnen de voormalige vestingwerken. Deze vestingwerken hebben plaatsgemaakt voor een stadspark.
Art-nouveau-liefhebbers komen in Riga aan hun trekken. Michail Eisenstein, de vader van filmregisseur Sergej Eisenstein, is de bekendste architect van een aantal van de art-nouveauhuizenblokken in de zogenaamde Nieuwe Stad, een wijk ten noorden van de Oude Stad. In deze wijk, die eveneens op de Werelderfgoedlijst staat, zorgt de art-nouveau-architectuur voor een contrast met de overige traditionele houten woningen.
De toeristische trekpleisters zijn:
Sport.
Voetbalclub Skonto FC werd in 1991 opgericht en werd de eerste dertien seizoenen van de opnieuw opgerichte Letse Virslīga landskampioen. Voor het seizoen 2016 kreeg de club vanwege financiële problemen geen licentie op het hoogste niveau en ging in de 1. līga spelen. In december 2016 werd de club failliet verklaard. Clubs uit Riga die sinds 2016 wel op het hoogste Letse niveau uitkomen zijn FS METTA/Latvijas Universitāte, FK RFS en Riga FC.
IJshockey is een belangrijke sport in Letland. Dinamo Riga komt als enige Letse club uit in de sterke Russische Kontinental Hockey League. Riga organiseerde in 2006 het Wereldkampioenschap ijshockey voor A-landen en in 2013 het Wereldkampioenschap curling voor vrouwen.
Verkeer en vervoer.
Riga vormt het hart van het vervoersnetwerk van Letland. Enkele rijkswegen beginnen in Riga, en de Europese weg 22 kruist de stad.
Spoorwegen.
Riga vormt het centrale punt van het spoornetwerk van Letland, dat wordt bediend door de nationale spoorwegmaatschappij Pasažieru vilciens. Het centraal station van Riga is gelegen ten oosten van de oude stad. Vanaf hier vertrekken treinen naar Tukums, Jelgava, Daugavpils, Zilupe, Gulbene, Sigulda, Valga (Estland) en Skulte.
Er is geen directe treinverbinding met Tallinn, hiervoor dient men over te stappen aan de grens in Valga. Naar Rusland en Wit-Rusland bestaat wel een internationale treinverbinding uit Riga.
Luchtvaart.
De Luchthaven Riga ligt 13 kilometer ten zuidoosten van de stad en biedt vooral vluchten naar Europese bestemmingen. Het is de grootste luchthaven van de Baltische staten. In 2018 maakten 7 miljoen passagiers gebruik van de faciliteiten.
Scheepvaart.
Riga heeft een belangrijke haven. Deze ligt tussen het centrum van de stad en de kust van de Golf van Riga over een lengte van zo’n 15 kilometer langs beide oevers van de Westelijke Dvina. De haven werd al gebruikt door de Vikingen voor hun handel met Constantinopel. Na 1200 worden de Duitsers actief in de regio en in 1281 werd Riga opgenomen in de Hanze. In de Grote Noordse Oorlog verslaat Peter de Grote de Zweden in Estland en neemt Riga in. In de Vrede van Nystad krijgt Rusland onder andere Estland toegewezen. Rusland gebruikt de haven ook als post voor de Russische Keizerlijke Marine.
De haven heeft een oppervlakte van zo’n 6500 hectare waarvan 2000 land en de rest is water. De capaciteit is zo’n 63 miljoen ton op jaarbasis. In 2018 werd 36 miljoen ton overgeslagen en hierbij lag het zwaartepunt op droge bulkgoederen. Het uitvoervolume is vijfmaal groter dan het invoervolume. Na Klaipėda (Litouwen) was het de grootste haven van de Baltische staten gemeten naar overslagvolume. Zeeschepen met een maximale diepgang tot 15 meter kunnen gebruik maken van de haven van Riga.
Stadsvervoer.
Binnen Riga wordt het openbaar vervoer uitgevoerd met bussen, trolleybussen en trams. Het bedrijf dat dit openbaar vervoer verzorgt is Rīgas Satiksme.
Onderwijs.
Onder meer de volgende onderwijsinstellingen zijn gevestigd in Riga:
Stedenbanden.
Riga heeft een stedenband met:

</doc>
<doc id="25797" url="https://nl.wikipedia.org/wiki?curid=25797" title="Dit was het nieuws">
Dit was het nieuws

Dit was het nieuws is een satirisch televisieprogramma waarin twee teams commentaar geven op het nieuws van de voorgaande week. Het programma heeft de vorm van een spelprogramma, waarin twee teams onder leiding van een spelleider tegen elkaar strijden. De puntentelling is niet belangrijk ("we kijken even naar de stand"), na de eerste ronde staat het altijd 4 tegen 4. Wel wordt er aan het einde een winnend team aangewezen. Elk team bestaat uit een vaste teamleider en een wekelijkse gast.
Het programma werd van 1996 tot eind 2009 uitgezonden door de TROS. Nadat commerciële zender RTL 4 op 5 juni 2010 een goed bekeken proefaflevering uitzond, die grotendeels in het teken stond van de Tweede Kamerverkiezingen verschenen er bij RTL4 tussen mei 2011 en oktober 2015 ook reguliere afleveringen. Op 17 december 2017 keerde het programma terug bij publieke omroep AVROTROS.
Geschiedenis.
Van TROS naar RTL en weer terug.
Opstart.
In 1995 kwamen Raoul Heertje, Thomas Acda, Eric van Sauers, Hans Sibbel en Dolf Jansen op het idee om een Nederlandse variant te maken op het satirische BBC-televisieprogramma "Have I Got News for You". Datzelfde jaar nog werd er een pilootaflevering opgenomen. 
Op 17 mei 1996 zond de TROS de eerste "Dit was het nieuws" uit op Nederland 2. De teamleiders waren Thomas Acda en Raoul Heertje, de spelleider Harm Edens. De eerste reacties op het programma waren wisselend. Men vreesde aanvankelijk voor een zoveelste mislukte poging tot satirische televisie in Nederland, maar dankzij de ledenraad van de TROS kreeg het programma de kans om uit te groeien tot een geslaagde variant op het Britse voorbeeld.
Van TROS naar RTL.
Na een moeizame start groeide het aantal kijkers door de tijd heen gestaag tot zo’n 1,3 miljoen. Desondanks besloot de TROS in 2009 om te stoppen met het programma. Hoewel andere publieke omroepen interesse hadden getoond in het programma, was de netmanager van Nederland 1, Marcel Peek, van mening dat het programma moest stoppen. Hij vond dat de gasten niet altijd goed genoeg waren en dat er te weinig afleveringen per jaar werden gemaakt. Op 19 december werd, na dertien jaar en iets meer dan 150 afleveringen, de laatste aflevering uitgezonden bij de TROS.
RTL was geïnteresseerd in overname van het programma en zond op 5 juni 2010 één proefaflevering van "Dit was het nieuws" uit die volledig gewijd was aan de Tweede Kamerverkiezingen van dat jaar. Naar aanleiding van deze uitzending besloot RTL nieuwe afleveringen te bestellen en van 2011 tot en met 2015 was "Dit was het nieuws" te zien op RTL 4.
Terug naar AVROTROS.
Met het argument dat het programma “niet vernieuwend genoeg” was, stopte RTL4 in 2015 met het programma. Twee jaar later keerde het programma terug op televisie bij omroep AVROTROS.
Op 8 september 2022 was het programma eenmalig te zien op NPO 3 vanwege de wijzigingen in de programmering met het overlijden van Elizabeth II.
Op donderdag 26 september 2024 werd de 300ste aflevering uitgezonden, met als gasten Joshua Nolet en Mark Baanders.
Bezetting.
De presentatie en spelleiding was vanaf de eerste aflevering steevast in handen van Harm Edens. De teamleiders kenden door de tijd heen echter een wisselende bezetting. 
De eerste zes seizoenen bij de TROS waren dit Raoul Heertje en Thomas Acda, waarna Thomas Acda ermee stopte vanwege zijn zangcarrière met Paul de Munnik (Acda en De Munnik). Het zevende seizoen bestond uit een aantal specials over het EK met teamleiders Heertje en Peter Heerschop. 
Voor het seizoen daarna werd Marc-Marie Huijbregts als vervanger van Acda aangetrokken. Hij oogstte zoveel lof voor zijn bijdragen dat hij een eigen programma kreeg bij de KRO. Zijn plek in Dit was het nieuws werd in 2001 ingenomen door Jan Jaap van der Wal, die tot en met de laatste TROS-aflevering in 2009 vaste teamleider zou blijven. 
In 2010 maakte RTL 4 een proefuitzending met teamleiders Heertje en Van der Wal. De proefuitzending bleek succesvol, waardoor RTL 4 besloot tot het maken van nieuwe seizoenen. De commerciële omroep strikte Thomas Acda als teamleider naast Raoul Heertje, waardoor het programma in het voorjaar van 2011 met de oorspronkelijke bezetting Heertje, Acda en Edens van start kon. Deze bezetting hield meerdere jaren stand, tot Heertje – na 33 seizoenen en ruim 200 afleveringen – eind 2014 aankondigde te willen vertrekken bij het programma. Dit bracht ook Acda aan het twijfelen over zijn toekomst bij "Dit was het nieuws;" zijn besluit om te stoppen volgde een maand later. Voor de resterende afleveringen bij RTL 4 werden Martijn Koning en Daniël Arends als teamcaptains aangesteld. 
Bij de terugkeer van het programma bij AVROTROS op 17 december 2017 werden Peter Pannekoek en Jan Jaap van der Wal de vaste teamcaptains. Pannekoek werd in het seizoen in het najaar van 2021 tijdelijk vervangen door Patrick Laureij en Daniël Arends (die elkaar afwisselden), omdat Pannekoek het druk had met try-outs ter voorbereiding van zijn oudejaarsconference. In 2022 keerde Pannekoek terug.
Achter de schermen.
Redactie.
Het programma komt, evenals het Engelse voorbeeld, spontaan tot stand. Wel weten de teamcaptains van tevoren welke onderwerpen aan bod komen en ze krijgen de foto's al te zien waar ze een bijschrift bij moeten bedenken. Er is een redactie van schrijvers verantwoordelijk voor de door Harm Edens voorgelezen, verbindende teksten. De volgende personen zitten in deze redactie:
De eindredactie is in handen van:
Tekstschrijvers.
Tekstschrijvers zijn onder anderen:
De productie van "Dit was het nieuws" is sinds 1997 in handen van Angelique de Vries (Producent Angel's TV Producties).

</doc>
<doc id="25801" url="https://nl.wikipedia.org/wiki?curid=25801" title="Reuver">
Reuver

Reuver (Limburgs: de "Ruiver") is een dorp in het midden van de Nederlandse provincie Limburg dat deel uitmaakt van de gemeente Beesel. Het heeft ongeveer inwoners, met een bevolkingsdichtheid van 746 inw./km².
Reuver ligt tussen de Maas en de grens met Duitsland. Reuver wordt verder ontsloten door de A73.
Naam.
Reuver, de jongste kern binnen de schepenbank Beesel en Belfeld, werd voor het eerst genoemd in 1547. De naam is afgeleid van herberg "De Rover", een middeleeuwse benaming voor roofvogel. In latere akten werd de herberg, vermoedelijk voorzien van een uithangbord met daarop een adelaar, door reizigers ook wel aangeduid als 'Aquila' en 'la Noire Aigle'. 
In het plaatselijke dialect wordt het dorp "De Ruiver" genoemd (mét lidwoord). Men zegt gewoonlijk niet "inne Ruiver", maar "oppe Ruiver".
Geschiedenis.
Het dorp is in de middeleeuwen ontstaan op een kruising van wegen, namelijk de weg tussen Venlo en Roermond en een handelsroute tussen Antwerpen en Keulen. Vóór die tijd was er wel al verspreide bewoning in de oudere buurtschappen Leeuwen en Offenbeek. Reuver behoorde vanaf het ontstaan tot het Ambt Montfort en vanaf 1716 tot Staats-Opper-Gelre. In 1830 werd Reuver een zelfstandige parochie. Door de keramische industrie (dakpannen en greswaren) werd het aanzienlijk groter dan Beesel: het heeft tegenwoordig 4,5 maal zoveel inwoners.
In de 16e eeuw en 17e eeuw werd ten noorden van het dorp de Bentheimerschans (Brigittenschans) opgericht en ten westen de Lommerschans om bescherming te bieden in gevaarlijke tijden.
Natuur en landschap.
Reuver ligt op het middenterras van de Maas, op een hoogte van ongeveer 24 meter. De kom van Reuver en Offenbeek wordt in het noorden begrensd door de in de Maas uitmondende Schelkensbeek, waarvan de vallei gekenmerkt wordt door broekbos. Ten noordwesten van Reuver vindt men nog enkele rivierduinen en het laagterras ("Maasveld"). Ten zuidwesten ligt op enkele rivierduinen het natuurgebied de Lommerbergen.
Naar het oosten toe vindt men een verkaveld land- en tuinbouwgebied en, vrijwel direct na de Duitse grens, een steilrand naar het hoogterras, dat bedekt wordt door het Brachter Wald, een uitgestrekt bosgebied met hoogten tot meer dan 60 meter. Hier loopt ook het Pieterpad.
Economie.
De greswarenfabriek nabij de buurtschap Offenbeek, die gesticht was in 1899, werd begin 21e eeuw gesloten. Ook bestond in Reuver de Verfwaren- en Japanlakfabriek "Reuverine", welke in 1918 werd opgericht aan Rijksweg-Noord 53. Deze fabriek begon in een huis van omstreeks 1840, waaraan in 1930 een gebouw met sheddaken werd toegevoegd. De directeurswoning van deze
fabriek, aan Rijksweg-Noord 51, werd gebouwd in 1902 en ontworpen door Caspar Franssen.
Tegenwoordig zijn er in Reuver twee bedrijventerreinen: "Roversheide" (ruim 36 ha) en "Molenveld" (24 ha). Deze terreinen bevatten vooral lichte bedrijvigheid. Ten zuidwesten van Reuver ligt een bungalowpark, De Lommerbergen genaamd.
Openbaar vervoer.
Het openbaar vervoer in Reuver wordt vanaf 11 december 2016 verzorgd door Arriva Personenvervoer Nederland en bestaat uit een buslijn die vanuit Reuver naar Beesel, Tegelen, Swalmen, Venlo en Roermond gaat. Tevens is er een treinverbinding van halfuurlijkse stoptreinen naar Nijmegen, Roermond en Venlo met nummer RS11. Via een veerpont over de Maas is Kessel te bereiken.
Muziek.
Diverse metalbands als Epica, After Forever, MaYaN, Trillium, HDK, Rage on Stage, Shtack en Hydranight komen uit Reuver.
Trivia.
Jaarlijks is er in het eerste weekeinde van september de traditionele Reuverse kermis. De brandweerkazerne aan de Kapellerweg is gebouwd in 1966. De bibliotheek in Reuver is onderdeel van de Groeibibliotheken Maas en Peel.
Op 1 januari 2022 viel de PostcodeKanjer van 56,7 miljoen euro in Reuver.
Nabijgelegen kernen.
Belfeld, Kessel, Beesel, Bracht, Brüggen, Swalmen en Offenbeek

</doc>
<doc id="25802" url="https://nl.wikipedia.org/wiki?curid=25802" title="Muizenberg">
Muizenberg



</doc>
<doc id="25803" url="https://nl.wikipedia.org/wiki?curid=25803" title="Lijst van muziekinstrumenten (alfabetisch)">
Lijst van muziekinstrumenten (alfabetisch)

Hieronder staat een alfabetische lijst van muziekinstrumenten

</doc>
<doc id="25804" url="https://nl.wikipedia.org/wiki?curid=25804" title="Courtine">
Courtine

Een courtine is een weermuur of verbindingswal tussen twee waltorens of twee bastions van een kasteel of vesting. Courtines bij vestingen waren meestal van puin of bakstenen, maar kwamen (in het bijzonder Oud- of Nieuw Nederlands Vestingstelsel) ook als pure wallen van aarde voor. Naast het Franse woord courtine wordt ook het Nederlandse gordijn of gordijnmuur hiervoor gebruikt.
Courtines kunnen worden verdedigd door ravelijnen, die zich in de vestinggracht bevinden.
Andere betekenissen.
La Courtine is een plaats in Frankrijk waar Nederlandse soldaten gelegerd waren tijdens de Koude Oorlog.

</doc>
<doc id="25805" url="https://nl.wikipedia.org/wiki?curid=25805" title="Gordijn (vestingbouw)">
Gordijn (vestingbouw)



</doc>
<doc id="25806" url="https://nl.wikipedia.org/wiki?curid=25806" title="Zuidtangent (Noord-Holland)">
Zuidtangent (Noord-Holland)

De Zuidtangent is een busbanennetwerk en de voormalige naam van een hoogwaardig openbaar vervoer-netwerk (HOV) in het zuidelijk deel van de Vervoerregio Amsterdam.
Het busbanennetwerk wordt gevormd door busbanen tussen Amsterdam-Zuidoost Amstelveen, Schiphol, Hoofddorp en Haarlem, en een aftakking naar Nieuw-Vennep.
Het lijnennet werd gevormd door twee lijnen, de lijn 300 en toenmalige 310, die met eigen materieel over dit netwerk van busbanen reden. Als merk van lijnen is Zuidtangent opgegaan in R-net.
Geschiedenis.
Al sinds de 1986 was er een doorgaande buslijn van Haarlem, via Heemstede, Hoofddorp, Schiphol, Amstelveen, Amsterdam Zuidoost, naar Weesp. Eind jaren '80 bleek de groei van luchthaven Schiphol een bedreiging voor haar bereikbaarheid. McKinsey adviseerde in 1990, op verzoek van de toenmalige streekvervoerders Centraal Nederland, NZH en ENHABO, NS en GVB om te stoppen met wegenaanleg rond Schiphol, en het vrijkomende geld in voorzieningen en exploitatie van het Openbaar Vervoer te steken. De naam "Zuidtangent" werd al genoemd, er werd overwogen om hier een spoorverbinding van te maken en de verbinding zou doorlopen tot IJmuiden en IJburg. In 1997 keurde de gemeenteraad van Haarlemmermeer het tracé goed, ook al was dat ƒ23 miljoen duurder dan het oorspronkelijke tracé.
Busbanen.
 Het kernnet wordt gevormd door 2 buscorridors, waar grotendeels op vrijliggende en soms zelfs ongelijkvloerse busbanen gereden wordt, maar op delen van het traject rijdt de bus met het verkeer mee of op eigen busstroken.
Deze trajecten zijn vormgegeven volgens de principes van HOV, met zo mogelijk vrijliggende busbanen, slechts één bushalte per dorp, wijk of bedrijventerrein, om zo een hoge gemiddelde snelheid te kunnen halen. Op de busbaan krijgen de bussen van deze lijnen voorrang met behulp van Korteafstandsradio (KAR). Enkele gelijkvloerse kruisingen in Hoofddorp zijn beveiligd met slagbomen. De afweging in het verleden tussen uitvoering als tram of busbaan heeft ertoe geleid dat de voormalige Zuidtangent als busbaan is uitgevoerd, met de mogelijkheid op een later tijdstip te "vertrammen". De busbaan is geconstrueerd van beton, zodat het mogelijk is om later tramrails in de baan te frezen.
Kerntraject.
De hoofdas loopt van Amsterdam-Zuidoost, via Ouderkerk aan de Amstel, Amstelveen, Luchthaven Schiphol, Hoofddorp, Vijfhuizen naar Haarlem. Vanaf Knooppunt Schiphol-Noord tot aan de Buitenrustbrug in Haarlem (met uitzondering van een kort gedeelte rond Schiphol) bestaat dit uit een geheel vrijliggende busbaan van zo'n 24 km, destijds de langste vrijliggende busbaan van de wereld. Tussen De Hoek en Schiphol voert de busbaan door een hiervoor speciaal gebouwde bustunnel, de Abdijtunnel, evenwijdig aan de Schipholspoortunnel, en een Aquaduct onder de Ringvaart van de Haarlemmermeerpolder, het Floriaduct. Dit gedeelte wordt vanaf de start door lijn 300 bereden en werd geopend op 13 januari 2002.
Ook in Amsterdam-Zuidoost wordt vanaf station Bijlmer ArenA tot aan het viaduct over de A2 op vrije busbanen gereden, op de rest van het traject (tussen de A2, via Amstelveen Busstation naar Schiphol Noord en in Haarlem) wordt met het verkeer meegereden, deels op busstroken.
De totale projectkosten van het Kerntraject Zuidtangent, een vrije busbaan tussen Schiphol-Noord en Haarlem-Schalkwijk, bedroegen € 231,6 miljoen (excl. btw).
Zuidtak.
In 2008 is een tak aangelegd van Hoofddorp (tussen Graan voor Visch en Toolenburg Noord) naar de Nieuw-Vennepse wijk Getsewoud. Deze busbaan is op 21 juli 2008 geopend en werd vanaf de opening door lijn 310 (tegenwoordig 397) bereden.
Uithoorn.
Tussen Uithoorn, Aalsmeer en Hoofddorp ligt een deels vrijliggende busbaan, die op het grondgebied van Uithoorn de straatnaam "Zuidtangent" heeft. Dit gedeelte is echter nooit door bussen van het "merk" Zuidtangent bereden. Het eerste deel van deze busbaan (in Uithoorn) ligt op het tracé van de Spoorlijn Aalsmeer - Nieuwersluis-Loenen, onderdeel van de voormalige Haarlemmermeerspoorlijnen en opende 21 augustus 2011. Op 15 december 2013 opende de busbaan tussen Hoofddorp (tussen De Hoek en Beukenhorst), Schiphol Logistics Park en Aalsmeer (ter hoogte van de Fokkerweg). Op 12 december 2021 opende het laatste deel van deze busbaan (tussen Aalsmeer Fokkerweg en Zwarteweg, via het tracé van de voormalige N201).
Ten oosten van Uithoorn Busstation loopt deze busbaan nog verder over het tracé van de spoorlijn, met een busbaan tot aan Uithoorn Centrum, vervolgens via de oude spoorbrug over de Amstel naar Amstelhoek. Vervolgens ligt er (in de richting Uithoorn) nog een vrijliggende busbaan tot het begin van Mijdrecht, richting Mijdrecht rijdt de bus met het verkeer mee.
Aankleding.
De bushaltes rond het traject (waar niet deel van een groter busstation) waren van een uniek ontwerp. De perrons zijn rolstoeltoegankelijk, op verhoogde haltes (35 cm, hoger dan een standaard verhoogde bushalte van 18 cm) waardoor een gelijkvloerse instap mogelijk is. De perrons op viaducten hebben vaak een lift. De abri's waren oorspronkelijk van een uniek ontwerp, met glasplaten aan de achterwand waarin in grote letters de naam van de halte, en een organisch gegolfd, gekleurd, glazen dak. Dit bleek niet bestand tegen de wind, het dak werd eerst met spanbanden vastgehouden en later verwijderd. De meeste haltes waren voorzien van een dynamisch reizigersinformatiesysteem, destijds vrij ongebruikelijk.
Later werden de haltes uitgevoerd in kubistischer ontwerp, wat de basis vormde van de stijl van R-net-haltes.
Buslijnen.
Het lijnnetwerk van Zuidtangent bestond oorspronkelijk (sinds 13 januari 2002) uit lijn 300, vanaf station Haarlem via Hoofddorp, Schiphol en Amstelveen naar station Amsterdam Bijlmer ArenA. Deze lijn was een gedeeltelijke vervanger van de lijn 174, die verder reed naar Weesp. Deze lijn reed in de spits 8x per uur, in het dal en op zaterdag 6x per uur en 's avonds en op zondag 4x per uur. Voor deze lijn werden 18 meter lange Van Hool New AG300's besteld, die in een rode-grijze uitvoering werden geleverd. De stoelen hadden een grijze bekleding met zwaluwmotief, het logo van de Zuidtangent.
In 9 december 2007 werd een nieuwe lijn 310 van P+R Getsewoud-Zuid in Nieuw-Vennep via Hoofddorp, Schiphol naar station Amsterdam Zuid geopend. Per 10 december 2017 is lijn 310 gecombineerd met lijn 197 tot lijn 397 rijdt vanaf P+R Getsewoud-Zuid in Nieuw-Vennep via Hoofddorp, Schiphol en het Museumplein naar busstation Elandsgracht.
De lijnen van Zuidtangent werden geëxploiteerd door Connexxion.
Per 11 december 2011 is het merk Zuidtangent vervallen en is het opgegaan in het R-net, een merk voor snelle verbindende buslijnen in de randstad.
Route.
Lijn 300 rijdt de route: Amsterdam Bijlmer ArenA – Amstelveen Busstation – Schiphol Airport – Station Hoofddorp – Station Haarlem. ’s Ochtends vroeg start één rit bij Gaasperplas.
De lijn is veertig kilometer lang en maakt tussen Schiphol-Noord en Haarlem-Schalkwijk gebruik van een 25 kilometer lange vrije busbaan.
Lijn 310 reed van Getsewoud P+R, via De Hoek (Hoofddorp), Schiphol Airport, Schiphol Noord naar Amsterdam Zuid. In 2017 werd deze lijn samengevoegd met de "Schiphol Airport Express" (lijn 197) tot R-net lijn 397. Deze rijdt vanaf Schiphol Noord over een busbaan langs de Oude Haagseweg, A4 en Amstelveenseweg via het Olympisch Stadion en het Museumplein naar het Leidseplein.
Lijn N30.
’s Nachts rijdt er tussen Bijlmer ArenA en Haarlem een nachtbus; lijn N30. Deze rijdt alle dagen, 2x per uur en bijna dezelfde route als lijn 300; in Amstelveen werd ook tussen 2011 en 2017 echter via de Oranjebaan gereden. Op 10 december 2017 werd de frequentie van één naar twee keer per uur verhoogd en werd de lijn één keer per uur vanuit Haarlem doorgetrokken naar IJmuiden. Voor deze lijn geldt echter een afwijkend tarief.
Geschiedenis.
Lijn 300, die het kerntraject vormt, is de opvolger van buslijn 174, die in grote lijnen dezelfde route reed.
Bij de komst van lijn 300 op 13 januari 2002 verdwenen er enkele spits- en shuttlelijnen.
Ten tijde van de Floriade in 2002 waren er extra haltes bij ingang Noord en ingang Zuid van de Floriade. Nu wordt Ingang Noord af en toe nog gebruikt tijdens een kermis op het parkeerterrein daar of bij evenementen onder het voormalige zonnedak van de Floriade, tot mei 2022 bekend onder de naam Expo Haarlemmermeer en sinds juni 2022 EXPO Greater Amsterdam.
Voor de opening van het busstation Bijlmer ArenA in december 2006 begon de Zuidtangent op de Foppingadreef. Er was toen nog een extra halte ter hoogte van het Atlasgebouw. Deze halte is officieel niet meer in gebruik, maar werd na de jaarwisseling 2007/2008 veranderd.
Sinds 9 december 2007 rijdt de nieuwe lijn 310 over de Noordtak en het eerste deel van de Zuidtak. Tussen Schiphol-Noord en Graan voor Visch volgt deze lijn dezelfde route als lijn 300.
Sinds 21 juli 2008 rijdt lijn 310 op de speciaal aangelegde busbaan tussen Hoofddorp en Nieuw-Vennep.
Gedurende de zomerdienst 2009 had lijn 300 een extra halte in Amstelveen bij "Gas en water" om een goede overstap te bieden op pendelbuslijn 55 die reed ter vervanging van de tijdelijke opgeheven sneltramlijn 51.
Bij ingang van de nieuwe dienstregeling 2011 op 12 december 2010 is een nieuwe route door Amstelveen in gebruik genomen: via de Ouderkerkerlaan, met een halte bij het nieuwe hoofdkantoor van KPMG (Langerhuize). Sinds eind 2008, na voltooiing van het KPMG-gebouw en openstelling van de nieuwe weg, is er gewerkt aan deze routewijziging van lijn 300. De overstap op de toenmalige metro/sneltramlijn 51 werd verplaatst van de Oranjebaan, naar een nieuwe halte Ouderkerkerlaan terwijl de overstap op tramlijn 5 verviel.
De vroegere route door het centrum van Amstelveen liep over de openbare weg, waardoor de dienstregeling niet betrouwbaar genoeg was. De bus reed namelijk over de Van Heuven Goedhartlaan naar halte Oranjebaan van de toenmalige metro/sneltramlijn 51. Op het nieuwe tracé werden bij de verbreding van de Ouderkerkerlaan/Groenelaan van twee naar zes rijstroken twee stroken gereserveerd voor R-net lijn 300. De rijstroken voor R-net lijn 300 zijn gelegd op een laag gewapend beton, zodat er later eventueel rails in de weg kunnen worden gefreesd.
Op 10 december 2017 werd de oude route via de Oranjebaan weer hersteld.
Op diezelfde datum werd lijn 310 samengevoegd met lijn 197 tot een nieuwe R-netlijn 397.
Frequentie.
Op weekdagen reed lijn 300 de bus van circa vijf uur 's morgens tot één uur 's nachts in beide richtingen overdag tien keer per uur en later op de avond zes keer per uur. In het weekend werd er zes keer per uur gereden. In de schoolvakantie in de zomer wordt sinds 2011 een beperktere dienst gereden.
Lijn 310 reed op weekdagen van circa vijf uur 's morgens tot één uur 's nachts in beide richtingen acht keer per uur van Getswoud naar luchthaven Schiphol, waarna de helft van de ritten doorreed naar station Amsterdam Zuid. Op zaterdag en zondag werd er een kwartierdienst gereden waarvan de helft doorreed naar station Amsterdam Zuid.
Aantal reizigers.
Per werkdag maken gemiddeld 28.000 reizigers gebruik van lijn 300 (2007). Daarmee vervoert de bus bijna het dubbele van de oorspronkelijk geraamde 15.000 passagiers per dag. Het drukste punt van de route ligt tussen de haltes Graan voor Visch en station Hoofddorp met 14.000 passagiers per werkdag.
Op het drukste punt van de route van lijn 310, tussen de haltes Schiphol Handelskade en Schiphol Centrum, worden op een werkdag ca. 4.500 reizigers vervoerd (2009).
Materieel.
Na het Zuidtangenttijdperk zijn er nog Solaris Urbino 18 (geleed), Mercedes-Benz CapaCity L, VDL Citea SLFA-180e en Ebusco 2.2 18 m ingezet op het kerntraject van lijn 300 en 397. Per 3 april reden de laatste Citaro's die nog Zuidtangent-zwaluwmotief in de bekleding hadden, al zijn daarna nog enkele bussen als reserve aanwezig.
Bij aanvang van de exploitatie van de Zuidtangent in 2002 reden hier bussen van het type Van Hool AG300. In december 2007 ging de nieuwe 8-jarige concessie Amstelland-Meerlanden in, waar de voormalige Zuidtangent onder valt, deze bleef in handen van Connexxion. Onderdeel van de nieuwe concessie was de inzet van nieuwe bussen. Op de Zuidtangent reden sinds 4 november 2007 nieuwe bussen van het type Mercedes-Benz Citaro. De toen nog relatief jonge Van Hool-bussen gingen over naar het Utrechtse dochterbedrijf GVU waar ze tot december 2013 reden. In december 2017 kwam voor de derde keer nieuw materieel, Mercedes-Benz CapaCity's van 21 meter lang, al vanaf het begin in R-net-huisstijl. Vanaf het voorjaar van 2022 wordt de lijn 300 vrijwel geheel elektrisch gereden, met 18 m lange elektrische Ebusco 2.2's.
Toekomstplannen.
Tunnel in Haarlem.
In de Haarlemse gemeenteraad en in de stad vond in de periode 2006-2009 discussie plaats over de mogelijkheid tot het boren van een tunnel onder de Haarlemse binnenstad die de Zuidtangent (en andere regio-bussen) binnen de oude stad aanzienlijk zou moeten versnellen (de zgn. 'lange tunnel'). Deze bus- of eventueel tramtunnel zou lopen van Schalkwijk via het centrum naar station Haarlem en eventueel door naar Haarlem Noord. Dit plan stuitte op veel verzet, onder meer wegens de geraamde aanlegkosten van 800 miljoen euro en de problemen in Amsterdam met de te boren metrotunnel voor de Noord/Zuidlijn. De haalbaarheid van de tunnel is onderzocht in de Tunnelstudie Zuidtangent Haarlem. Begin 2008 heeft de politiek in Haarlem ingestemd met de eerste uitkomsten van de haalbaarheidsstudie. De vervolgfase is gestart in april 2008 en liep tot begin 2009. Bij de gemeenteraadsverkiezingen van 2010 was echter geen enkele partij meer voorstander van een lange tunnel. Over een minder verregaand tunnelplan, een 'korte tunnel' onder het Spaarne ter hoogte van de Turfmarkt, heeft nog geen besluitvorming plaatsgevonden.
Vertramming.
Het is nog niet duidelijk of de voormalige Zuidtangent in de nabije toekomst uitgevoerd zal worden als tram. Het tracé (bochten, fundering) is daar wel op voorbereid. De provincie Noord-Holland liet in de herfst van 2010 een rapport opstellen: "Toekomstperspectief Zuidtangent", met plannen voor het vertrammen van (gedeelten van) Zuidtangentlijn 300, inclusief de toekomstige doortrekkingen naar IJmuiden en IJburg. Kort daarna werd het tramplan wegens de hoge kosten tot 2030 op de lange baan geschoven. De provincie overweegt inzet van dubbelgelede bussen op lijn 300.
Zuidtangent-Oost.
Volgens de oorspronkelijke plannen uit de jaren negentig had lijn 300 moeten lopen van IJmuiden naar Amsterdam IJburg (ca. 60 km).
De mogelijkheid van uitbreiding naar IJburg wordt onderzocht door de gemeente Amsterdam. Volgens een in 2006 door de Stadsregio Amsterdam opgestelde voorkeursvariant zal de lijn vanaf station Bijlmer ArenA doorgetrokken worden langs metrostation Bullewijk, het Bijlmerpark, metrostation Kraaiennest en de A9, om via een aan te leggen brug over het Amsterdam-Rijnkanaal op IJburg uit te komen. Daar zou de lijn de wijk binnenkomen op het Centrumeiland via de Oostelijke Ontsluiting IJburg. Deze ontwikkelingen zijn wel afhankelijk van de voortgang van de ontwikkeling van de tweede fase van IJburg.
IJmuiden – Haarlem.
De uitbreiding naar IJmuiden (strand) werd aan het begin van de 21ste eeuw op de lange baan geschoven na protesten uit o.a. Velserbroek en Haarlem-Noord. De gemeente Velsen stelde in 2008 onder de naam HOV Velsen een nieuw tracé vast voor een hoogwaardige busroute IJmuiden – Haarlem Noord. Deze route loopt van IJmuiden Strand via het havengebied, IJmuiden Zeewijk, IJmuiden Centrum, Driehuis en Santpoort Noord naar het Delftplein in Haarlem. Tussen IJmuiden Centrum en Santpoort loopt de baan over het traject van de opgeheven spoorlijn Haarlem – IJmuiden. Op 5 oktober 2010 ondertekenden de provincie Noord-Holland en de gemeente Velsen een samenwerkingsovereenkomst waarin de afspraken staan voor de uitvoering en financiering van dit tracé van HOV Velsen. In het voorjaar van 2011 is begonnen met de aanleg van het tracé. De provincie draagt het grootste gedeelte van de aanlegkosten van 70 miljoen euro. In 2017 werd deze busbaan in gebruik genomen door de R-netbussen. Enkele belangengroepen in de gemeente Velsen hebben in januari 2011 een alternatief uitgewerkt voor dit HOV-tracé, dat zij zien als geldverspilling en een bedreiging voor de verkeersveiligheid. In dit alternatief zou de bus rijden door de dorpskern van Driehuis, in plaats van over de oude spoorbaan.
Over de route van de voormalige Zuidtangent door Haarlem-Noord werd gedurende de raadsperiode 2010-2014 besloten. Bewoners van Haarlem-Noord waren ongerust over de gevolgen van een vrije busbaan voor de Zuidtangent. Een alternatief voor de route door Haarlem-Noord was een traject door bedrijventerrein Waarderpolder, waarna de bus via station Haarlem Spaarnwoude naar Haarlem Schalkwijk zou rijden, buiten het centrum van Haarlem om. Uit onderzoek bleek dat deze route te weinig reizigers zou aantrekken. Besloten is de busbaan door Haarlem-Noord weliswaar over de Rijksstraatweg te laten lopen, maar ook autoverkeer toe te staan.
Verbinding met de Bollenstreek.
Er bestaan plannen tot doortrekken van lijn 397 van Nieuw-Vennep naar de Bollenstreek, via Lisserbroek naar het Zuid-Hollandse Lisse en eventueel verder via het in 2011 geopende station Sassenheim en station Voorhout naar Noordwijk. Deze plannen sluiten aan bij het OV-project HOV-net Zuid-Holland Noord dat de provincie Zuid-Holland wil uitvoeren in de periode 2013-2019.

</doc>
<doc id="25811" url="https://nl.wikipedia.org/wiki?curid=25811" title="Hypocentrum">
Hypocentrum

Het hypocentrum is de locatie onder de aardkorst tussen twee of meer tektonische platen, waar een aardbeving ontstaat. Dit zwaartepunt van de energiedichtheid wordt doorgaans gevormd door een breuk die onder invloed van platentektoniek ge(re)activeerd raakt, of door een ondergrondse kernexplosie. Het hypocentrum wordt ook wel haard genoemd. De haarddiepte van een aardbeving kan oplopen tot ca. 700 kilometer. Een andere definitie, die op hetzelfde neerkomt, luidt dat het hypocentrum (ook wel ground zero genoemd), de locatie op het aardoppervlak is, gelegen recht onder een grote explosie in de atmosfeer, zoals de Toengoeska-explosie of de kernexplosies boven Hiroshima en Nagasaki. 
Terminologie.
Het voorvoegsel "hypo-" gaat terug op het Griekse "hupo", dat "onder" betekent. Dit in tegenstelling tot "epi-" in epicentrum, het denkbeeldige punt op het aardoppervlak ("epi" is Grieks voor "op"), dat zich recht "boven" het hypocentrum bevindt.

</doc>
<doc id="25812" url="https://nl.wikipedia.org/wiki?curid=25812" title="Beren">
Beren

Beren (Ursidae) vormen een familie van roofdieren (Carnivora). Beren maken deel uit van de Caniformia, waartoe onder andere ook de hondachtigen worden gerekend. De familie telt acht moderne soorten, verdeeld over vijf geslachten. De meeste beren zijn groot en log van gestalte, hebben stevige, korte ledematen en een kleine staart. Het lichaam is bedekt met een dikke vacht en de kop heeft een relatief lange snuit en kleine, afgeronde oren. 
Beren komen wereldwijd voor, en hebben zich aangepast aan uiteenlopende habitats. De meeste populaties bevinden zich in Noord- en Zuid-Amerika, Azië en Europa. Beren hebben zich in de loop van de evolutie ontwikkeld tot grote landroofdieren: de kodiakbeer en de ijsbeer zijn de grootste landroofdieren op aarde. Beren leiden meestal een solitair bestaan. Sommige soorten bewonen grotten of andere holen, en verblijven hier meestal voor een lange winterrust, die wel honderd dagen kan duren.
Beren zijn zoolgangers. Ondanks hun logge voorkomen kunnen beren voor een korte periode hoge snelheden bereiken, goed klimmen en zwemmen. De meeste soorten zijn omnivoor, met een voorkeur voor plantaardig voedsel. Uitzonderingen zijn de vegetarische reuzenpanda, die uitsluitend bamboe eet, en de carnivore ijsbeer, die zich vooral voedt met zeehonden en vis.
Al sinds de prehistorie jaagt de mens op beren voor hun vlees en pels. Door hun krachtige fysieke uiterlijk spelen ze een prominente rol in kunst, mythologie, heraldiek en andere culturele uitingen. Beren zijn onder druk komen te staan door aantasting van hun leefgebieden en illegale handel. Veel soorten worden beschouwd als kwetsbaar of bedreigd. Jacht en internationale handel van deze meest bedreigde populaties is in de meeste delen van de wereld verboden.
Cladogram.
Onderstaand cladogram toont de verwantschap tussen de diverse nog levende soorten beren op grond van onderzoek aan mitochondriaal DNA zoals gepubliceerd in 2007. De reuzenpanda en de brilbeer zijn de oudste soorten. De relaties tussen de andere soorten zijn niet zo eenduidig, wel blijkt de nauwe verwantschap tussen de bruine beer en de ijsbeer uit dit onderzoek.
Taxonomie.
De familie omvat onder andere de volgende geslachten en soorten.
Kruisingen.
Een kruising tussen de nauw verwante soorten Bruine beer en Ijsbeer is niet zeldzaam. De kruising, IJsgrizzly geheten, is in het wild aangetroffen, maar ook in gevangenschap (in de dierentuin van Osnabrück (Duitsland)).
Cultuurhistorische betekenis.
Beren hebben een grote rol gespeeld in de heraldiek. Het moedige en krachtige dier leent zich als symbool van kracht en moed en het is gebruikt als figuur op een sprekend wapen van de talloze plaatsen en personen die "beer" als lettergreep of deel van hun naam hebben gekregen. Voorbeelden hiervan zijn Bern en Berlijn.
Wolf-Dieter Storl heeft onderzoek gedaan naar de symboliek van de beer.
Pasgeboren beertjes zijn zeer klein (tot 700 gram), onbehaard en hulpeloos. In de oudheid schreef Aristoteles dat de moeder de vormloze jongen "in vorm likte". Daaraan danken we de uitdrukking "een ongelikte beer".
Andere betekenissen en gebruik.
Een gespierde man wordt wel eens een "sterke beer" genoemd.
In 2024 werd een beer gebruikt in het gedachte-experiment "Man of beer".

</doc>
<doc id="25813" url="https://nl.wikipedia.org/wiki?curid=25813" title="Blackhead (ziekte)">
Blackhead (ziekte)

De vogelziekte blackhead ("Histomoniasis") is een parasitaire aandoening bij gedomesticeerde kalkoenen die veroorzaakt wordt door het protozoön "Histomonas meleagridis". De ziekte wordt ook wel zwartekoppenziekte genoemd, maar is beter bekend onder de Engelse naam ("blackhead disease"). Naast gedomesticeerde kalkoenen kunnen ook kippen, wilde kalkoenen, ruigpoothoenders, kwartels, fazanten en andere hoenderachtigen vatbaar zijn.
Vooral jonge kalkoenen - tot een leeftijd van 18 weken - zijn vatbaar voor de ziekte. Ook ander pluimvee zoals kippen kunnen de ziekte onder de leden hebben en andere dieren ermee besmetten. Bij deze dieren leidt een blackheadbesmetting vaak niet tot klinische verschijnselen en heeft geen ernstige gevolgen. Toch kan bij kippen de uitval oplopen tot 20%. De parasiet komt veelvuldig voor in het Nederlandse milieu.
Ziekteverwekker.
De ziekteverwekker van blackhead, "H. meleagridis", is net als andere parasitaire protozoa, zoals "Neospora caninum", afhankelijk van meerdere gastheren. De tussengastheer zijn spoelwormen van het geslacht "Heterakis" en met name "H. gallinarum". "H. meleagridis" zit in de eieren die deze spoelwormen leggen, om zo weer hun eindgastheer te kunnen besmetten. Deze tussenstap is niet alleen nodig voor de reproductie van "H. meleagridis", maar ook een wezenlijke stap in de besmetting van de eindgastheer, dit omdat "H. meleagridis" maar zeer kort kan overleven buiten eind- of tussengastheer. De eieren van "Heterakis" kunnen een lange tijd buiten gastheer verblijven, tot 3 jaar.
Besmetting.
Directe besmetting van dier op dier binnen een koppel vindt vrijwel niet plaats via de opname van besmet voer of water, omdat "H. meleagridis" dit vaak niet overleeft. Wel kan er besmetting plaatsvinden via contact tussen besmet strooisel en de cloaca. Vaker vindt er besmetting plaats als kalkoenen de eieren van de spoelwormen uit het geslacht "Heterakis" binnenkrijgen. Deze wormen nestelen zich voornamelijk in de blindedarm van de kip. Als kalkoenen ook toegang hebben tot een buitenverblijf, vormen insecten en wormen ook besmettingsbronnen. Deze kunnen namelijk besmet zijn met "Heterakis"-eieren, die op hun beurt besmet kunnen zijn met "H. meleagridis".
Andere besmettingsbronnen kunnen materialen zijn die ook voor ander pluimvee worden gebruikt, zoals kratten. Omdat ander pluimvee de ziekte subklinisch kunnen meedragen, kunnen zij "H. meleagridis" in groten getale uitscheiden. Ook stallen en percelen waar voorheen ander pluimvee gehouden is, kan een besmettingsbron vormen, omdat de eieren van "Heterakis" lang buiten een gastheer kunnen verblijven.
Ziekteverschijnselen.
"H. meleagridis" veroorzaakt schade en opzwellen van de slijmvliezen in de blindedarm; door beschadiging van de blindedarm kunnen secundaire infecties met darmbacteriën ("Clostridium perfringens" en "Bacillus subtilis") ontstaan. Zonder deze secundaire infecties is "H. meleagridis" niet ziekmakend. In een later stadium kan "H. meleagridis", mede door de secundaire infecties, de lever van de kalkoen aantasten. De ziekte heeft een incubatietijd van ongeveer 10 dagen. De mortaliteit van de ziekte kan bij kalkoenen variëren van 50 - 100%. Vanwege de niet-specifieke ziekteverschijnselen is de ziekte in het veld moeilijk vast te stellen. De aanwezigheid van de parasiet kan na de dood van de vogel door (microscopisch) onderzoek worden vastgesteld.
Symptomen van de ziekte zijn:
Prevalentie.
De ziekte komt vrijwel over de hele wereld voor. In oktober 2003 stak de ziekte de kop op in twee Nederlandse pluimveehouderijen, maar dit is niet de eerste keer dat de ziekte hier wordt aangetroffen. Normaliter wordt meerdere keren per kwartaal melding gemaakt van de ziekte. In 2002 is in ten minste 12 gevallen blackhead vastgesteld bij leghennen en sierhoenders. Ook in Frankrijk, België, Spanje (Catalonië) en Duitsland wordt de ziekte aangetroffen.
Behandeling.
De ziekte staat niet op de A-lijst van de Europese overheid wat inhoudt dat bestrijding van de ziekte niet wordt beschouwd als een taak van de overheid, maar wordt overgelaten aan de veehouderij.
Tot 31 maart 2003 was het middel nifursol toegestaan als preventief middel tegen blackhead. Dit middel is echter door de EU van de markt gehaald vanwege risico's voor de consument van dierlijke producten. Eerder was al dimetridazol uit de handel gehaald. Tot op heden (oktober 2003) is geen nieuw middel beschikbaar. Er bestaat ook geen preventief diergeneesmiddel tegen blackhead. De ziekte kan daarom momenteel (oktober 2003) alleen worden voorkomen door hygiënemaatregelen. Het wegvallen van medicinale preventie is wellicht de reden dat de ziekte in 2003 in Nederland optrad. De Universiteit Wageningen heeft hier in april 2003 reeds voor gewaarschuwd. Vanwege het wegvallen van deze middelen en de opkomst van blackhead wordt er weer meer onderzoek gedaan naar middelen om de ziekte te bestrijden.
In de Verenigde Staten zijn wel middelen toegestaan voor de bestrijding van blackhead. Waarschijnlijk gaat het hierbij om Nitarsone. Dit is echter in Europa door de farmaceutische industrie nog niet voorgedragen voor toelating.
Vogelpest en blackhead.
Er zijn geen aanwijzingen dat er verband zou bestaan tussen vogelpest en blackhead, hoewel op een van beide Nederlandse bedrijven eerder in 2003 verklikkerkippen voor de vogelpest waren uitgezet, omdat het bedrijf binnen het door vogelpest getroffen gebied lag.

</doc>
